Dámy a pánové, Konference předsedů mě požádala, abych přednesl prohlášení o událostech na Blízkém východě. Rozprava se bude konat ve středu odpoledne za přítomnosti předsedy rady ministrů zahraničních věcí, českého ministra zahraničních věcí Karla Schwarzenberga. Zmiňuji se o tom, protože to nebylo zcela jasné. Hodně jsme o to usilovali a pan ministr projevil velkou ochotu tu s námi být alespoň na omezenou dobu, i když musí v týž den cestovat do Jihoafrické republiky, a za to bych chtěl při této příležitosti českému předsednictví velmi poděkovat.
jménem skupiny Verts/ALE. - (FR) Pane předsedo, dámy a pánové, všichni víme, jaká je situace v Gaze. To, že o ní diskutujeme zde v Parlamentu, je zcela přirozené. Žádáme sice Radu bezpečnosti, aby přijala jasné stanovisko, žádáme, aby orgány přijaly jasné stanovisko a aby Evropská unie přijala jasné stanovisko, ale my v Parlamentu diskutujeme, ale stanovisko přijmout nechceme. Domnívám se však, že vzhledem k naléhavosti situace v Gaze je nesmírně důležité, aby se tento Parlament vyjádřil a řekl jasně, co chce, tedy aby se zastavily masakry, ke kterým momentálně dochází na Blízkém východě. Podle mě je nepřijatelné, aby tento Parlament neměl odvahu a jasnozřivost odhlasovat po naší rozpravě usnesení. Proto naše skupina žádá provést revizi rozhodnutí Konference předsedů a rozpravu, kterou musíme mít na téma Gazy, zakončit přijetím usnesení, jež ukáže jasné a pevné většinové stanovisko tohoto Parlamentu, aby masakry v Gaze skončily. Chceme usnesení; musíme si uvědomit, že máme politickou odpovědnost za to, co se děje, a tato politická odpovědnost nesmí být jen rozprava, musí to být usnesení, které jasně řekne, co chceme a co odsuzujeme!
jménem skupiny PSE. - (DE) Pane předsedo, této otázce jsme pochopitelně věnovali mnoho úvah. Pan Cohn-Bendit možná přeceňuje význam usnesení, ale s usnesením Rady bezpečnosti máme základ, který můžeme podpořit, a jak pan předseda Parlamentu již řekl, měli bychom po obou stranách vyžadovat, aby usilovaly o mír, složily zbraně a vyhověly usnesení Rady bezpečnosti. Chtěl bych jen dodat, že to musí být podstatou našeho usnesení. Pokud tomu tak bude, můžeme ho podpořit. V tomto smyslu bychom mohli spolupracovat a v tomto smyslu bychom mohli podpořit návrh pana Cohn-Bendita.
jménem skupiny PPE-DE. - (DE) Pane předsedo, dámy a pánové, doporučení Konference předsedů je založené na velké moudrosti. Dnes jsme si vyslechli stanovisko předsedy Parlamentu, který, pokud se nemýlím, podpořily všechny strany Parlamentu. Jde o významný základní princip a významné prohlášení Parlamentu. Za několik posledních dnů jsme dostali velké množství informací: na zasedáních výboru pro zahraniční záležitosti a delegací a ve sděleních od předsednictví Rady a Komise. Proto nejsme schopni sestavit dnes usnesení, které bude skutečně podrobně odpovídat tomu, co se ve čtvrtek stalo.
Minulý týden jsem strávil dva dny na hranici pásma Gazy a pozoroval jsem obrovské utrpení lidí na obou stranách. Domnívám se, že samotné příměří stačit nebude. S příměřím musí být spojeno to, že se v budoucnu již nebudou do Gazy pašovat zbraně. Nesmírně důležité jsou především podrobnosti jednání, která se dnes konají v Egyptě. Neměli bychom to zničit usnesením, které by možná bylo ovlivněno emocemi. Proto jsem pro zachování usnesení Konference předsedů.
Po čtyřech a půl letech se státní příslušníci nových členských států stále cítí jako občané druhé kategorie. V loňském roce bylo, pane předsedo, vyhlášeno výběrové řízení na místo vedoucího oddělení maďarských tlumočníků pracujících v Evropském parlamentu, místo, o které mohl požádat občan jakéhokoliv členského státu. Vedoucí oddělení tlumočnických služeb nemá na starosti jen administrativní úkoly, ale také dohled nad převedením terminologie Evropské unie do maďarštiny.
Svým způsobem je však poněkud všední mluvit o základních věcech, potom, co jsme si vyslechli vše, co bylo řečeno, ale základní věci se pochopitelně týkají všech občanů. O minulém víkendu zapůsobilo oznámení Dellu o přesunutí 2 000 pracovních míst na veřejnost ve středozápadním a západním Irsku jako úder pod pás. V době, kdy zažíváme globální finanční pokles, je to pro lidi, kteří pracují přímo pro Dell, i pro jeho dodavatele atd. mimořádně obtížné.
(BG) Dámy a pánové, před dvěma dny se na zdech čtyř škol ve městě Burgas objevily rasistické nápisy. Na zdech byly nasprejovány věci jako: "Bulhaři, vraťte se na stromy" a "Smrt ďaurům". "Ďaur" je turecký hanlivý výraz, který se používal v době Osmanské říše o nemuslimských osobách a osobách netureckého původu. V tureckém smýšlení je ďaur považován za podřadnou bytost, takže jde v turečtině o nejhorší rasistickou urážku. "Ďaurové" je slovo, které používal bývalý ministr zemědělství Nihat Kabil a turečtí úředníci na Ministerstvu zemědělství, když mluvili o Bulharech, kteří nastoupili na ministerstvo, a následně se Turkům dostalo přednostního zacházení.
Děkuji vám, pane předsedo. Vyzdvihuji úsilí českého předsednictví zvládnout současnou plynovou krizi, ale jen vyjednávat jednu krizi po druhé není řešením. EU nemůže zůstávat v úloze babysittera nějakého enfant terrible. Jeden závěr je jasný: spoléhat na vzájemně výhodné strategické spojenectví s Ruskem jako spolehlivým poskytovatelem energie je strategicky špatná kalkulace. Prapůvodní příčina současné krize není Ukrajina, ale krize v samotném Gazpromu, který se nedokázal chovat podle svých vlastních závazků.
- (HU) Pane předsedo, vážené paní poslankyně, vážení páni poslanci, hospodářská krize, o které si mnozí zpočátku mysleli, že jde o taktiku nahánění strachu ze strany médií, nyní dostihla Evropu; postihuje země, regiony, místní společenství, podniky a s tím rodiny a pracující. Dvě poslankyně již zde o tom hovořily. Důsledky recese nás nepostihují všechny stejně, jak nám Komise ve svém sdělení připomíná. Negativní dopad je exponenciálně znásoben na okrajích Evropy a společnosti.
Při posledních litevských parlamentních volbách byli zvoleni tři politikové z polské menšiny. Litevské orgány se poté pokusily je zbavit parlamentních mandátů. Jako důvod uvedly, že tyto osoby jsou držiteli Karty Polaka. Jde o dokument potvrzující, že jeho držitel patří do velkého polského národa. Je určen na pomoc udržení polské kulturní a národní identity mezi lidmi polského původu po celém světě. Litevské orgány však tvrdily, že to znamená závazek vůči cizí zemi. To je zcela zjevně absurdní a skandální. Navíc se to rovná diskriminaci z důvodu etnického původu a představuje to porušování práv národnostní menšiny, což je chování nedůstojné členského státu Evropské unie. Věřím, že litevské úřady si to uvědomí.
- (CS) Pane předsedo, kolegové, poslanec Bernd Posselt, který je tu za bavorskou stranu CSU, ale vede i sdružení vysídlených sudetských Němců, navrhl, aby Česká republika během svého předsednictví ukončila platnost tzv. Benešových dekretů. To je nehorázná a pro Českou republiku i nesplnitelná výzva. Víme přece, že dekrety vznikly po druhé světové válce v souladu s postoji vítězných mocností a nahrazovaly zákonné normy až do zvolení řádného parlamentu. Nejde tedy o nějaký rakovinový nádor v evropském parlamentním pořádku, jak řekl. Něčím jako rakovinovým nádorem je podle mne sdružení pana Posselta, které jedná v přímém rozporu s cíli moderní evropské integrace prosazované EU. Zatímco pan Posselt útočí na Českou republiku, žijí v ní a pracují spokojeně tisíce německých občanů a pobývají v ní houfně i ti kdysi sudetští Němci v důchodovém věku. I já osobně jsem příkladem toho, že v dnešní ČR neexistuje agrese proti Němcům. Jako občan Německa jsem byl za ČR zvolen do tohoto Parlamentu.
(SL) V minulém roce jsme oslavili 40. výročí Smlouvy o nešíření jaderných zbraní a rok předtím tato sněmovna přijala usnesení, které vyzývá předsednictvo, Radu a Komisi, aby zvýšily své úsilí směrem k efektivnější mnohostrannosti a přísnějšímu uplatňování této smlouvy, která, jak víme, zbrzdila rozšíření jaderného arzenálu, ale bohužel se jí nepodařilo dosáhnout snížení jeho množství. Usnesení také vyzvalo Spojené státy, aby stáhly své jaderné hlavice z evropského území, a Spojené království a Francii, aby zastavily své jaderné raketové programy.
Jelikož jsem do této sněmovny vstoupil teprve loni v listopadu, mohu se zeptat, do jaké míry a jakým způsobem bylo na tyto výzvy odpovězeno, nebo spíše jak úspěšné tyto snahy byly, vzhledem k tomu, že se opět oživil nový plán na rozmístění amerického protiraketového štítu v České republice a v Polsku, a že tento plán vytváří, jak se předpokládalo, nové napětí mezi Západem a Ruskem, stejně jako představy a hrozby obnovených nebezpečných závodů v jaderném zbrojení?
Moje země se vzdala části své identity, ale udělali jsme to s hrdostí. Tak jako jsme si vážili vlastní měny, začali jsme používat euro, které se většině slovenského obyvatelstva stává rychle vlastním též. Euro jsme přijali po pouhých pěti letech členství v EU, a jak řekl premiér Fico na Nový rok, euro jsme mohli vnímat jako talisman pro štěstí, který v současné hospodářské krizi přináší stabilitu a potenciál pro ještě razantnější rozvoj Slovenska. Rád bych vyzdvihl všechny, kdo se přičinili k jeho přijetí v SR, a ocenil pozitivní přístup slovenských občanů k nové měně.
A nyní k projednávané věci: Rakouská policie zastavila dodávku se 137 štěňaty. Vůz vykazoval závažné nedostatky a zvířecí pasy byly falešné, neboť psi nedosáhli zákonem vyžadovaného věku pro přepravu. Cesta začala na Slovensku a měla skončit ve Španělsku. Tento případ není jediný a opět nás upozorňuje na to, že organizace orientované na zisk stále trestuhodným způsobem obcházejí předpisy na ochranu zvířat, které platí v Evropě. V Evropě skutečně potřebujeme plošné inspekce přepravy zvířat a odpovídající hrozby pokut v případě porušení předpisů. EU musí společně přijmout evropské minimální normy pro ochranu zvířat, které musí všechny vlády uplatnit a kontrolovat. Mělo by to také donutit ty země, které jsou dosud v oblasti ochrany zvířat zcela neaktivní, aby zavedly přesně stanovené normy.
- (CS) Hezký nový rok, pane předsedo. Vážení kolegové, milé kolegyně, dovolte mi, abych se upřímně podivil nad tím, že ironií osudu právě česká vláda, známa svými specifickými přístupy k otázce jednání s Ruskem, stále ještě neroztrhla své roucho a nesype si popel na hlavu. Vždyť i ona oddalovala jednání o energetické bezpečnosti s Ruskem. Ještě více mne šokuje postoj Evropské komise. Ta hrozí Slovensku a Bulharsku sankcemi, dokonce jsme slyšeli, že pan Cohn-Bendit to také doporučuje, pokud znovu spustí odstavené bloky jaderných elektráren. Doporučuji komisařům a mluvčímu Evropské komise, aby si vzali dobré oblečení, doma vypnuli topení a svým rodinám vysvětlili, že jsou solidární se Slováky a Bulhary. Nebo snad šlo o špatný novoroční vtip?
Paní předsedající, chci se zmínit o otázce Zimbabwe. Zdá se mi, že pokud není Zimbabwe na televizních obrazovkách, pak se doopravdy sami o některé problémy, jež se tam objevují, nezajímáme. V nedávné době se objevil případ Jestiny Mukokové, výkonné ředitelky mírového projektu Zimbabwe a členky vedení zimbabwského fóra nevládních organizací pro lidská práva, která byla odvlečena a držena v izolaci podobu 21 dnů a posléze se objevila u policejního soudu v Harare se známkami mučení a špatného zacházení - to vše za zločin, kterého se dopustila tím, že vystupovala jako bojovnice za lidská práva.
Paní předsedající, vítám stanovisko pana předsedy ke Gaze a samozřejmě i rozhodnutí Parlamentu přijmout usnesení o tom, že je nutné okamžitě požadovat jednostranné zastavení palby na všech stranách konfliktu v Gaze. S více než 900 novými mrtvými je bolestivě jasné, jak neúčinná je válečná politika. Musíte vyžadovat, aby Izrael zastavil zabíjení. Gaza je s 1,5 miliony vězňů největším vězením na světě; jsou to také bohužel jatka, na kterých umírají muži, ženy a děti jen proto, že jsou Palestinci.
Jakými zločiny se mohly provinit palestinské děti, které v tomto konfliktu umírají? Jaké možné omluvy máme my, Evropané, pro to, abychom obchodovali s Izraelem, který bezohledně dál vraždí nevinné lidi? Evropská rada se musí přestat omlouvat, přestat se hašteřit a spojit se ve společné akci, která toto vraždění zastaví. Nemůže být pochyb o tom, že nelze zlepšovat vztahy s Izraelem, dokud Izrael nezahájí konstruktivní dialog se všemi zástupci palestinského lidu.
Eutelsat tímto opět ukázal, že etika v obchodě je pojem, který je osobám odpovědným za řízení této společnosti zcela neznámý, především v kontextu toho, že vysílání nezávislé čínské televize NTD je již několik měsíců zakázané. Navzdory výzvám ze všech koutů světa není vedení Eutelsatu ochotné své rozhodnutí, které bylo v každém případě přijaté pod tlakem čínské vlády, odvolat. Překvapující a zcela nemorální rozhodnutí vedení Eutelsatu zvyšuje obavy o to, zda jsou zájmy vedení čistě obchodní.
Musíme požadovat ukončení útoků v Gaze. Musíme požadovat ukončení izraelské blokády, která mění Gazu v koncentrační tábor. Proto se připojujeme k lidem ze všech zemí a kontinentů, kteří demonstrují proti masakrům: k lidem ze všech zemí a kontinentů, kteří jsou rozzlobení, vyšli do ulic a říkají "Už žádné zločiny!" Pro Evropský parlament a další odpovědné orgány Evropské unie je rozhodující požadovat okamžité zastavení útoků na Gazu a okamžité ukončení izraelské blokády.
(CS) Děkuji paní předsedající, mě v poslední době zaujalo, že některé české pojišťovny zrušily bonusy, které poskytovaly ženám při uzavírání pojistek na povinné ručení u osobních automobilů. Tento krok byl odůvodněn přípravou na platnost antidiskriminačního zákona. My se opravdu setkáváme opakovaně s tím, že někteří politici a nevládní organizace své postoje ke vztahu k rovným právům obou pohlaví poněkud přehánějí. Jedním z takových přehánění je popírání pojišťovací matematiky, která dnes a denně dokazuje, že v různých aspektech svých životů se ženy a muži chovají rozdílně, a jsou proto nositeli rozdílných pojišťovacích a jiných rizik. Popírání těchto rozdílů není bojem za rovná práva, ale bojem za shodnost, stejnost obou pohlaví. Takový boj je předem prohraný a směšný. Muži a ženy se od sebe liší právě proto, aby se obě pohlaví v praktickém životě, v partnerských vztazích, ve společnosti užitečně a prospěšně doplňovala.
Paní předsedající, právě byl zveřejněn nový výzkum veřejného mínění, který si zadala Kampaň za nezávislou Británii. Většina dotazovaných uvedla, že Evropská unie je odtržená od života, zkorumpovaná a cenově nevýhodná; 83 % dotazovaných by chtělo, aby prvořadé bylo právo Spojeného království, a tedy by chtělo zrušit nadřazenost práva EU; 71 % chce referendum o tom, zda má Británie zůstat členem. Velká šance, že se to podaří, však bohužel není, vzhledem k tomu, že labouristická vláda nepřipustí referendum ani o Lisabonské smlouvě, jak slibovala ve svém volebním prohlášení.
Pro nás je nyní důležitější rozhodnout, jaká opatření je nutné přijmout k překonání krize. V tom případě to asi znamená, že Bulharsko musí najít alternativu a ukončit svou vnější závislost. Proto se domnívám, že pro Evropu a balkánské země jako je Bulharsko je nevyhnutelné následovat příkladu Slovenska a přijmout rozhodnutí k obnovení provozu bloků I, II, III a IV Kozlodujské jaderné elektrárny. V současnosti je to jediná možnost, kterou Bulharsko má, aby získalo trochu nezávislosti a snížilo jak přímé škody, tak škody, které způsobí současné používání topného oleje jako náhražky plynu.
Domnívám se rovněž, že navzdory současnému kontextu by měl být rok 2009 rokem, kdy by se naše činnost a rovněž činnost Evropské komise měla zaměřit na jednotnou Evropu pro všechny Evropany. Evropu, v níž bude všech 500 milionů občanů cítit, že jsou jejich práva zaručena, že solidarita skutečně existuje, že již nikdo nesmí být diskriminován, že se již nikdo nesmí cítit jako outsider nebo jako někdo, koho v jednotné Evropě tolerují, že jsme všichni evropští občané, nezávisle na tom, kde se každý z nás nacházel před rokem 1989.
Před nedávnem se začalo aktuálně mluvit o recyklovaném papíře. Současnou situaci v Polsku jde v tomto ohledu shrnout následujícím způsobem: ti, kdo skupují starý papír, tvrdí, že jsou ceny příliš nízké, že se jim nevyplácí se tím zabývat. Na druhé straně ti, kdo vyrábějí papír za použití recyklovaného papíru, říkají, že je pro ně příliš drahý a že kvůli současným cenám se nevyplatí investovat do zařízení na jeho zpracování. Apeluji proto na ekologické jednání, s jehož pomocí bude možné problém vyřešit. Za současného stavu věcí děti sbírají starý papír, protože má tato činnost výchovnou úlohu, ale papír se pak vyhazuje na obecní skládky.
Paní předsedající, paní komisařko, dámy a pánové, Komise, jejíž členkou, paní Vassiliouová, jste, oznámila již několikrát vydání svého Akčního plánu o městské mobilitě. Tento plán měl být Radě a Parlamentu předložen v loňském roce na podzim. Komise tento závazek přijala loňského března v závěru konzultace o Zelené knize o městské mobilitě, která byla vydána v roce 2007, a následně opět v Akčním plánu pro logistiku nákladní dopravy pro rok 2007 a ve svém sdělení o strategii pro provedení internalizace vnějších nákladů a pro dopravu v roce 2008.
Čas uplynul, avšak akční plán dosud nespatřil světlo světa. Vzhledem k tomu, že se blížíme ke konci současného funkčního období tohoto zákonodárného sboru, je Výbor pro dopravu a cestovní ruch, který zastupuji, znepokojen tím, že velká část práce vynaložené v posledních několika letech může přijít vniveč. Můžete mne, paní komisařko, ujistit, že je tento akční plán připraven? Můžete mi říci, že bude uveřejněn v příštích týdnech, aby mohl Parlament finalizovat svá doporučení, jak je to obsaženo v Rackově usnesení "Na cestě k nové kultuře městské mobility", přijatém touto sněmovnou v červenci 2008?
Skutečnost, že se Komise - a tudíž EU - tomuto tématu vyhýbá, nijak nepomáhá řešit problém městské dopravy a mobility občanů, ani problém znečištění ovzduší ve městech - víme, že 40 % emisí CO2 je způsobováno městskou dopravou a že 70 % dalších znečišťujících látek produkovaných dopravou vzniká ve městech. Také to nepomáhá řešit problémy s bezpečností silničního provozu - víme, že k 50 % smrtelných nehod dochází ve městech - ani problémy týkající se produkce spotřebitelů, občanů se změněnou pracovní schopností, jejichž mobilita je závislá na veřejné dopravě.
Pokud se toho ujme Unie, copak to nepomůže realizovat ta subsidiární řešení, v jejichž případě mají členské státy a místní obce naprosté právo chovat se ochranářsky? Paní Vassiliouová, možná, že se nám právě chystáte uvést celou řadu dobrých důvodů, proč došlo ke zpoždění, respektive proč dosud nebyl předložen Akční plán o městské mobilitě. Pokud se chcete pokusit obhájit nedodržení tohoto slibu, dříve než tak učiníte, zeptejte se sama sebe - jsou to skutečné důvody a nikoli banální výmluvy? Neposilujte, paní Vassiliouová, myšlenku - která se v poslední době dostala do obliby -, že Komise se začala tolik bát toho, že bude členské státy obtěžovat, že rezignovala na řešení evropských problémů? Byl by to sebevražedný krok pro orgán, jako je Evropská komise, která nebyla úspěšným funkčním obdobím francouzského předsednictví nijak posílena.
Přestože je každé město jiné, ve skutečnosti se potýkají města se společnými problémy. Problémy v oblasti městské mobility jsou významné a rostou a týkají se mnoha občanů a podniků, kteří se setkávají s problémy bezpečnosti dopravy, s omezenou dostupností veřejné dopravy, s dopravními zácpami a zdravotními problémy způsobenými znečištěním. Abych ilustrovala význam městské mobility, dovolte mi uvést několik údajů: 60 % populace žije v městských oblastech, ve kterých je vytvářeno 85 % HDP Evropské unie. Města však také produkují 40 % emisí CO2 a ke dvěma ze tří silničních nehod dochází v městských oblastech. A nakonec, pokud jde o dopravní zácpy, které jsou jedním z hlavních problémů, s nimiž se občané musí potýkat každý den, tak tyto dopravní zácpy způsobují každoročně ztráty ve výši přibližně 1 % HDP Evropské unie.
Můj kolega místopředseda Tajani by vás však rád ujistil, že je nadále odhodlán usilovat o přijetí akčního plánu a rozvíjet politiku EU v oblasti městské dopravy v plném souladu se zásadami subsidiarity a proporcionality. Vzhledem k tomuto cíli není úmyslem Komise navrhnout univerzální řešení; naopak bychom rádi vytvořili sadu nástrojů, zahrnující krátkodobé a střednědobé praktické kroky, abychom města vybavili nástroji k tomu, aby mohla specifické záležitosti související s městskou mobilitou řešit uceleným způsobem. Pak bude na místních orgánech, aby se rozhodly, co je pro ně vhodnější podle jejich vlastních cílů a potřeb.
Paní předsedající, paní komisařko, při veškeré úctě ke Komisi a k vám osobně, vy jste ve skutečnosti na otázku předsedy výboru, pana Costy, neodpověděla. Již před časem jste nás podrobně informovala, když jste uvedla - a to již bylo zřejmé v Zelené knize o mobilitě ve městě -, že potřebujeme společná evropská řešení pro problémy, které mají téměř všechna evropská města v té či oné podobě, některé problémy jsou dosti odlišné a jiné dosti podobné. Tehdy, před několika měsíci, jsme to uvítali a dychtivě jsme se těšili na návrhy Komise, které byly přislíbeny. Tyto návrhy nevznikly a pokud váš projev obsahoval nějaké sdělení, pak jsem jej nyní pochopil takto: nebude žádný komplexní akční plán. Proč ne?
Pokud můžeme věřit tomu, co zaslechneme - a v této sněmovně a v orgánech této Evropské unie toho zaslechneme hodně -, znamená to, že existuje jeden členský stát nebo možná několik členských států, které vyvolávají úzkost a naneštěstí také vyvolaly úzkost u této Komise, a to pod záminkou, že by mohla být porušena subsidiarita. Evropský parlament ve svých návrzích výslovně uvedl, že si nepřeje porušovat subsidiaritu. Vy jste znovu zdůraznila, že nechcete předložit jednotný plán, který by vyhovoval každému, avšak nepředložení vůbec žádného plánu není řešením. Pojďme učinit tento krok, dodržet tento slib! Znovuzvolení Komise nebude zaručeno tím, že nebude učiněno nic, a tím, že nebude jeden členský stát uražen nebo více členských států uraženo, avšak znovuzvolení bude zaručeno, když bude předloženo a prezentováno něco pozitivního.
jménem skupiny PSE. - (FR) Paní předsedající, paní komisařko, právě jste nás podpořila v iniciativě, kterou my, Evropský parlament, plánujeme zahájit v této otázce. Právě jste nám řekla, že ze zjevných důvodů, tedy z důvodu významu městské dopravy v oblasti dopravy, a z důvodu cílů evropského plánu týkajícího se změny klimatu, se nemůže Evropská unie nezajímat o městskou dopravu. Pan Barrault se již před vámi ujal iniciativy a předložil zelenou knihu se slibem akčního plánu. Nemůžete nám dnes tento akční plán odepírat a vysvětlovat nám, že jej realizujete v tichosti, bez projednání Parlamentem, bez kontroly ze strany Parlamentu, bez jakéhokoli zviditelnění.
Právě z tohoto důvodu se mi podařilo přimět své kolegy poslance - a musím jim poděkovat, zejména panu Rackovi, který odvedl obrovský kus základní práce -, aby souhlasili s tím, aby Evropský parlament učinil něco zcela mimořádného a vytvořil akční plán, který vy vytvořit nechcete, a to ve zprávě vypracované z vlastního podnětu a ještě před volbami. Tato zcela nekonvenční iniciativa bude mít značnou politickou váhu, protože bude zahrnovat otázky pokládané novému evropskému komisaři pro dopravu, který bude interpelován Výborem pro dopravu a cestovní ruch, a proto bude mít velkou váhu z hlediska jeho schválení Evropským parlamentem. Domnívám se, že by bylo politováníhodné, kdyby dnes měla Evropská komise couvnout před jakoukoli sebemenší námitkou jakéhokoli starého členského státu.
- (CS) Vážená paní předsedající, dámy a pánové, je samozřejmě velkou škodou, že došlo ke zpoždění zveřejnění tohoto dokumentu včetně akčního plánu. Uvědomme si, že sedmdesát procent obyvatel v současné době v Evropě bydlí ve městech a naším zájmem musí být zajistit co nejdříve dostupnější, ale hlavně spolehlivější, bezpečnější městskou dopravu, a to daleko ohleduplnější k životnímu prostředí. Očekávám proto, že zveřejněný dokument bude zahrnovat nejenom nové trendy, ale hlavně i vyhodnocení nových postupů a opatření včetně podpory zdravých způsobů dopravy, jako je cyklistika a pěší doprava. Obce by si potom měly z tohoto zásobníku vybrat to, co je pro danou obec nejdostupnější a nejvýhodnější. To si myslím, že je základní způsob. K tomu bychom měli zajistit podporu, a to samozřejmě ze strukturálních fondů tak, aby i tyto prostředky mohly sloužit k tomuto účelu.
V této souvislosti bych rád tuto sněmovnu také upozornil na to, že se při této debatě též objevila otázka, zda tato zelená kniha povede ke krokům, které nějak městům pomohou, nebo zda povedou ke krokům, které městům uloží povinnost podniknout určité kroky. Shodli jsme se na tom, že tyto kroky by měly být podpůrné, jinými slovy, že by měly obnášet pomoc. Nyní však vzhledem ke zmíněné prodlevě vyvstává následující otázka. O co Evropská komise usilovala předložením této zelené knihy? Jaký byl její dlouhodobý plán? Chtěla skutečně zahájit dynamické kroky nebo měla zájem pouze o vyslovení svého názoru na tuto záležitost?
(NL) Paní předsedající, paní komisařko, dámy a pánové, rád bych podpořil to, co zde již uvedli mí kolegové. Jsem velmi zklamán vaší odpovědí. Uvedla jste, že Komise samozřejmě přijde s celou řadou návrhů týkajících se městské mobility. Podle mého názoru je toto samozřejmé a nebylo to předmětem naší žádosti. To, co chceme, je soudržná vize, akční plán stanovící podrobně opatření a návrhy, které bude Komise v příštích několika letech realizovat, abychom mohli o těchto opatřeních a návrzích diskutovat nejen mezi sebou, ale také s veřejností a se všemi zainteresovanými subjekty a stranami, kterých se to týká.
Jak naši kolegové poslanci již v minulosti mnohokrát řekli, městská mobilita je něco, co se týká každého člověka v Evropě. Ve všech našich městech se potýkáme s problémy s mobilitou. Na evropské úrovni může Unie sehrát velmi pozitivní roli při řešení této otázky a souvisejících problémů, a to jako investor investující do nových technologií, jako orgán, který stanoví a rozšíří nové technické normy, a jako orgán, který má skutečně nejlepší předpoklady pro šíření nových myšlenek a dobrých postupů, který může podporovat zhmotnění plánů pro mobilitu a který může zavést nové mechanismy financování a tak podobně.
písemně. - (PL) V zelené knize z roku 2007 Komise zmiňuje legitimnost debaty ohledně potřeby, aby byla Komise zapojena do řešení otázky zvýšení mobility ve městech v Unii, a to na základě zásady subsidiarity. Podle zásady subsidiarity Unie jedná v rámci svých pravomocí pouze tehdy, když je její krok nezbytný a přináší určitou přidanou hodnotu ke krokům členských států. Účelem zásady subsidiarity je zajistit, aby byla rozhodnutí přijímána co nejblíže občanům, jak je to jen možné. Toho se dosahuje neustálým kontrolováním toho, že kroky podnikané na úrovni Společenství jsou oprávněné s přihlédnutím k možnostem, které existují na vnitrostátní, regionální nebo místní úrovni. Úloha členských států ohledně legitimnosti zapojení také orgánů Evropské unie na místní úrovni je dále posílena v Lisabonské smlouvě, která je v současné době ve fázi ratifikace.
V balíčku, který je předmětem rozpravy a který se týká možných kroků směřujících ke zvýšení mobility v městských aglomeracích, je o inovativních technologiích pojednáváno spíše odděleně od inteligentních dopravních systémů. Mělo by být využito synergií mezi těmito dvěma oblastmi, aby byly tyto oblasti spojeny s cílem zvýšit průchodnost ulic a zajistit, aby bylo cestování pohodlnější. Mezi dalšími přínosy by byly lepší podmínky při cestování, kratší doba strávená cestováním, úspora energie, méně emisí, nižší náklady na správu vozového parku a na údržbu a renovaci povrchu vozovek. Také by došlo ke zlepšení bezpečnosti silničního provozu.
Paní předsedající, návrh Komise revidující pravidla pro veřejnoprávní vysílání je v jeho současné podobě nepřijatelný. Veřejnoprávní stanice hrají kriticky důležitou úlohu v ochraně kulturní různorodosti, jazykové různorodosti a mediální plurality. Zásadně nesouhlasím s plány Komise. Za prvé si musíme uvědomit, že veřejnoprávní korporace jsou národní rezervací a že v důsledku toho by měly jejich politiku určovat vnitrostátní orgány, a nikoli Evropská komise. To je také jasně zakotveno v protokolu o veřejnoprávním vysílání v Amsterodamské smlouvě. Členské státy zakládají a financují veřejnoprávní stanice tak, jak to považují za vhodné. Plány paní komisařky Kroesové vážným způsobem narušují zásadu subsidiarity a svobodu pohybu členských států a nahrazují je evropským zasahováním. Jsem velmi překvapen tím, že se jako liberální komisařka rozhodla pro tuto cestu.
Za druhé mám obavy z návrhu zavést průzkum trhu, který by byl prováděn předem nezávislým dohlížitelem. Tím by komerční stanice získaly značně cenné informace. To je to, co chceme? Průzkum trhu nevyhnutelně zvýší rozsah administrativní práce. Je velkou otázkou, zda si menší stanice budou moci dovolit najmout další pracovní sílu, a kdo uhradí dodatečné náklady s tím spojené? Měly by tento účet zaplatit stanice? Nebo snad daňoví poplatníci? Tato iniciativa není v malých členských státech realizovatelná. Navíc je tento průzkum velmi podrobný; tento návrh je nedostatečně flexibilní. V důsledku toho již nebudou moci členské státy přijímat politiku a postupy, které by navazovaly na jejich vnitrostátní systémy. Navíc je velkou otázkou, zda to, že bude dopad na trh vyhodnocen a že budou nové služby posouzeny veřejností předem, neposkytne komerčním konkurentům příliš velký náskok.
Nyní, když jsem vyjádřil své obavy, chtěl bych stručně popsat, co se dělo na slyšení skupiny PPE-DE minulý týden ve čtvrtek, kde byl postoj Komise velmi pozitivní. Komise připustila, že jsou tyto návrhy pravděpodobně příliš podrobné a že je zapotřebí jejich znění zredigovat. Generální ředitel mne informoval, že je možné odložit konečné znění sdělení až do 5. března, což je den, kdy bude na toto téma pořádat druhé slyšení Výbor pro kulturu, sdělovací prostředky a sport. Generální ředitel řekl, že po tomto slyšení možná bude muset Komise vypracovat novou verzi na základě těchto nových informací, než tento materiál předloží jako sdělení v konečném znění. To byl výborný výsledek.
Tento dialog mezi Komisí a Parlamentem je důležitý. Jsme připraveni naslouchat a odpovídat na vaše otázky. Také víme, že Parlament v září 2008 souhlasil s tím, že by měla být veřejnoprávním stanicím poskytována státní dotace, aby mohly plnit svoji funkci v dynamickém prostředí, a že by nemělo být využíváno veřejného financování z důvodů politické nebo ekonomické výhodnosti. To se shoduje s našimi názory; důležité je veřejnoprávní i soukromé vysílání. Duální systém vysílání je odpovědí pro mediální scénu Evropy, která musí být chráněna ve všech platformách.
Návrh sdělení o rozhlasovém a televizním vysílání se proto snaží upevnit argument Komise pro státní dotaci, který je uplatňován od přijetí stávajícího sdělení z roku 2001. Tento návrh zajišťuje, aby naše pravidla odrážela rychle se měnící nové mediální prostředí. Účelem modernizace tohoto sdělení je zvýšit transparentnost a právní jistotu. Tento návrh sdělení vyjasňuje, že veřejnoprávní stanice budou poskytovat audiovizuální služby na všech mediálních platformách a zároveň budou ponechávat soukromým provozovatelům dostatečnou motivaci k tomu, aby zůstali na trhu. To je zajištěno takzvaným amsterodamským testem, který vyvažuje hodnotu a negativa státem financovaných mediálních služeb na vnitrostátní úrovni.
Amsterodamský test zajistí, aby nové mediální služby veřejnoprávních stanic uspokojovaly společenské, demokratické a kulturní potřeby diváků a posluchačů a aby byly zároveň na minimum omezeny vedlejší škody způsobené soukromým provozovatelům v souvislosti se státní dotací. Nemůžeme souhlasit s tím, že by byl amsterodamský test spojený s nezdůvodnitelnou administrativní zátěží. Samozřejmě že jakýkoli test vyžaduje práci, avšak to minimální úsilí, které vyžadujeme, je přiměřené a nezbytné. Za prvé se předpokládá, že se tento test bude provádět pouze pro důležité a skutečně nové služby, a v tomto ohledu náš návrh ponechává členským státům velký prostor pro samostatné rozhodování. Každý členský stát se může rozhodnout, kdy je testování nové audiovizuální služby skutečně žádoucí. Za druhé tento návrh zprošťuje pilotní projekty povinnosti projít tímto testem. Veřejnoprávní stanice tudíž mohou nadále experimentovat s novými médii bez jakýchkoli předběžných testů. Za třetí tento návrh ponechává členským státům plnou svobodu ve výběru jejich příslušných postupů a institucí, které k testu využijí. A nakonec stojí také za zmínku, že menší členské státy, například Belgie a Irsko, takovéto testy již provádějí. Řešení nalezená v těchto zemích jsou úměrná dostupným zdrojům. Protože je tento test dosti široký, není zde také žádná možnost porušení redakční svobody. Tento test pouze požaduje, aby určitá veřejnoprávní mediální služba uspokojovala společenské, demokratické a kulturní potřeby společnosti a aby byl její dopad na trh úměrný. Pro ochranu redakční nezávislosti v návrhu také otevíráme možnost, že za určitých podmínek je test prováděn samotnou veřejnoprávní stanicí.
Avšak to, co nyní Komise předložila, se od tohoto z různých důvodů diametrálně liší, jak již dal pan Visser zcela jasně najevo. Rád bych začal krátkou poznámkou, paní komisařko, k tomu, co jste před okamžikem řekla. Tento průzkum trhu, který navrhujete, je již prováděn v Belgii i v dalších zemích. Víte, do určité míry je to pravda, avšak ne zcela. Tento průzkum trhu neboli analýza dopadu je skutečně již do určité míry prováděna samotnými stanicemi, kromě jiných subjektů, avšak nikoli takovými způsoby, jaké jsou stanoveny v návrhu Komise, který vypadá poněkud jinak.
Rád bych vám sdělil své výhrady k vašemu návrhu. Mou hlavní námitkou je to, že je v rozporu s Lisabonskou strategií. Dnes je tomu tak, že v mnoha členských státech jsou to právě veřejnoprávní stanice, které přinášejí a podporují inovaci v oblasti sdělovacích prostředků. Takto by to samozřejmě mělo zůstat. Podle mého názoru se posunujeme nesprávným směrem charakterizovaným poučovacím administrativním postojem, který brzdí inovaci. Vytváření nových platforem - zejména v digitálním kontextu - na širokopásmovém přenosu, na internetu a podobně stojí velké množství prostředků. Investice tohoto druhu lze ideálně rozložit do co největší šíře a provádět vývoj na základě spolupráce. Soukromé a veřejnoprávní stanice pak mohou nabízet obsah na společné platformě, a právě v oblasti obsahu by měla říci své slovo konkurence tak, aby z toho měl zákazník maximální prospěch.
Nechápejte nás však špatně. Stoprocentně podporujeme vyvážené konkurenční vztahy mezi veřejnoprávními a soukromými stanicemi. Měl by existovat prostor pro oba druhy stanic, aby mohly poskytovat kvalitní obsah. V této souvislosti je zjevné, že veřejnoprávní stanice by se měly zodpovídat ze státních prostředků, které utrácejí a se kterými pracují, přestože jsme přesvědčeni, že existují lepší způsoby, jak toto zařídit. V této souvislosti bychom poukázali na příklad britské BBC, kde byla navržena spojenectví mezi různými partnery v oblasti vývoje, výroby a distribuce. Podle mne je to dobrý příklad a dovolil bych si vyzvat Komisi, aby začala uvažovat společně s námi tímto směrem.
Proč? Protože zde nejde pouze o náš model televizního vysílání; ohroženo je mnohem víc, protože televizní stanice nejsou - jak všichni víme a jak jsme si byli dobře vědomi v naší rozpravě o směrnici o audiovizuálních mediálních službách - takové, jaké bývaly; ve skutečnosti zpracovávají obsah, který dodávají prostřednictvím lineární nebo nelineární platformy, a v obou oblastech probíhá mezi vším dokonalá interakce. Proto již není na místě hovořit o veřejnoprávním vysílání tak, jako kdyby se tato rozprava konala v 70. nebo 80. letech 20. století.
Na druhé straně je jasné, že tato debata musí proběhnout, protože ne všechno, co je dnes označováno za veřejnoprávní službu, je skutečně veřejnoprávní službou, a ne vždy je smysluplné používat státní peníze na to, co se státními penězi některé televizní společnosti dělají. Avšak současně - a to je, domnívám se, jádro našich obav a podle mých informací je to také jádro obav některých mých kolegů poslanců - jsou veřejnoprávní televizní stanice naprosto nezbytné pro ochranu naší kulturní a jazykové různorodosti a v konečném důsledku pro stmelování naší společnosti, protože teoreticky usilují o něco více než jen o přímý zisk.
jménem skupiny Verts/ALE. - (DE) Pane předsedající, paní komisařko, dámy a pánové, Barrosova komise vyhlásila odstranění přílišné evropské regulace za jeden ze svých hlavních politických cílů. Z návrhů, které předkládáte nyní, získáváme dojem, že vy ve skutečnosti podporujete nadměrnou regulaci. Ze slyšení, které minulý týden uspořádala skupina Evropské lidové strany (Křesťanských demokratů) a Evropských demokratů, jasně vyplynulo, že existují vážné pochybnosti ohledně toho, jak moc nyní zasahujete do kompetencí členských států. To, co je nyní na stole, zapáchá přílišnou regulací, a to nemůžeme schvalovat.
Současně byly v posledních letech veřejnoprávní stanice vyzývány, aby si vydělávaly své vlastní peníze. Tohoto je dosahováno nejen prodejem reklamního času, ale také tím, že je velká část informačního materiálu sbíraného rozhlasovou či televizní stanicí poskytována k dispozici v podobě audio nebo video materiálu. Očekává se, že v důsledku toho se budou diváci a posluchači cítit úžeji spojeni, budou zasaženy nové cílové skupiny a státní náklady budou omezeny. Tento úkol, jehož rozsah v průběhu let vzrostl, nepředstavuje žádné problémy, pokud se komerční stanice necítí být tím nepříznivě dotčeny.
V novém prostředí hromadných sdělovacích prostředků je také zapotřebí přijmout účinnější kontrolní mechanismy. Dále, vzhledem k tomu, že veřejnoprávní stanice hrají rozhodující úlohu v kulturní a jazykové různorodosti, všechny tyto sdělovací prostředky, stejně jako veřejné korporace a veřejnoprávní televize, jsou povinny poskytovat kvalitní pořady a zároveň v rámci konkurence s ostatními podobnými subjekty musí být schopny reagovat pozitivně na výzvy současné doby vysíláním událostí, které jsou předmětem celosvětového zájmu, například vysíláním Olympijských her, Světového poháru a tak podobně. Naneštěstí toto je v dnešní době něco, čemu brání jednoduše ta skutečnost, že vzhledem k tomu, že soukromé společnosti mají více peněz, tak veřejnoprávní televize si takovéto aktivity nemůže dovolit. V důsledku toho nebudou moci občané tyto události, stejně jako i další pořady, sledovat.
Jak již někteří uvedli, veřejnoprávní stanice je často hlavním průkopníkem v inovaci služeb, avšak je jasné, že toto je dopad, který je přeshraniční a který jde napříč mediálními sektory. Proto je důležité, aby byl soulad mezi sdělením o rozhlasovém a televizním vysílání a obecným rámcem služeb obecného hospodářského zájmu. Toto je důležitá otázka, kterou jsme se zabývali v Hospodářském a měnovém výboru tohoto Parlamentu. Konkrétně poslanci za skupinu PSE v tomto výboru zdůraznili, že je důležité vytvořit větší právní jistotu pro služby obecného hospodářského zájmu, a byli bychom rádi, kdyby bylo o rámcové směrnici a právních předpisech v tomto odvětví rozhodnuto na politické úrovni.
(NL) Pane předsedající, veřejnoprávní vysílání je v Evropě, srdci demokracie, synonymem pro pluralitu, různorodost, kulturní různorodost - to jsem si nevymyslela, Komise to může potvrdit - a veřejnoprávní stanice mají celonárodní význam. Nyní se chystají plány pro zavedení průzkumu trhu, který má být prováděn předem, zejména pro nové mediální aktivity. Nemyslím si, že je to dobrý nápad, protože Brusel by neměl předem diktovat, jak by si měly členské státy uspořádat své veřejné služby. To, jak je veřejný zájem naplňován, by mělo být podle mého názoru hodnoceno na vnitrostátní úrovni a k tomu účelu není zapotřebí žádného povinného průzkumu trhu.
Navíc, pokud jde o nabídku, myslím si, že bychom neměli rozlišovat mezi starými a novými službami, protože v praxi jsou hranice mezi těmito dvěma druhy nejednoznačné. Není to případ buď a nebo; televizní pořady jsou často nerozlučně spojeny s novými službami a naopak. Takže stejně jako v Evropě jsou tyto dva druhy propojené. Nejde jen o trh, ale také o veřejný význam našich veřejnoprávních stanic, který je všeobecně uznáván, v neposlední řadě také Komisí. Ráda bych od Komise slyšela, zda bude toto zahrnuto v upraveném znění sdělení a zda budou povinnosti uloženy patřičným způsobem, konkrétně členským státům, přestože tyto povinnosti budou doplněny pravidly pro služby obecného zájmu, která by měla být vypracována na základě konzultace s Evropským parlamentem a Radou.
(DE) Pane předsedající, veřejnoprávní vysílání je více než jen hospodářským faktorem. Byl jsem na slyšení, které minulý týden v Bruselu pořádala skupina Evropské lidové strany (Křesťanských demokratů) a Evropských demokratů. Byl uznán význam informací a různorodosti evropské kultury a evropského vzdělávání. Pokud je 22 členských států proti revizi nebo intenzifikaci, protože máme různé rámcové podmínky a odlišné trhy, pak je zcela nesprávné chtít rozsáhlou administrativu, časově náročný testovací postup jako tento povinný, předem prováděný test, nebo evropské zasahování na základě těžkopádné byrokratické koncepce.
- (CS) Pane předsedo, stát souhlasí s mými kolegy, že státní podpora veřejnoprávnímu vysílání potřebuje legislativní vyjasnění. Nakonec potom v Evropském parlamentu už voláme dlouho. Ale chtěla bych upozornit i na další urgentní záležitosti, které bude muset Komise co nejdříve vyřešit. Z řady problémů zmiňuji tři. Za prvé je nutné jednoznačné uvedení společných televizních antén zejména na družstevních domech ve výjimkách podle článku 5 informační směrnice i pro digitální vysílání, což trápí miliony občanů nových členských zemí včetně České republiky. Za druhé je to podpora vyšší úrovně spolupráce národních rad pro rozhlasové a televizní vysílání ze strany evropských orgánů, aby byla lépe uplatňována ustanovení o veřejné službě. A za třetí vyšší koordinace národních dozorových orgánů pro televizní vysílání ohledně sankcí za nevhodné vysílání ohrožující mravní vývoj dětí a mladistvých.
Amsterodamský test umožňuje členským státům poskytovat financování pro nové mediální služby poskytované veřejnoprávními stanicemi. Chrání schopnost držet krok se změnami v našem rychle se měnícím mediálním prostředí. Současně je také ve veřejném zájmu zachovat pobídky pro soukromé provozovatele. Inovace veřejných i soukromých stanic je důležitá pro splnění lisabonských cílů a je samozřejmé, že veřejnoprávní stanice budou mít i v budoucnu svobodnou možnost spustit jakoukoli novou službu na komerční bázi bez předchozího vyhodnocení.
Můžete se ptát, proč jsou pro mě vyhlídky na přistoupení těchto zemí tak důležité. Především jsem pevně přesvědčen, že Unie tu má čestný dluh, který by měla vrátit. Připomíná mi to rozpravu o Srebrenici, která se doufejme bude ve sněmovně konat ve středu večer. Navíc má tento region pro Evropu obrovský strategický význam. Ve zprávě uvádím tyto konkrétní návrhy: Argumentuji ve prospěch další konsolidace Středoevropské zóny volného obchodu (CEFTA). Jde o významný nástroj pro zvýšení regionální integrace v této oblasti, který bude představovat významnou přípravu, pokud se budou tyto země chtít začlenit na evropský trh a ve třech etapách vstoupit do Unie. Evropská unie by měla zmobilizovat předvstupní fondy a podpořit v těchto zemích reformní procesy. Důležitou roli mohou sehrát také členské státy, když zaměstnancům místních orgánů poskytnou specifické proškolení. Dá to těmto zemím oficiálnější schopnost formulovat své vlastní ambiciózní projekty, které budou způsobilé pro získání dotací z fondu EU.
Pane předsedající, když jsem začal na tomto dokumentu pracovat, jako první jsem navštívil ministerstvo pro hospodářské záležitosti ve své zemi, v Haagu, kde jsem si s radostí vyslechl, že nizozemská vláda přijala přístup mezivládního jednání. Je to něco, co jsem ve své zprávě popsal jako příklad hodný následování, ne proto, že je to nizozemský přístup, ale protože je pro tyto účely jako stvořený a splňuje volání samotných zemí západního Balkánu, aby aktivně a vhodně podporovaly přístupový proces.
Chtěl bych se zmínit o jedné konkrétní věci ze své zprávy, a tou je energetická spolupráce se zeměmi západního Balkánu, což je podle mého velmi aktuální téma. Tato oblast by kvůli svému strategickému umístění mohla velmi dobře sehrát významnou roli v přechodu od surové ropy na zemní plyn. Unie by se měla snažit přijmout vnější energetickou politiku. Jsem také členem Výboru pro zahraniční věci. Před řadou let jsme přijali kvalitní zprávu za účelem přijetí evropské vnější politiky v oblasti energetiky. A teď se podívejte na současnou situaci, podporující výzvu Evropského parlamentu vůči Komisi a Radě. Brusel by určitě neměl nechávat své vlastní členské státy v zimě, ať už doslova nebo jinak.
Na závěr bych chtěl říct, že jako bývalý novinář jsem Balkán mnohokrát navštívil. V důsledku toho cítím k tomuto regionu silný vztah a mám pro něj velké pochopení. V souvislosti s psaním své zprávy jsem využil svůj rozpočet na cestování pro studijní cesty; společně s Výborem pro zahraniční záležitosti, především jeho zaměstnancem Robertem Bendinim a zaměstnancem mé kanceláře Dickem Janem Diepenbroekem jsme podnikli cenné cesty do Srbska a Kosova a příští týden doufám pojedeme do Albánie. Krátce řečeno, zprávu jsem sice dokončil, ale práce ještě zdaleka u konce není, ne pro mě a ne pro evropské orgány. Chtěl bych tento region opravdu Bruselu přiblížit a skutečně ukázat, že se svou obětavostí a aktivní podporou máme veškeré právo požadovat, aby se reformnímu procesu a přistoupení dostalo pomoci, a to by mělo být také zjevné. Na této zprávě jsem pracoval skutečně s radostí a doufám, že po ní budou následovat samostatné zprávy věnované jednotlivým západobalkánským zemím.
Západní Balkán jako region je pro EU klíčovým a hodnotným partnerem. Poslední sdělení Komise o západním Balkánu z března 2009 opakuje silný závazek EU vůči evropské perspektivě regionu a kromě jiného potvrzuje význam dohody o středoevropské zóně volného obchodu pro hospodářský rozvoj regionu. Komise souhlasí se zpravodajem, že perspektiva členství v EU může fungovat jako katalyzátor udržitelného hospodářského rozvoje a zajištění míru a stability v regionu. Komise také souhlasí s tím, že při hodnocení připravenosti zemí regionu na vstup do EU má největší význam jednotlivé naplnění kodaňských kritérií. EU je pro západní Balkán hlavním obchodním partnerem. Hlubší hospodářské vazby mezi EU a regionem jsou proto pro hospodářský růst regionu zcela zásadní.
Za druhé působila Evropská komise na regionální úrovni jako facilitátor při jednáních o středoevropské zóně volného obchodu (CEFTA) a rozhodla se poskytnout finanční a technickou pomoc sekretariátu CEFTA a jednotlivým stranám, aby mohly dohodu zrealizovat. Evropská komise současně vysoce hodnotí to, že dle dohody má region vlastní odpovědnost, a uznává, že CEFTA je rozhodující pro hlubší regionální ekonomickou integritu a pro přípravu půdy pro případnou plnou účast zemí západního Balkánu na jednotném trhu EU. CEFTA navíc vytvořila na regionální a bilaterální úrovni veškeré potřebné struktury pro diskusi o otázkách spojených s trhem. To je nezbytné pro usnadnění a prohloubení regionální spolupráce a pro dobré sousedské vztahy. Evropská komise bude dál monitorovat uplatňování CEFTA a bude dál podávat každoroční zprávy o procesu přistoupení a předvstupním procesu.
Za třetí, Komise na mnohostranné úrovni podpořila přístup zemí regionu do Světové obchodní organizace, neboť je to absolutně základní krok pro efektivní účast v globalizované ekonomice. EU zmobilizovala veškeré politické nástroje na podporu zemí západního Balkánu v jejich snahách o reformy a regionální spolupráci. Nástroj pro předvstupní pomoc je důležitý pro vyřešení potřeb dlouhodobého rozvoje regionu. Celkové finanční zdroje současného finančního rámce na období 2007-2013 činí 11,5 miliard EUR. V neposlední řadě zahájila Evropská komise dialogy se všemi dotyčnými zeměmi v regionu, aby společně vytvořily plány na odstranění vízového režimu.
3. Současně musíme dát silnou podporu dodržování evropských norem týkajících se práv osob patřících k národnostním menšinám v zemích západního Balkánu, včetně práv rumunsky hovořících komunit ve Valea Timocului, Vojvodině, Istrii a bývalé jugoslávské republice Makedonie. Tato práva se musí dodržovat a musí se přitom vyloučit jakékoliv tendence směrem k územní autonomii na etnických základech a k nárokům na etnická kolektivní práva, které již ukázaly svůj potenciál pro konflikty a vyprovokování krvavých válek.
zpravodajka. - Pane předsedající, když jsem začala pracovat na této zprávě, stála otázka potravinového zabezpečení světa v politickém programu vysoko a pak do určité míry klesla níž. Je to ale bezpochyby otázka, která má význam, protože na světě stále více než miliarda lidí trpí hladem nebo podvýživou. Každý den zemře třicet tisíc dětí z důvodu hladu a nemocí spojených s chudobou. Jsou to strašlivé statistiky a otázka toho, jak vyrobit dostatek potravin a jak je zpřístupnit lidem, je klíčová.
Ve čtyřech minutách nelze vystihnout, co zpráva obsahuje, ale dovolte mi zdůraznit některé otázky, o kterých se domnívám, že jsou důležité. Za prvé to, že jsem dala společnou hospodářskou politiku a potravinové zabezpečení světa pod jedno záhlaví, napovídá, že staré praktiky kritizování společné zemědělské politiky, na kterou svedeme všechny problémy rozvojového světa, se změnily a že jsme si nyní vědomi toho, že společná zemědělská politika zajišťuje potraviny pro evropské občany a že jako vzor může poskytovat ponaučení o tom, co musíme udělat v rozvojovém světě, pokud jde o zajištění potravin
Komise se podílí na rozsáhlé analýze příčin potravinové krize, která v první polovině roku 2008 postihla mnoho rozvojových zemí. Komise bude dál analyzovat souvislost mezi cenami potravin a cenami energií. Otázka kauzality je nesmírně složitá, neboť vyžaduje souhru řady faktorů nabídky a poptávky. Ceny energií jsou jedním z těchto faktorů, ale takovým, který má přímý i nepřímý dopad. Téma biopaliv bylo podrobně diskutováno během mnoha zasedání Parlamentu. Existuje značný rozdíl mezi politikou EU a USA, pokud jde o rozsah, v jakém se produkce obilovin mění na biopaliva. Politika EU zaměřená na biopaliva nesnižuje dostupnost potravin, neboť množství použitých surovin je celkově velmi malé.
Domnívám se, že společná zemědělská politika by se po odstranění svých výstřelků a nedokonalostí mohla stát příkladem účinné, spravedlivé a odpovědné politiky, reagující na potravinovou výzvu, ve které se snoubí ekonomický, sociální a ekologický přístup. Měla by také napomoci rozvojovým zemím tím, že se s nimi podělí o evropské techniky, znalosti a zkušenosti. Evropa však musí především pracovat na reformě pravidel mezinárodního obchodu, aby neodporovala právům zemí podporovat své zemědělství a mohla zaručit jejich zajištění potravinami.
písemně. - (FR) Tato zpráva o společné zemědělské politice a potravinovém zabezpečení světa nám nabídla vynikající možnost zamyslet se nad tím, jak můžeme zajistit, aby se evropské zemědělství plně podílelo na dosažení potravinové rovnováhy na světě. I když potřeba potravin ve světě neustále stoupá, podíl rozvojové pomoci určené pro zemědělství naopak od 80. let neustále klesá. Proto jsem Výboru pro zemědělství a rozvoj venkova podala řadu pozměňovacích návrhů, jejich cílem je, aby byla tato zpráva ambicióznější, a především jsem chtěla navrhnout, aby Evropská komise přijala globální strategii o otázkách zajištění potravin, jež umožní větší soudržnost mezi všemi politikami Společenství.
Sice se raduji, že tento text zdůrazňuje základní úlohu společné zemědělské politiky pro dosažení cíle zajištění potravin, ale lituji, že zpravodajka obhajuje větší sbližování zemědělské politiky s trhem a obviňuje iniciativy na ochranu životního prostředí, že jsou odpovědné za omezování zemědělské výroby v Evropě. Toto tvrzení je v mých očích naprosto mylné a naopak považuji za nutné chopit se problematiky změny klimatu a rozvinout nové modely, jejichž cílem je vyrábět více a lépe.
Světová potravinová krize, způsobená neustálým zvyšováním cen kukuřice, pšenice a energií, růstem počtu obyvatel a změnou klimatu, vyvolala řadu nepokojů a protestů, které by mohly, pokud nebudou v blízké budoucnosti vyřešené, destabilizovat země a regiony po celém světě. Alarmující je propast mezi tempem růstu počtu obyvatel, který by měl do roku 2050 dosáhnout více než 9 miliard, a snižováním zásob potravin po celém světě. Takováto situace povede velmi pravděpodobně k tomu, že konflikty kvůli ropě nahradí konflikty kvůli pitné vodě a potravinám nebo boj za přežití. Evropská unie je v současnosti hlavním sponzorem humanitární pomoci, ale zásoby potravin se ztenčují a rozvojové země především v Africe potřebují větší podporu na pomoc v boji proti chudobě a neustálému hladu. Omezení závislosti zemědělství na zdrojích fosilní energie, používání organických přípravků, udržení úrodných půd a přizpůsobení společné zemědělské politiky situacím potravinové krize jsou některé z klíčových věcí, které musíme vzít v úvahu, abychom se z této slepé uličky dostali.
Nejdůležitější otázkou, která v roce 2009 stojí před evropským zemědělským odvětvím, je, jak postihne celosvětová hospodářská krize podmínky výroby a spotřeby zemědělských výrobků. Tato otázka bude hlavním tématem Druhé maďarské zemědělské akademie, kterou organizuji společně se státním tajemníkem Zoltánem Gőgösem z maďarského ministerstva zemědělství a rozvoje venkova 17. dubna 2009 ve městě Pápa. Cena kukuřice se od roku 2006 na mezinárodních trzích ztrojnásobila a cena pšenice se zvýšila o 180 %, zatímco ceny potravin stouply celkově o 83 %. Do roku 2050 se počet obyvatel na Zemi zvýší na 9 miliard a abychom zajistili jejich potřeby, budeme muset zdvojnásobit úroveň zemědělské výroby; dny levných potravin jsou tedy sečteny. Proto je nesmírně důležité v Evropské unii zachovat a tam, kde je to možné, i zvýšit kapacitu zemědělské výroby. Je nepřijatelné, aby se zemědělská výroba jako výsledek odvětvových reforem SZP v Evropské unii snížila. Dobrým příkladem je reforma v odvětví cukru, která vedla, tomu, že tento průmysl v Maďarsku vymizel a v rámci politiky reformy vinařství byly rozdány dotace na vyhrabání vinic. Oddělení přímých zemědělských fondů od výroby jde rovněž stejným směrem.
Pane předsedající, paní komisařko, dámy a pánové, přesně před rokem jsme přijali rozhodnutí spojit zprávy o veřejných financích na rok 2007 a 2008. Byly k tomu přinejmenším dva důvody: pokusit se urychlit proces a zohlednit známky změny, které se objevily. Neznali jsme v té době ještě plný rozsah změn, ale bylo již zřejmé, že analýzou dvou let společně bychom měli získat komplexnější a přesnější hodnocení. A měli jsme pravdu! Zpráva, o které budeme zítra hlasovat, byla bez přestání aktualizovaná.
Zpráva se týká nejméně dvou rovin: jedna je obecná, stabilní a platná ve všech situacích, druhá je bezodkladnou odpovědí na současnou krizi. Princip zůstává netknutý, dokonce posílený, tedy že kvalitní udržitelné veřejné finance jsou nezbytné nejen pro jednotlivé země, ale také pro solidaritu hospodářství a evropského sociálního modelu. Pokud jde o příjmy, je nutné přijmout kroky k rozšíření daňového základu, aniž by se však oslabil princip progresivního zdanění, a je nutné omezit daňový tlak na práci, především u průměrných a nízkých platů a důchodů. Pokud jde o výdaje, je nutné provést hodnocení kontextu, požadavků, složení obyvatelstva, s patřičným zvážením politik pro rovné zacházení s ženami a muži a demografických změn. Spíše než zavádět bez rozmyslu omezení bychom se měli zaměřit na reorganizaci výdajů, tím, že přerozdělíme rozpočtové položky a zmodernizujeme veřejnou správu.
Když mluvíme o evropské koordinaci, měli bychom uvažovat nad vlastním anticyklickým řízením, společně vedeným stejným směrem, které urychlí boj proti daňovým únikům a rájům a spojí národní plány dohromady. V případě zásahů na podporu podnikání musíme zhodnotit dopad na hospodářskou soutěž, rovné podmínky a fungování vnitřního trhu a zajistit dohled, odpovědnost, omezení a následné chování. Revize Paktu stability a růstu umožní kontrolovanou flexibilitu, která se musí využívat opatrně a s prozíravostí.
Další zprávu o dlouhodobé stabilitě veřejných financí v Evropské unii vydá Komise na podzim 2009. Komise také sdílí názor Evropského parlamentu, že je nutné přesměrovat veřejné výdaje, aby se zlepšila kvalita veřejných výdajů ve shodě s Lisabonskou strategií. Taková politická orientace je rozhodně součástí společných politických zásad, které přijala Evropská rada. Komise dál pracuje na systematičtějším hodnocení kvality rozvoje veřejných financí včetně sestavování rozpočtu na základě výkonnosti.
písemně. - (RO) Dvanáct členských zemí procházelo na jaře 2006 postupem při nadměrném schodku. V důsledku zavedení doporučení a rozhodnutí Rady v případě zemí s nadměrným deficitem se o dva a půl roku později blíží počet členských zemí procházejících postupem při nadměrném schodku nule. Dosáhlo se toho díky příznivým hospodářským podmínkám v roce 2006 a 2007. V období 2008-2009 čelíme hospodářské krizi, která již v mnoha členských zemích odstartovala hospodářskou recesi, nárůst nezaměstnanosti a bankroty velkého počtu firem, především malých a středních podniků. Plán evropské hospodářské obnovy přináší velké veřejné investice do modernizace dopravní a energetické infrastruktury. Členské státy rozvíjejí programy zacílené na podporu malých a středních podniků, aby mohly pokračovat v podnikání. Za těchto podmínek bude pro členské státy v eurozóně a vlastně pro všechny členské státy obtížné splnit konvergenční kritéria. Domnívám se, že na evropské úrovni je nutné přijmout opatření, která umožní členským státům čelit současným výzvám, jako je stárnutí obyvatelstva, přistěhovalectví, změna klimatu atd. Zemědělství, školství, zdravotnictví a doprava, což jsou klíčová odvětví pro hospodářský rozvoj Unie i pro kvalitu života evropských občanů, musí dostat pomoc z konkrétních veřejných politik.
Během společné debaty ve výboru jsme došli k mnoha novým zjištěním. Výbor pro vnitřní trh a ochranu spotřebitelů dal záměrně diskusi o uplatňování relativně brzy na program, protože lhůta na uplatnění v členských státech byla polovina až konec roku 2007, což do dneška nebylo příliš mnoho času na směrnici, která vyžaduje obrovský a výrazný podíl harmonizace. Některým členským státům se však její provedení nepodařilo. Určitě to má co do činění s komplikovaným postupem, ale je zajímavé, že tři členské státy, kterým se to nepodařilo, patří mezi zakládající členské státy. Nemůžeme se proto domnívat, že jim chybí znalost evropského práva. Tři členské státy dosud směrnici neprovedly, čtyři ji provedly nedostatečně a neadekvátně a tři členské státy obdržely sdělení od Komise, jež mohou potenciálně vést k řízení před Evropským soudním dvorem. Jde o velký počet nedostatečného provedení. Při našich slyšeních jsme zjistili, že dvě země provedly směrnici s velkou mírou odhodlání a kreativity, konkrétně Spojené království a Rakousko. Takže to možné je.
Velmi důležitým bodem pro nás jako poslance byla ochrana občanů a spotřebitelů před podvodnými praktikami. Platí to nejen pro spotřebitele, ale i pro malé a střední podniky. Naším cílem, paní komisařko, by možná bylo ve střednědobém horizontu spojit tyto dvě směrnice dohromady, protože velmi mnoho malých podniků je konfrontováno se stejnými nepříjemnostmi na vnitřním trhu jako spotřebitelé. Známe mnoho příkladů, jako je otravná reklama a zavádějící a agresivní obchodní praktiky. Všichni známe podvody s adresáři, což je problém velmi rozšířený po celé Evropě. Víme o podvádění v loteriích a mnoha dalších věcech.
Provedením této směrnice se členské státy nejen zavážou vytvořit orgány, které budou propagovat, hodnotit, zavádět a podporovat rovné zacházení, ale také se ujmou závazku podněcovat společenský dialog zaměřený na podporu rovného zacházení na pracovišti, a to plánovaně, cestou kolektivních dohod. Zavážou se také posilovat úlohu nevládních organizací v podpoře rovnosti, přijímat účinná opatření na trestání těch, kdo neplní ustanovení směrnice, a zavádět ochranná opatření pro ty, kdo poskytují pomoc obětem.
Po této zkušenosti bych ráda zdůraznila, že spolupráce mezi vnitrostátními parlamenty a Evropským parlamentem byla pro řádné provedení práce zcela zásadní. Bez informace od parlamentů a orgánů zabývajících se rovným zacházením bychom nebyli schopni tuto zprávu sepsat, přinejmenším ne tak důkladně, jako jsme ji sepsali; nebylo by to možné ani bez vzájemné spolupráce, kterou se nám podařilo navázat s Komisí, nebo bez neocenitelné pomoci služeb Výboru pro práva žen a rovnost pohlaví, mého úřadu a služeb mé parlamentní skupiny. Chtěla bych rozšířit své poděkování na všechny tyto ženy. Chci také poděkovat stínovým zpravodajům za jejich příspěvky a za jejich snahu.
písemně. - S ohledem na přetrvávající propast mezi muži a ženami, pokud jde o míru nezaměstnanosti, mzdy a přístup k manažerským pozicím, vyzývám členské státy, aby urychlily uplatňování směrnice 2002/73/ES tím, že zajistí její plné a účinné provedení ve vnitrostátním právu. S rozvíjející se finanční krizí jsem přesvědčen, že pomalé nebo nekvalitní provedení této směrnice pravděpodobně zhorší nerovnosti mezi muži a ženami, ohrozí plnění cílů Lisabonské strategie a zabrání EU v rozvoji plného potenciálu své ekonomické kapacity.
S velkou radostí jsem si přečetla na webových stránkách Evropského parlamentu, že se téma rovného zacházení pro muže a ženy umístilo na vynikajícím třetím místě mezi nejčtenějšími zprávami za rok 2008. Obrovský zájem o toto téma nám však ukazuje, že je toho v této věci ještě stále potřeba hodně udělat, především v oblasti rovného zacházení pro muže a ženy, pokud jde o přístup k zaměstnání, odborné vzdělávání a postup v zaměstnání. V tomto směru je zpráva Teresy Rierové Madurellové úspěšná, protože objasňuje roli zaměstnavatelů a občanské společnosti při podpoře rovnosti mezi muži a ženami.
zpravodaj. Pane předsedající, pane komisaři, dámy a pánové, v červenci roku 2008 představila Evropská komise svůj návrh revize platné směrnice o koordinaci právních a správních předpisů týkajících se subjektů kolektivního investování do převoditelných cenných papírů (SKIPCP) a tento návrh je základem dnešní rozpravy. Pakliže jsme chtěli zajistit, abychom do konce tohoto volebního období provedli skutečně úspěšnou revizi směrnice o SKIPCP, která ve své původní podobě platila od roku 1985, museli jsme dodržet velice náročný časový plán.
Jasným cílem těchto reforem bylo zvýšení konkurenceschopnosti evropského odvětví fondů, snížení jeho nákladnosti, vytvoření a lepší využívání úspor z rozsahu, zajištění toho, aby všichni poskytovatelé fondů měli opravdu přístup na všechny trhy v rámci Evropské unie, a dosažení všech těchto cílů bez oslabení ochrany investorů: ochranu investorů jsme chtěli naopak zlepšit. Měli jsme jinak řečeno velmi náročný plán a musím říci, že si opravdu cením toho, že se nám ve spolupráci se všemi zúčastněnými institucemi podařilo tento projekt v takto krátké lhůtě dokončit.
Investiční fondy dávají drobnějším investorům možnost investovat menší sumy svého kapitálu do rozrůzněných a profesionálně spravovaných portfolií. Již v minulosti se evropské SKIPCP velmi dobře osvědčily. S kolektivními investicemi do převoditelných cenných papírů se neobchoduje pouze v Evropě, ale v míře nikoli zanedbatelné se vyvážejí i do oblastí mimo Evropskou unii - zejména do Jižní Ameriky a Asie - kde jsou velmi vysoce ceněny. Z tohoto důvodu bylo velmi důležité, abychom při revidování této směrnice nepoškodili status těchto SKIPCP.
Mezi ně patří za prvé zavedení pasu správcovských společností; za druhé usnadnění přeshraničních fúzí fondů za účelem snížení počtu fondů v rámci Evropské unie, aby tak byla odstraněna nerovnováha, patrná zejména ze srovnání Evropy a Spojených států; za třetí vytvoření možnosti struktur typu master-feeder, jinými slovy zavedení možnosti investovat jeden fond do jiného master fondu, který by pak tyto investice spravoval; za čtvrté vytvoření krátkého - nejvýše dvoustránkového - informačního dokumentu, známého pod názvem klíčové údaje pro investory, který bude obsahovat nejdůležitější informace pro malé investory; za páté zjednodušení oznamovacího postupu, aby nedocházelo k tomu, že určitý fond při žádosti o povolení v zemi, ve které dosud není povolen, bude muset de facto projít znovu celým povolovacím postupem; a konečně posílení spolupráce při dohledu.
Na závěr mi dovolte dvě poznámky. Za prvé chci říci, že Komise zřídila skupinu, jejímž předsedou je Jacques de Larosière, aby prošetřila otázku dohledu v Evropě. Věřím, že závěry, k nimž tato skupina dospěje, a návrhy, jež vytvoří, budou Komisí převzaty a příznivě budou přijaty i zde v Parlamentu. Za druhé chci říci, že zejména pokud jde o přeshraniční fúze fondů, jsme stále svědky rozdílného zdanění přeshraničních a vnitrostátních fúzí. I v této věci žádáme Komisi, aby zajistila, že oba typy fúzí budou mít stejné podmínky a nebude se s nimi zacházet odlišným způsobem.
Návrh přijatý Komisí loni v červenci je výsledkem velmi důkladného postupu konzultace. Na tomto návrhu se začalo pracovat ještě před nástupem finanční krize. Vytyčuje řadu jasně vymezených cílů, které by měly zlepšit fungování směrnice o SKIPCP. Komise se s ohledem na to chtěla zasadit o zjednodušení a stimulaci přeshraničního obchodu SKIPCP, poskytnout správcům fondů účinné nástroje, které by jim umožnily fondy zvětšovat a využívat úspor z rozsahu. Nejde však pouze o konkurenceschopnost. Komise chtěla rovněž stanovit účinná pravidla zveřejňování informací pro investory, která zajistí, že každý zájemce o investování svých úspor do SKIPCP obdrží před vlastním rozhodnutím všechny podstatné informace, podané jasnou a srozumitelnou formou.
Co se týče dohledu, já sám jsem zdůrazňoval potřebu posílení spolupráce při vykonávání dohledu. V dokumentu "Solventnost II" a v pozměňovacích návrzích ke směrnici o kapitálových požadavcích předložila Komise na mé doporučení návrhy k posílení spolupráce při vykonávání dohledu. Nemám proto nejmenší potíže souhlasit s potřebou zlepšení v této důležité oblasti. V zájmu zajištění konzistence a soudržnosti všech příslušných právních předpisů v oblasti celého finančního odvětví se tudíž Komise shodla na tom, že s ohledem na závěry de Larosièrovy zprávy prošetří potřebu posílení jednotlivých ustanovení této směrnice, která se týkají organizace spolupráce při vykonávání dohledu.
O vyjádření svého stanoviska byl požádán také Výbor pro právní záležitosti, výbor své názory vyslovil a tyto názory pak byly brány v úvahu. Původní směrnice o SKIPCP byla klíčovým momentem vývoje evropských investičních fondů. V červnu 2007 představovala aktiva SKIPCP hodnotu 6 000 miliard EUR a SKIPCP se podílela na 75 % trhu EU v oblasti investičních fondů. Vnitřní záruky, jež SKICP nabízí, jsou důvodem toho, že je uznávají také investoři za hranicemi Evropy. Je nicméně třeba, aby došlo ke změně právních předpisů a byl podpořen další rozvoj těchto fondů.
, jménem skupiny PPE-DE. - (FR) Pane předsedající, pane komisaři, při hlasování o návrhu směrnice jsem ještě nikdy neměla tak smíšené pocity jako nyní. Je pravda, že zpravodaj pan Klinz na tomto návrhu pracoval několik let a osvědčil se jako velmi nadaný vyjednavač, zejména v průběhu trialogu. Je rovněž pravda, že směrnice přináší významný pokrok v několika směrech, v oblasti fungování vnitřního trhu a v kolektivním řízení finančních aktiv, a tento pokrok se v oboru investičních fondů setkal v Evropě s příznivým ohlasem. Problémem však zůstává fakt, že rozpravy a diskuse vedené na toto téma v Radě a v Parlamentu nebyly po celou dobu nikdy zcela svobodné, protože jejich výsledek byl znám již předem: některé zúčastněné strany musely za každou cenu prosadit evropský pas správcovských společností.
V zásadě k tomu není mnoho co dodat, pas je sám svou vlastní obranou. Je nicméně nutno zajistit, aby zavedení tohoto pasu pro správcovské společnosti šlo ruku v ruce s nezbytnými zárukami, zvláště pak zárukami týkajícími se dohledu nad fondy, neboť zavedení pasu vede k disociaci funkcí, které nezná hranic. S politováním musím říci, že ve své realizované podobě je systém nejen velmi složitý, ale rovněž otevřený různým interpretacím. Je riziko, že se brzy ocitne v reálných obtížích, které poškodí odvětví evropských vývozních fondů, a to zejména fondů pro vývoz do třetích zemí.
Samozřejmě mi neuniklo, že se svým postojem jsem v menšině, ale to mi nevadí. Za normálních okolností bych měla pokušení říci, že teprve až sama praxe umožní vyvodit definitivní závěry v této věci a rozhodnout, kdo má pravdu. Jsou to ti, kteří důvěřují přizpůsobivosti provozovatelů trhu, nebo ti, kteří trvají na opatrnějším přístupu? Nevylučuji možnost úspěchu, ale zaručený tento úspěch není. S ohledem na poslední zprávy, obzvláště pak s ohledem na Madoffovu aféru a na důsledky, které z ní vyplývají pro řízení kolektivních finančních aktiv, se takových záruk ostatně asi jen sotva můžeme nadát.
Říkám, co si myslím: tato směrnice je z jiné doby, z doby před krizí. Vyznačuje se jistou nonšalancí. Finanční systém ve skutečnosti prochází dlouhodobou a hlubokou krizí důvěry a přehodnocení vyžadují všechny články jeho architektury. Nezapomínejme, že první povinností fondů peněžního trhu je ochrana investorů diverzifikací rizik a stanovením přísných pravidel. Hlasováním ve prospěch tohoto znění v jeho stávající podobě bez toho, abychom opravdu věděli, kterým směrem se ubíráme, vytváříme dojem, jako by se vůbec nic nestalo. Tento odklon od reality nepovede k ničemu dobrému, takže pokud jde o mne, já se zdržím hlasování, přestože jsem podepsala kompromisní pozměňovací návrhy, které byly vyjednány s Radou. Za daných okolností se mi všechna zlepšení, jichž bylo dosaženo, jeví jako nedůležitá ve srovnání se principiálními otázkami, které jsem právě nadnesla.
Práce v Hospodářském a měnovém výboru postupovala vpřed v duchu vynikající spolupráce, a to díky pozitivními přístupu zpravodaje, kterému nemohu nevyjádřit dostatečné díky, a Rady, snad proto, že jsme si všichni uvědomovali, že se dotýkáme oblasti, která velmi těsně souvisí s finanční krizí, a že naléhavě potřebujeme přijít s dostatečně rychlou a náležitou odpovědí. Myslím, že v této fázi je důležité shrnout několik bodů, ve kterých jsme si dobře rozuměli a ve kterých jsme dosáhli, věřím, rovněž dobrých výsledků. Tak je tomu v případě správcovských společností, obzvláště co se týče identifikace použitelného právního předpisu - právního předpisu členského státu, v němž byly fond či správcovská společnost zřízeny - což nám umožňuje, abychom dospěli k jasnějšímu, bezpečnějšímu a účinnějšímu systému dohledu. Stejně tak je tomu i v případě dohody o opatření druhého stupně, kterou má Komise na základě naší žádosti schválit do července 2010.
Podobně jsme se shodli také na tom, že správcovské společnosti mají být zodpovědné za postupy, mechanismy a jména kontaktních osob, jež umožní spotřebitelům a investorům získávat příslušné informace, v neposlední řadě i v případě, že chtějí podat stížnost, i když správcovská společnost nemá sídlo v jejich členském státě. V pozitivním světle bychom měli vidět možnost dalšího posilování spolupráce při výkonu dohledu na základě dvojstranných a mnohostranných dohod uzavíraných mezi příslušnými orgány členských států o SKIPCP a správcovských společnostech a stejně tak i dohodu o fúzích a strukturách typu "master-feeder", jež umožní provozovat činnost v celém rozsahu vnitřního trhu. Stále se nicméně názorově lišíme v otázce časových lhůt oznamovacího postupu, protože jsme od začátku chtěli a stále chceme, aby byly delší a přiměřenější, tak jak byly stanoveny Radou.
jménem skupiny ALDE. - (SV) Pane předsedající, pane komisaři, rád bych začal poděkováním svému kolegovi ze skupiny Aliance liberálů a demokratů pro Evropu, panu Klinzovi, za jeho vynikající práci. V této tak rozbouřené době, jakou letošní podzim nepochybně byl, se našemu zpravodajovi, jak jsme zde již slyšeli, podařilo najít rozumný kompromis. I bez finanční krize se tyto záležitosti obtížně řeší. Vím o tom až příliš dobře, neboť jsem měl SKIPCP na starosti v roce 2001.
Cílem fondů SKIPCP není pouze vytvoření lepšího a většího trhu v oblasti fondů, ale také vytvoření trhu, který bude otevřený a uživatelsky vstřícný. A to se také z velké části skutečně podařilo. Množství překážek bylo odstraněno již v roce 2001. Rád bych vám všem připomněl, že ani tenkrát to nebylo nijak zvlášť snadné. Bylo to ještě v době před zavedením Lamfalussyho procesu. Několik překážek nicméně zůstalo a tyto jsou nyní předmětem jednání. Dojde ke zlepšení v oblasti marketingu. Zvýší se ochrana investorů. Budou možné fúze fondů a struktury typu "master-feeder", posílena bude spolupráce mezi orgány vykonávajícími dohled, jak o tom mluvil i pan komisař.
Dovolte mi, abych připomněl, že dnešek představuje velkou příležitost: slavíme dnes 10. výročí vzniku evropské měny euro, jež samo slouží jako ilustrace významů hospodářské spolupráce. Je velké štěstí, že má země, Irsko, je členem eurozóny, protože v době dosud nevídaných výkyvů a současné globální recese se pro Irsko i pro ostatní země stala stávající měna zdrojem stability. Kdyby Irsko nebylo v eurozóně, ocitli bychom se pravděpodobně v nešťastném postavení Islandu - na to ovšem nedošlo.
SKIPCP představují životně důležitou součást evropského - a neváhám říci, že i skotského - odvětví řízení investic. Představují životně důležitý způsob spoření jak pro spořitele, tak pro investory, a to nejen v Evropě, ale na celém světě. Napodobování je dozajista dostatečný kompliment a vskutku dokonce i ve Spojených státech považují SKIPCP za vzor, o jehož uskutečnění by stáli. Pan Klinz začlenil do své zprávy většinu toho, co já sám považuji za životně důležité, jako je diverzifikace do několika nových investičních produktů a postupů, které dávají rozumnou míru bezpečnosti a neopouštějí rovinu zdravého rozumu. Ze všeho nejdůležitější je ovšem to, že musíme dosáhnout větších úspor z rozsahu. Mnoho našich SKIPCP má příliš malý rozsah a je jich rovněž příliš velké množství, a je tudíž nutno usnadnit fúze. Osobně bych se byl přimlouval za to, jít ještě dále a umožnit snadnější vytváření fúzí i v případě SKIPCP, které mají odlišné investiční cíle, za předpokladu, že by investor byl odpovídajícím způsobem chráněn a informován o těchto změnách.
Jedním z cílů revize této směrnice je organice vnitřního trhu, který by za těchto podmínek umožňoval skutečné fungování SKIPCP. V této fázi si musíme položit čtyři otázky: první otázkou, která byla vznesena již během této rozpravy, je zcela samozřejmě otázka pasu správcovských společností a i já jsem vyslechl pana komisaře, který mluvil o svých obavách z toho, že by pas mohl být špatně připraven. K jeho přípravě musí být ovšem vůle, pane McCreevy: občas jsem měl dojem, že pan komisař k tomu není zcela odhodlán. Potěšila mne proto jednání, která začala z podnětu Evropského parlamentu a Rady a která měla zajistit, abychom spolu s revizí směrnice o SKIPCP přijali i skutečný správcovský pas, jež umožní vnitřnímu trhu Evropské unie, aby fungoval za normálních podmínek.
Můj třetí postřeh se týká otázky dohledu. Myslím, že nikdo zde nebude zpochybňovat naše odhodlání vymezit lepší podmínky dohledu. Všichni zde díky iniciativě pana předsedy Barrosa čekáme na výsledky pracovní skupiny vedené Jacquesem de Larosière. Domnívám se, že vzhledem k situaci už nemůžeme čekat o mnoho déle na provedení výsledků této pracovní skupiny. Bude to mít vliv na podmínky, za jakých bude organizován dohled mezi jednotlivými zúčastněnými stranami, tj. mezi producenty a spotřebiteli SKIPCP. Potřebujeme proto, aby byly vymezeny problémy, které s sebou dohled v této oblasti přináší.
zpravodaj. - (DE) Pane předsedající, ze všeho nejdříve chci říci, že souhlasím s panem komisařem, že v této věci nejsme ještě ani zdaleka u konce. Musíme nyní začít pracovat na provedení této legislativy a jedním z důvodů, proč jsme Parlamentu a Radě stanovili ony poměrně krátké lhůty je to, že chceme zajistit, abychom na provedení nemuseli čekat příliš dlouho. Musíme si udržet tempo, neboť je vidět, že trhy se mění závratnou rychlostí, a budeme-li za nimi stále jen pokulhávat, svých cílů nikdy úplně nedosáhneme anebo jich možná také nedosáhneme vůbec.
Paní Berèsová má naprostou pravdu: to, oč jde, je opravdu s konečnou platností vytvořit skutečný vnitřní trh v odvětví investičních fondů. Toto odvětví je příkladem skutečnosti, že ačkoli se zde bavíme o vnitřním trhu, v mnoha případech dosud nic takového nemáme. A to je to podstatné. Nikdo nepochybuje o tom, že to povede ke zcela nové a velmi ambiciózní úrovni spolupráce, včetně spolupráce mezi dozorčími orgány, ale dosáhnout toho musíme stůj co stůj. Také v jiných oblastech musí dozorčí orgány pracovat v těsné součinnosti, konstruktivněji a s větší vzájemnou důvěrou, než jak tomu bylo v minulosti. Poslouží-li směrnice o SKIPCP jako jemné pošťouchnutí, které tento vývoj povzbudí, bude to podle mého mínění jen dobře.
Ani tím ovšem úkoly nekončí: i svůj domácí úkol bude muset udělat i samotné odvětví. Komisi i my zde v Parlamentu jsme se záměrně rozhodli nechat úplně stranou otázku zpracování fondů, protože se při své práci opíráme o předpoklad, že toto odvětví dostojí svému slibu a poradí si s touto záležitostí samo, bez legislativního tlaku. Nějakou dobu se na tom již pracuje a my ovšem nemáme dosud nic konkrétního, nač bychom mohli ukázat. Věřím, že odvětví fondů bude brzy schopno s něčím přijít, v opačném případě nebudeme mít jinou možnost než podniknout v dohledné budoucnost další kroky.
Na prvního ledna 2009 připadly 10. narozeniny naší měny, eura. V Evropském parlamentu dnes slavíme jedno z nejdůležitějších a historicky nejvýznamnějších rozhodnutí, jaké kdy Evropská unie učinila. V Evropské unii, která hospodářsky stále více srůstala, bylo vytvoření eura logickým vývojem směrem k posílení společného trhu a zjednodušení obchodu v rámci jednotného vnitřního trhu; i tak ovšem v době před 10 lety, kdy měny 11 suverénních států byly nahrazeny jedinou měnou, existovala ohledně úspěšnosti plánované jednotné měny značně velká skepse. Zavedení euro vyžadovalo odvahu a rozhodnost.
Souhlasím s panem Helmuthem Kohlem, který společně s Françoisem Mitterandem a Jasquesem Delorsem a dalšími - ve filmu jsem viděli Jacquese Pantera - přispěl k úplnému zavedení eura a který v roce 1998 řekl, že "...měna je samozřejmě určitý způsob platby. Měna je však zároveň mnohem víc než způsob platby. Má co do činění s kulturní identitou a je měřítkem politické stability. Představte, jaký by to byl báječný úspěch, kdyby miliony našich lidí v Evropské unii..., s celou naší inteligencí, tvořivostí a pestrobarevnou rozmanitostí a navzdory všem potížím, používaly jednu jedinou měnu."
Evropský parlament a jeho výbor, který je zodpovědný za tyto věci, Hospodářský a měnový výbor, jemuž svého času předsedal pan Karl von Wogau a poté paní Christa Randzio-Plathová, sehrál v tomto historickém projektu taky svou roli a po řadu let počínaje obdobím "směnného hada" a konče vytvořením jednotné měny fungoval jako hnací motor celého procesu. Totéž platí i o Hospodářském a měnovém výboru v jeho současné podobě, s jeho stávající předsedkyní paní Pervenche Berèsovou, jíž vděčíme za nápad uspořádat dnešní oslavu.
(DE) Posledních pár měsíců je jasným důkazem další výhody eura. Finanční krize ukázala, že v rozbouřených dobách se lépe než v malém člunu pluje na velké a bezpečné lodi. Dokázali bychom v Evropě jednat stejně rychle, stejně rozhodně a stejně jednotně, kdyby nás nespojovala jednotná měna? Dokázali bychom uchránit naše jednotlivé národní měny před dopady finanční krize? Můžeme být hrdí na to, jakým způsobem zareagovaly evropské parlamenty, vlády a centrální banky. Společně se nám podařilo ukázat, že i za nelehkých okolností dokáže Evropa dělat rozhodnutí.
Evropský parlament sehrál v průkopnické době zcela zásadní úlohu. Parlament byl první evropskou institucí, která přišla s návrhem na jednotnou měnu, a to již v roce 1962. V minulých deseti letech, od okamžiku, kdy byla založena ECB, spolu naše instituce udržovaly a vedly velmi těsný a plodný dialog. V rámci tohoto dialogu proběhlo více než 50 slyšení, při nichž na půdě tohoto Parlamentu vystoupili členové Výkonné rady ECB a výborů zmíněných panem předsedou. Dialog mezi Parlamentem a ECB byl velmi významný, protože ECB umožnil prokazovat svou odpovědnost a vysvětlovat svá rozhodnutí a jednotlivé kroky před veřejností, reprezentovanou svými volenými zástupci.
Během prvních let své existence muselo euro obstát ve třech velkých zkouškách: zřízení zdravě fungující a věrohodné centrální banky, vytvoření nové stabilní měny a získání důvěry. Všechny tyto úkoly se podařilo zvládnout a euro je dnes pevnou a stabilní měnou. Je čas oslav, a jak jsem již řekl, já sám při tom cítím velké dojetí. Není ovšem čas k samolibému uspokojení. Se vším pádností na nás doléhají výzvy současnosti a po nich přijdou další. Trvalý úspěch Hospodářské a měnové unie závisí na tom, jak si s nimi poradíme.
Cesta, jež vedla k vytvoření Hospodářské a měnové unie a k zavedení naší jednotné měny byla dlouhá a geneze Hospodářské a měnové unie po původním impulsu, jímž byla Wernerova zpráva z roku 1970, je toho názorným dokladem. Byla to dlouhá geneze, která prošla obdobím měnového hada, Evropským měnovým systémem, vytvořením ECU v roce 1979, Delorsovým plánem v roce 1989, Maastrichtskou smlouvou v roce 1992 a rovněž dánským "ne" a francouzským "ano", o němž se svého času říkalo, že je to málo, a nesmíme zapomenout ani na krizi Evropského měnového systému v roce 1993. Nebyla to cesta, která by se obešla bez obtíží a nárazů.
Pro mě má velký význam, mohu-li využít 10. výročí této klíčové události evropské integrace, abych sám za sebe vzdal čest oněm mužům, kteří s podíleli na vytvoření eura, jako byl Pierre Werner, Helmut Kohl, François Mitterand, Jacques Delors, Valéry Giscard d'Estaing a další. Ještě jednou bych rád ocenil jejich vizi, jejich odhodlání a jejich nepolevující nasazení ve prospěch Evropy. Nikdo z těch, které jsem zmínil, ani žádný z těch mnoha dalších, kteří je provázeli, by si býval nemohl představit, jak rychlý úspěch bude mít jejich politický projekt. Od 1. ledna tohoto roku je členem Hospodářské a měnové unie již 16 členských států a euro je platidlem pro bezmála 330 milionů evropských občanů. Euro se od té doby stalo nejhmatatelnějším znamením evropské integrace. A jako toto hmatatelné znamení, uznávané na celém světě, je euro také měřítkem stability. Ochraňuje své občany před nejvážnějšími důsledky hospodářské krize. Pod 10 letech nelze než uznat, že euro je nepopiratelným úspěchem. Výročí mají smysl pouze tehdy, jsou-li mostem vedoucím do budoucnosti, neboť si musíme být vědomi toho, že navzdory našemu kolektivnímu sebeuspokojení, když si tu takto navzájem gratulujeme, máme před sebou skutečné zkoušky pevnosti a soudržnosti eura. Tento rok, rok 2009, bude nadmíru obtížným rokem jako pro ekonomiky eurozóny, tak pro evropské občany a budeme se vyrovnat s řadou problémů, jak vnitřních, tak vnějších.
Pokud jde o vnitřní problémy, musí vlády uvnitř eurozóny postupovat společně, aby vstřebaly účinky hospodářské krize a investovat prostředky do strukturálních základů hospodářství, aby byly schopny postavit most vedoucí do postkrizového světa. Výjimečné situace si žádají výjimečná opatření. Nesmíme ztrácet ze zřetele skutečnost, že euro, tento ochranný štít, který jsme postavili kolem našich ekonomik, nám jednoduše nespadlo do klína. Hospodářství eurozóny jsou proti negativním ekonomickým procesům lépe chráněny z toho důvodu, že jejich příslušnost k eurozóně je známkou kvality, která zaručuje, že její členové mají reálnou schopnost realizovat přísná ekonomická opatření a politiky založené na trvalém růstu a prosperitě svých občanů. Ochrana, již euro poskytuje, tudíž těsně souvisí s naší důvěryhodností, založené na schopnosti uskutečňovat takovouto politiku. Důvěryhodnost je základem výhod Hospodářské a měnové unie, a máme-li i nadále těžit z výhod jednotné měny, musíme si tuto důvěryhodnost zachovat.
Pokud jde o vnější problémy, musíme si odnést poučení z politických lekcí, které nám mezinárodní finanční a hospodářská krize uštědřila. Existuje přímá kauzální spojitost mezi současnou krizí, která začala ve Spojených státech, a základními nerovnostmi, které přetrvávají v současném světě. Nedostatek transparentnosti, odpovědnosti a integrity ve finančním odvětví pak fungovalo jako katalyzátor této krize. Znovunastolení stability ve finančnictví i v reálné ekonomice ve světovém měřítku předpokládá hlubokou reformu finančního systému a odstranění základních nerovností ve směsi globální spotřeby a globálních úspor. Vyrovnávání těchto nerovností vyžaduje aktivní spolupráci největších ekonomik v Americe, Asii i Evropě. Přes značný pokrok zůstává mezinárodní obraz eura až příliš často veskrze fragmentární a národní zájmy až příliš často vítězí nad zájmem společným, což brání tomu, aby eurozóna převzala plnou politickou odpovědnost, která by korespondovala s jejím hospodářským významem, a dále tomu, aby bylo možné dosáhnout všech hospodářských výhod plynoucích z Hospodářské a měnové unie. Hospodářská a měnová unie je samozřejmě projektem ekonomickým, v první řadě je však i politickým projektem. Musíme proto využít výhod druhé dekády existence eura, aby Hospodářskou a měnovou unii zdokonalili posílením politických orgánů, a to jak uvnitř, tak i navenek.
Rád bych vzdal poctu všem těm, kdo nás po této cestě vedli i těm, kteří po ní za nimi následovali. Vzdálené počátky můžeme najít ve zprávě lucemburského ministerského předsedy, Pierra Wernera, vašeho předchůdce, z roku 1970. K činům v této oblasti však podnítila až měnová krize v letech, které následovaly, a flotace měny. Dokud byly směnné kurzy měn pevné, nezpůsoboval měnový systém naší snaze vytvořit společný trh žádné potíže. Jakmile se však směnné kurzy uvolnily, začal se objevovat i tento problém.
Vzpomeňme na průkopníky, kteří k tomu přispěli svým dílem, mezi něž patříte odnedávna vy sám, pane předsedající, stejně tak jako můj přítel kancléř Helmut Schmidt a jeho státní tajemník Manfred Lahnstein; Bernard Clappier, toho času guvernér Francouzské banky a spoluautor Schumanovy deklarace z roku 1950. Těm všem dnes patří naše velké díky.
Co je možné při této příležitosti, kdy v době současné krize slavíme 10. výročí eura, říci na jeho podporu? Co dobrého můžeme pronést k přípitku na toto výročí? V první řadě to, že úspěch eura předčil všechna očekávání, a to samozřejmě nejen očekávání jeho odpůrců, ale dokonce i jeho zastánců. Nechci zabíhat do podrobností, protože jste mi dali pouze pět minut. Mezi léty 1995 a 2000 jsem měl několik rozhovorů s těmi nejlepšími monetárními odborníky a ti všichni byli velmi skeptičtí ohledně možnosti úspěšného zavedení eura.
Očekáváme, že měnová politika učiní, co je v jejích silách, aby v rámci možností, které jí dává síla naší měny, utlumila nepříznivé dopady krize a umožnila návrat k neinflačnímu růstu, což se nám dosud nedaří, a opět tak vyrovnat deficity veřejných rozpočtů a úroveň dluhu, jež v důsledku krize narostly do značných výšek. V tomto ohledu vkládáme svou důvěru do řídících pracovníků a zaměstnanců Evropské centrální banky, kteří už vypuknutí krize dokazují svou vysokou odbornou připravenost. Respektujeme rovněž jejich rozhodnost a nezávislost.
Mám konečně za to, že veřejnost nebude muset čekat příliš dlouho na obnovení bankovní regulace v eurozóně. Zdá se mi, že bychom mohli vyzvat Evropskou centrální banku, aby zahájila tento proces obnovy pořádku a dohlédla na jeho uplatňování v souladu s čl.106 odst. 5 Maastrichtské smlouvy. To, co nyní opravdu potřebujeme, je silný podnět, odbornost a harmonogram našich dalších rozhodnutí, který by mohla vypracovat Evropská centrální banka a Rada ministrů pro eurozónu, jejímž jste, pane Junkere, dobrým předsedou, by jej pak mohla přijmout a uskutečnit.
Chci při této příležitosti samozřejmě také vzdát čest a dík za nás samotné, za naše děti i za všechny ostatní otcům zakladatelům a architektům tohoto úspěchu: Pierru Wernerovi, který je zde s námi, kancléři Helmutu Schmidtovi, prezidentu Giscardovi d'Estaing, předsedovi Evropské komise Jacquesovi Delorsovi, kancléři Helmutu Kohlovi, prezidentovi Françoisi Mitterandovi, baronovi Alexandru Lamfalussymu, panu Tommasovi Padoa-Schioppovi, panu Philippovi Maystadtovi a všem ostatním, které jsem nejmenovala. Chtěla bych také vzdát čest vaším předchůdcům, pane předsedající, za jejich činnost i za činnost mých předchůdců, pana Karla von Wogau, který je tu stále s námi, a paní Christě Randzio-Plathové, která tu také dnes je. Činnost tohoto Parlamentu sehrála klíčovou roli v tom smyslu, že v době přechodu na euro nešlo pouze o převod účtů v bankách, ale šlo i o naše občany, aby si na novou měnu zvykli, aby se jí přizpůsobili a přijali ji za vlastní. Myslím, že činnost naší instituce si dnes zaslouží připomenutí a uznání.
Euro samozřejmě nepoužíváme všichni. Na začátku nás bylo 11, nyní je nás 16. A můžeme očekávat, že se k nám přidají další. Mám nicméně pocit, že stávající krize vyvolává v některých zemích pokušení rozmyslet si, mají-li či nemají patřit k eurozóně. Myslím, že právě to je nejlepším důkazem našeho úspěchu. Evropa byla už častěji schopna dosáhnout pokroku tím, že dokázala svou účinnost a při této příležitosti, kdy si připomínáme 10. výročí naší měny, jsme si jasně vědomi toho, že hodnocení eura je veskrze pozitivní. Některé země, které až dosud váhaly, snad budou chtít nyní přijít a zaklepat na dveře eurozóny. My sami je můžeme jen povzbudit, aby tak učinily, ovšem za podmínek stanovených Smlouvou, které nebyly ještě nikdy revidovány a které Evropě umožňují, aby dosahovala pokroku v hospodářských i měnových záležitostech na základě dvou pilířů konsolidace a rozšiřování.
Co se týče hospodářské spolupráce, Jean-Claude Juncker popsal krizi, jíž nyní procházíme. Není to normální situace. V této současné krizi jsem si všichni vědomi, že kdybychom byli schopni dosáhnout v hospodářské unii stejného pokroku, jakého jsme byli schopni dosáhnout v měnové unii, byli bychom na tom dnes ještě lépe. Budiž to pro nás zdrojem poučení. Není to pro nás normální situace, že musíme zabývat vyrovnáváním rozpočtového deficitu a nikoli kvalitou veřejného financování. Vlády se musí naučit mluvit o svých hospodářských politikách společně. Není to normální situace ani pro členské státy, aby si půjčovaly při tak rozdílných úrokových sazbách, mají-li přitom tutéž měnu a tutéž úrokovou sazbu, stanovenou Evropskou centrální bankou.
Totéž platí, i co se týče dohledu nad finančními trhy. Pan prezident Giscard d'Estaing zmínil článek 105 odst. 6, který je naší společnou platformou a základem našeho pokroku. Domnívám, že jedním z poučení, která si z této krize můžeme odnést, je i to, že bude zřejmě nezbytné, aby Evropská centrální banka na sebe vzala úlohu dozorčího orgánu. Nechceme, aby se od sebe oddělil dohled nad finančními trhy a makroprudenční dohled. Abychom toho však dosáhli, budeme muset jakožto političtí vůdci přemýšlet o tom, jak dosáhnout rovnováhy. Bude-li Evropská centrální banka vidět, že došlo k posílení její odpovědnosti, bude třeba ukázat, jakým způsobem lze dosáhnout institucionální rovnováhy v budoucnu.
člen Hospodářského a měnového výboru. - (DE) Pane předsedající, deset let existence eura je rozhodně důvodem k oslavám. Kdyby před 10 lety někdo řekl, že euro čeká tak skvělý vývoj, jaký má dnes za sebou, byl by ostatním k smíchu. K jeho úspěchu přispělo mnoho lidí, a já si pamatuji i množství skeptických hlasů - o euru se mluvilo jako o nedonošeném dítěti či jako o nerealizovatelném projektu - a dnes přitom víme, že to byla vize, k níž přispělo mnoho lidí. Moje předřečnice nám připomněla všechny ty, kteří k této věci přispěli, připomněla nám milníky tohoto vývoje, Evropský měnový systém, který spočíval v dohodě s Evropskou centrální bankou o vytvoření středních parit, o Delorsově zprávě, která stanovila tři fáze zavádění měnové unie, Maastrichtskou smlouvu - jež byla uzavřena pouhé dva roky po pádu Berlínské zdi - a přechodná období. Na dnešní úspěšnosti projektu společné měny euro se podílelo a podílí mnoho lidí.
Zaznělo již z úst předsedkyně výboru, paní Berèsové, že během tohoto období, obzvláště pak od roku 1994, kdy se začala provádět Maastrichtská smlouva, až do roku 2002, Parlament aktivně spolupracoval na zavádění bankovek a mincí a prostřednictvím celé řady zpráv, diskusí, stanovisek a návrhů a já bych chtěl na tomto místě vyjádřit zvláštní poděkování dvěma předsedům výborů z této doby, panu von Wogau a paní Randzio-Plathové, kteří reprezentovali Parlament i před vnějším světem a zajistili tomuto projektu, který byl původně dílem vlád, potřebnou parlamentní podporu. Dnes usilujeme rovněž, za předsednictví paní Berèsové, o stejnou reprezentaci.
Euro představuje veliký úspěch a zcela jedinečný projekt: centrální měnová politika řízená Evropskou centrální bankou a lokální rozpočtové a finanční politiky. Je důležité, aby vazba mezi oběma úrovněmi odpovědnosti podle Paktu o stabilitě a růstu byla zachována i v budoucnu v dobách krize. Bez Paktu o stabilitě a růstu, bez silnější koordinace rozpočtové a finanční politiky by bylo euro v budoucnu vystaveno rizikům, jimž se lze vyhnout. V tomto ohledu se obracím zejména na členské státy eurozóny, ale i na celou Evropskou unii, aby dodržovala tuto kázeň, tuto koordinovanou spolupráci, vzhledem k některým problémům ještě vážněji, než tomu bylo v minulosti.
Euro podstatnou měrou stlačilo inflaci, a vytvořilo tak prostředí důvěry a stability a stalo se druhou nejčastěji používanou rezervní měnou, a to v průběhu tak krátké doby, že by si nikdo dříve nedokázal představit, že by něčeho takového mohlo být schopné. Euro zvýšilo tlak na strukturální reformu v členských státech, a ve věku globalizace se tak stalo "otužovací kúrou" pro podniky i národy. Instituce eurozóny - některé z nich zmínila již moje předřečnice - Rada ministrů pro ekonomické a finanční záležitosti (Ecofin), Euroskupina a mnoho dalších institucí vytvořily spolu s Komisí a Evropskou centrální bankou nezbytné podmínky, protože již fungovaly, protože tady již byly, protože pracovaly nezávisle, abych mohly rychle, spolehlivě a správně reagovat v situaci hospodářské krize.
Je ovšem třeba říci, že mezi našimi spoluobčany bylo až donedávna euro přijímáno se smíšenými postoji. Pro ty, kteří cestují, byla výhoda jednotné měny očividná. Pro ty, kdo necestují, se euro spojovalo se zvýšením cen. Z provedených studií ve skutečnosti vyplynulo, že většina zemí pocítila inflaci, i když oficiální čísla ukazovala, že se zejména díky zásahům Evropské centrální banky podařilo zajistit stabilitu měny. Skutečnost je taková, že někteří se rozhodně chopili výhodné příležitosti, kterou jim euro nabízelo, a zaokrouhlili své ceny směrem vzhůru, a spotřebitelé dost možná nebyli dostatečně ostražití.
Vítané výsledky zavedení eura nás musí povzbudit k tomu, abychom šli dále a pracovali na rozsáhlejší koordinaci hospodářských politik a abychom zachovávali zásady Paktu o stabilitě a růstu. V současné době, pravda, je možné a snad i nutné připouštět výjimky, ale tyto výjimky mohou být pouze dočasné a je při tom třeba vždy mířit k cíli vyvážených veřejných financí. Kvalitně spravované veřejné finance a kvalitně prováděná hospodářská politika je koneckonců nezbytná ještě více než kdykoliv předtím. Obojí je zárukou účinnosti, konkurenceschopnosti a růstu. Obojí je podmínkou pevnosti naší měny, eura.
jménem skupiny PSE. - (FR) Pane předsedající, v době nejistoty je důležité, abychom měli možnost obrátit se k něčemu, co má spolehlivou hodnotu: a to je euro. Jelikož jsem měl v období příprav na budoucí jednotnou měnu možnost sehrát svou dílčí roli jako člen Rady ministrů pro ekonomické a finanční záležitosti, byl jsem svědkem pochybností na obou stranách sporu i opatrné přešlapování členských států, což nakonec ještě rychleji učinilo z Euroskupiny silnější fórum pro spolupráci. Následně se dostavily dva nejradostnější úspěchy, a to díky odhodlání několika států pohnout se z místa a udělat z integrace něco reálného pro všechny naše spoluobčany. Mám na mysli Schengenskou dohodu umožňující volný pohyb všech Evropanů, k jejíž realizaci došlo z podnětu pěti států: Francie pod vedením prezidenta Mitteranda, Německa, v jehož čele stál kancléř Kohl, a spolu s nimi zeměmi Beneluxu. Švýcarsko se nyní stalo součástí schengenského prostoru, Britové a Irové se však této Evropy občanů stále straní.
Prezident Mitterand a kancléř Kohl byli rovněž politickými architekty eura, i když bylo mnoho dalších zastánců tohoto měnového úspěchu, počínaje Jacquesem Delorsem. První poučení, které bych z toho chtěl vyvodit, je to, že kdo chce lepší Evropu, nesmí se bát mezivládní akce, obzvláště pak v situaci, kdy je zde koalice států, které opravdu chtějí, aby se Evropa posunula vpřed. Prümská smlouva, jejímž záměrem je potírání závažné trestné činnosti, je příkladem této pozitivní a intenzivnější spolupráce ve prospěch Evropy. V době, kdy Ústavní smlouva je mrtva a pohřbena, což je důsledkem společného "ne" v hlasování, za nímž stojí zvláštní politické síly nejen ve Francii, ale i v Nizozemsku, a kdy nestravitelné legislativní sousto známé pod názvem Lisabonská "mini" smlouva narazí na odmítavý postoj Irska a nakonec možná i České republiky, měli bychom dokázat, že Evropa i přesto stále funguje, protože se může spolehnout na rozsáhlou oblast intenzivní spolupráce.
Přitažlivost eura každopádně bez újmy i nadále trvá. Po Slovinsku se k nám přidalo i Slovensko. Ostatní přepadl neklid, neboť nemohou těžit větší měrou z výhod, který dává euro v podobě ochranného štítu.Dokonce i ve Spojeném království se začínají ozývat hlasy zpochybňující skvělou britskou izolaci, když sledují pád libry, která se během necelého století propadla z výšin světové rezervní měny na úroveň průměrného platidla. Díky soustavným zásahům Wima Duisenberga, Jean-Clauda Tricheta a jim podobných se euro stalo během 10 let druhou světovou rezervní měnou. Dolar si v oblasti globálních transakcí samozřejmě zachovává své královské postavení, neboť stále umožňuje jistou investici, avšak kolosální dluhy Spojených států hromadící se na úkor zbytku ostatního světa, který má financovat jejich životní styl, budou stále více zasévat semeno pochybnosti nad schopností největší hospodářské mocnosti dostát svým závazkům. Finanční svět ve skutečnosti směřuje k jakémusi euro-dolarovému duopolu. Každý monetární duopol zpravidla prochází vyhodnocováním zisků a ztrát, často dosti nenadálým. V době všudypřítomné recese svět potřebuje stabilitu a nové jistoty. Euro bude mít v této nové stabilitě klíčovou úlohu. Evropská centrální banka (ECB) učinila, co bylo potřeba učinit pod tlakem celosvětové finanční krize "made in the USA".
Jak řekl Jacques Delors, euro je ochranným štítem pro celou Evropu, euro však dosud nebylo dostatečným stimulem pro evropské hospodářství. ECB je jediná instituce, která má na starosti měnovou politiku. Když na to přijde, je Komise pouze prvořadým poradcem, který dává návrhy, jež jsou obecně vzato užitečné, avšak reálnými ekonomickými hráči zůstávají samotné státy, které naneštěstí jednají neorganizovaným způsobem. Přestože účinná harmonizace kumulativní hospodářské síly 27 států by mohla dělat zázraky, Euroskupina i přes chvályhodné úsilí Jean-Clauda Junckera zůstává i nadále pouze neformální diskusní skupinou. Na jaře 1999 jsem byl svědkem pokusu, který na půdě Euroskupiny podniklo několik ministrů financí, mezi nimi Oskar Lafontaine, Dominique Strauss-Kahn, Carlo Ciampi a několik dalších, o nastolení hospodářské a měnové spolupráce mezi Evropskou unií a Evropskou centrální bankou. Wim Duisenberg pronesl velmi ostrá slova: "s Evropskou centrální bankou nebude žádná koordinace ex ante, protože na naše rozhodnutí budete muset reagovat vždy ex post." Důvod je zřejmý: ECB je a zůstane nezávislá, pokud jde o vedení své měnové politiky, nezávislost však neznamená odmítání konstruktivního dialogu mezi institucemi, jejichž úkolem je hájit zájmy a společný osud 500 milionů Evropanů. Nic nebrání tomu, aby se státy organizovaly lépe, pokud jde o odpovídající koordinaci svých hospodářských politik, ať už se tak děje uvnitř EU, nebo ještě spíš v případě, že reprezentují Evropu navenek, jak to před chvílí tak výstižně uzavřel Jean-Claude Juncker.
jménem skupiny ALDE. - (DE) Pane předsedající, pane Giscarde d'Estaing, pane Junckere, pane Trichete, pane Almunio, dámy a pánové, je podle mého názoru velmi politováníhodné, že se dnes na tomto slavnostním zasedání sešlo poměrně tak málo poslanců, protože je to skutečně historická událost. Z úst různých mých předřečníků jsme již slyšeli, kolik skepticismu doprovázelo zavádění eura. Zdálo se, že nezvladatelné budou už jen pouhé logistické problémy související se zavedením miliardového množství bankovek a mincí a myšlenka, že bychom dokázali spojit společnou měnovou politiku s jednotlivými oddělenými fiskálními politikami členských států, se jevila nejen jako velký problém, ale jako holá nemožnost.
Bylo by myslím možné říci, že v prvních letech existence Evropské centrální banky pluly Evropa a evropské hospodářství v poměrně klidných vodách, takže banka neměla s prosazováním politiky stability žádné větší potíže. I tak stojí za pozornost, že průměrná míra inflace během prvního desetiletí existence eura byla přibližně 2 %, jinými slovy byla víceméně na úrovni, na které si Evropská centrální banka sama předsevzala udržet. Na druhé straně německá marka, která se ukazovala jako vzor stability, měla za 50 let svojí existence průměrnou míru inflace 3 %. Lze tudíž říci, že Evropská centrální banka si vedla velmi dobře.
Svou skutečnou sílu a svou opravdovou kvalitu však ukazuje Evropská centrální banka teprve nyní, v době stávající krize. Připadá jí v této situaci nesmírně důležitá úloha. Dokázala, že je nezávislá, účinná a sebevědomá a že jedná rozhodně a rychle. Stala se příkladem několika dalších centrálních bank, a to jak v evropských zemích, které ještě nejsou součástí eurozóny, tak i mimo Evropu. Ústřední bance Spojených států dala jasně najevo, že je schopna vést úspěšnou politiku, a to nikoli navzdory své nezávislosti, nýbrž právě naopak díky tomu, že je politicky nezávislá a že nepodléhá pokynům těch či oněch vlád.
Je nám známo, že v tuto chvíli, poté co byla bankovní odvětví v jednotlivých členských státech vzata pod ochranný deštník, snaží se členské státy vytvořit různé ekonomické stimulační plány, který by umožnily vstřebat nepříznivé dopady finanční krize na reálnou ekonomiku. To s sebou pro Evropskou centrální banku ponese další výzvy, protože je zde riziko, že rozdílné přístupy povedou k narušení podmínek hospodářské soutěže a že sblížení, jehož se nám mezi jednotlivými členy eurozóny podařilo zčásti dosáhnout, bude ztraceno a budeme svědky stále většího vzdalování. Proti tomu je třeba zasáhnout a z toho důvodu je tak zásadní a tak důležité, abychom nepodrývali či neopouštěli Pakt o stabilitě a růstu. Právě naopak: musíme zajistit, aby si i nadále uchoval svou platnost. Z tohoto důvodu je také tak důležité, aby jednotlivé členské státy skutečně prováděly strukturální reformy, jak je o to v minulosti Komise i Evropská centrální banka opakovaně žádaly.
Evropské centrální bance připadne v nadcházejících letech ještě další úkol. Krize nás naučila, že potřebujeme nějaký druh evropského dohledu nad finančním trhem, a to je oblast, kde Evropská centrální banka může hrát významnou roli. Vyslala již signál, že je v zásadě ochotna zavést určitý druh centrálního evropského dohledového systému, analogického Evropskému systému centrálních bank. Posílena musí být dále mezinárodní úloha eura. Euro musí promlouvat jedním hlasem a musí být zastupováno jako jednotka v mezinárodních organizacích, jako je Mezinárodní měnový fond a OECD (Organizace pro hospodářskou spolupráci a rozvoj).
Stále ovšem platí, že jednotná měna bez jednotné fiskální hospodářské politiky je a rovněž i nadále bude riskantní podnik. Není to jen nějaká maličkost. EU má před sebou stále několik nesnadných úkolů: potýkáme se s vysokou a bohužel i nadále rostoucí nezaměstnaností, demografickými změnami, migračními tlaky, vzrůstající chudobou v některých vrstvách společnosti a v souvislosti s globalizací se stále drsnější konkurencí. Eurozóna bude schopna tyto úkoly zvládat pouze tehdy, dojde-li k těsnějšímu propojení hospodářských politik jednotlivých členských států. Zavedení úřadu prezidenta eurozóny byl první krok tímto směrem, byl to ovšem pouze první krok: nyní potřebuje další.
Některé problémy, které se objevily, vznikly vinou neúčinných prvků v systému, který nebyl připraven na to, aby zvládl další velký fenomén, který s tím prvním souvisí; mluvím o vzrůstajícím tempu internacionalizace a rozsáhlých změnách, k nimž dochází ve způsobu provozování mezinárodního obchodu. Euro umožnilo zvládnout řadu obtíží, z nichž nejtěžší je současná finanční krize, a ochránilo nás před těmi nejhoršími ranami, které jinde ničí trhy. Nebýt eura, zopakovali bychom si zkušenosti z roku 1992, s tím rozdílem, že tentokrát by to bylo horší.
Toto desáté výročí je poznamenáno vítáním Slovenska, které do eurozóny vstupuje jako její 16 země. Opatření zavedená Evropskou centrální bankou (ECB) a Komisí na obranu proti současné krizi zapůsobily jako nárazník a jako způsob utlumení, přesto však i nadále zastáváme názor, který byl v této sněmovně již častěji vysloven, že považujeme za nepochopitelné, že máme měnovou politiku oddělenou od politiky hospodářské. Aktuální situace je věru poněkud zvláštní: 16 členských států používajících jednotnou měnu, 27 vnitrostátních hospodářských politik, které podle svých nejlepších schopností koordinuje Komise, a 11 členských států se svými národními měnami.
Doufáme, že naše čerstvé zkušenosti přesvědčí lidi o potřebě postavit se čelem ke změnám v Evropě, vrátit reálnou ekonomiku zpátky k jejímu středu a zajistit lepší soudržnost a provázanost mezi ECB a evropskými institucemi odpovědnými za vytváření politické a plánovací strategie. Zcela nedávná energetická krize nám rovněž ukázala, že společná hospodářská politika zaměřená na hlavní strategická odvětví je zcela zásadním veřejným zájmem a nelze ji odkládat na později. Nebude-li chybět politická vůle, usnadní zavedení takovéto politiky rostoucí síla eura.
Proč jsme tehdy byli proti euru? Měli jsme pro to v zásadě dva důvody. Za prvé se nám zdálo, že maastrichtská kritéria povedou k tomu, že Evropa bude zatažena do přinejmenším pět let trvající procyklické útlumové politiky, a za druhé, že není uspokojivý způsob, jakým chce Maastrichtská smlouva začleňovat měnovou politiku do obecného rámce celkové hospodářské politiky. V zájmu nezávislosti Evropské centrální banky jsme chtěli oddělit měnovou politiku od ostatních politik.
Došlo hlavně ke třem změnám. Za prvé se podařilo dosáhnout cenové stability na úrovni o něco nižší, ale jen velmi málo nižší, než jsou 2 %. Může se zdát, že tento cíl je poněkud absurdní. Ve chvíli, kdy světu hrozí deflace a situaci dále zhoršuje snaha některých zemí srazit v rámci keynesiánské politiky výši svých DPH, je zřejmé, že vytyčení tohoto dvouprocentního cíle není pouze na okrasu. Pokud se nám nepodaří dosáhnout stanovených 2 %, riskujeme, že budeme nuceni přistoupit na velmi vysoké úrokové sazby.
Třetí velkou transformaci představuje změna v tom, jak věci prakticky fungují. Tento neustále probíhající dialog, na který byl zde ve sněmově položen opětovný důraz, mezi pane Trichetem, panem Almuniou, pane Junckerem a panem Barrosem je přísně vzato v rozporu se samotnou Maastrichtskou smlouvou. Já tento způsob spolupráce, která probíhá mezi panem Trichetem a panem Almuniou, považuji za velmi obdobný formě spolupráce mezi pane Bernankem a panem Paulsonem, což je kladný a žádoucí vývoj. Co tedy zbývá udělat? Nechci říci více než to, že potřebujeme řádně uplatňovat dobré aspekty Maastrichtské smlouvy.
Je nepřijatelné, abychom se dovolávali ideologických dogmat, jako jsou cenová stabilita a iracionální kritéria Paktu o stabilitě a růstu, jež slouží jako záminka k provádění privatizace a zbavování státu jeho odpovědnosti za sociální funkce. Tento přístup pracuje rovněž s myšlenkou minimálního státu a větší účinnosti soukromého sektoru, jejímž cílem je prosadit přijatelnost takzvaného omezení mezd, které ve skutečnosti vede k nepatrnému, nominálnímu zvýšení mezd a dokonce až snížení mezd reálných, čehož smutným, ale jasným dokladem je případ Portugalska.
Politika Evropské centrální banky způsobila útlum evropského hospodářství a jasně tak dokázala, že potřeba dalšího snižování referenčních úrokových sazeb. Zároveň s tím, jak během posledních 10 let klesala kupní síla pracujících, důchodců a penzistů, narůstaly zisky hospodářských a finančních skupin, které dosáhly nejvyšší úrovně za posledních 30 let, čehož výsledkem je radost a uspokojení, jehož jsme zde ve sněmovně byli svědky. Dokonce i nyní, v situaci, kterou sami způsobili, se snaží o nacionalizaci škod, aby tak vzápětí mohli zprivatizovat zisky, zatímco pracující, drobní a střední podnikatelé, důchodci a nezaměstnaní ponesou následky krize a v nejlepším případě budou mít právo leda tak na pár drobků. Podívejte se, co se děje ve finančním odvětví, kde některé banky zvětšily od začátku krize svá rozpětí o více než jednou tolik a marže, které si účtují, se v rozmezí jediného roku zvýšily na dvojnásobek, čímž ještě více penalizují jakýkoliv nový úvěr.
Trváme proto na tom, že je naléhavě třeba, abychom se definitivně rozešli s těmito neoliberálními a monetaristickými politikami, skoncovali s Paktem o stabilitě, daňovými ráji a údajnou nezávislostí Evropské centrální banky. Trváme na tom, že je třeba významně navýšit rozpočet EU, který musí být založen na spravedlivém rozdělení příjmů a bohatství, tak aby zde byla reálná politika hospodářské a sociální soudržnosti a abychom odmítli opatření, kterých je více téhož druhu, jinými slovy opatření založená na zásadě "zachraň se, kdo můžeš", a která bohatým umožňují, aby ještě více bohatli, a chudým, aby ještě více zchudli, čehož jasným dokladem jsou vzrůstající nerovnosti mezi jednotlivými ekonomikami eurozóny.
jménem skupiny IND/DEM. - Pane předsedající, užijte si desátého výročí eura, neboť velice pochybuji o tom, že byste ještě mohl slavit to dvacáté. Dnešní dopoledne, jak jsme viděli, připomínalo staré časy Sovětského svazu. Vzpomínáte, jak se úspěch pětiletek ohlašoval často ještě před jejich spuštěním za neustálého oznamování rekordních výsledků letošní sklizně a obdivuhodných počtů vyrobených traktorů? Jako z těchto dob bylo dnešní dopoledne, kdy jsme se mohli zúčastnit přehlídky nikým nezvolených, stárnoucích byrokratů, kteří nám vyprávěli o tom, jaký velký je to všechno úspěch. To všechno je ale pouhý klam.
Je to skutečně mimořádná představa, že ECB odvedla dobrou práci. Vloni v červenci Evropská centrální banka zvedla úrokové sazby a učinila to v tutéž chvíli, kdy se trhy začínaly hroutit a úrokové sazby byly na celém světě prudce snižovány. Nic z toho mne samozřejmě nijak nepřekvapuje, protože tohle euro není nic jiného než prosazování vůle jedné politické třídy na úkor evropských národů. Vzpomeňte, že pouze ve dvou zemích - v Dánsku a Švédsku - proběhlo referendum o euru a v obou těchto zemích řekli lidé "ne", toto jediné slůvko, kterému se ze všech sil snažíte vyhnout.
Eurozóna nikdy neprošla zkouškou, ale bude muset. Španělsko je hospodářský problém. Itálie, jak svého času prohlašovali němečtí ekonomové, nikdy neměla euro přijímat, je to nicméně Řecko, na něž bychom, jak se domnívám, měli zaměřit svou pozornost. Tisíce mladých lidí demonstrujíc v ulicích a žádají vládu, aby začala něco dělat, žádají, aby vládla snížila úroky, žádají, aby jejich vláda provedla devalvaci. Řecká vláda je však sevřená ve svěrací kazajce eura. Nemůže dělat vůbec nic. A vůbec nic v Řecku nemohou změnit ani další všeobecné volby. Když se lidé nechali připravit o možnost změnit svou budoucnost prostřednictvím volební urny, pak, obávám se, zbývá jako jediná alternativa už jen násilí.
To, co se vám s pomocí eura podařilo, je to, že jste lidi chytili v pasti ekonomického vězení. Chytili jste lidi do Völkerkerker, z něhož se bude možné dostat ven jen s notnou dávkou odvahy. Neobejde se to bez silného vedení nebo případně i nevyhnutelného hospodářského kolapsu. Můžete pískat, může se smát, ale pamatujte si tohle: Británie, která je mimo oblast eurozóny, byla schopna provést devalvaci, byla schopna snížit úrokové sazby. My jsme byli schopni udělat věci, které jsme potřebovali udělat. Můžete se klidně dál smát, jak je libo, ale všimli jste si, že na trhu s dluhopisy se dnes ráno řecké dluhopisy obchodovaly o 233 základních bodů výše než německé? Ano, vím, že většina z vás v této sněmovně ani neví, co to znamená, a ti, kteří to vědí, se vynasnaží, aby si to nepřipustili. Můžete klidně dál strkat hlavy do písku, jestli chcete. Jestli chcete, můžete dál ignorovat, co se děje na trzích, trhy vás však za nějakou dobu ignorovat nebudou.
Pane předsedající, za posledních 200 let bylo přinejmenším půl tuctu pokusů o vytvoření jednotné měny a mechanismů pevných úrokových sazeb. Žádný z nich nevyšel, všechny způsobily zúčastněným škodu a tak je tomu i s eurem. Nerovnováhy již delší dobu předpovídané skeptiky se začínají palčivě projevovat. Konkurenceschopnost Itálie je v troskách. Zkušenost Španělska se podobá býku v koridě: na začátku hrdý a silný, na konci smrtelně zraněný a krvácející v písku. Nedávné nepokoje v Řecku jasně souvisejí s nezaměstnaností, která je důsledkem nadhodnocení eura. Obligační rozpětí mezi Řeckem a Německem dosáhlo úrovně, která nemá obdoby - více než 200 základních bodů.
Za třetí, nové členské státy, které se připravují na vstup do eurozóny, musí už dva roky před vstupem splňovat řadu monetárních a fiskálních kritérií. Některá z těchto kritérií jsou vzájemně neslučitelná, jako je potřeba účasti v ERM II systému - a tedy i potřeba udržovat směnný kurz národní měny vůči euru v rámci ±15% fluktuačního pásma - a zároveň udržovat nízkou hladinu inflace. Opatření proti devalvačním tlakům na národní měnu s sebou nese potřebu zásahu ze strany centrálních bank, který spočívá v uvedení většího množství národní měny do oběhu, což pochopitelně zvyšuje inflační tlaky. Komise by při svém povzbuzování nových členských států měla zvážit odstranění těchto očividných rozporů.
Ačkoli je 10. výročí euro zastíněno obavami o možném prohloubení recese, věřím, že eurozóna je schopna z krize vybřednout. Ze strany Unie si to ovšem vyžádá nemalé úsilí. Podle posledních odhadů bude reálný dopad sjednaného stimulačního balíčku podstatně nižší než 1,5 % plánovaného hrubého domácího produktu dané oblasti. Podle současných odhadů to bude kolem 0,6 %. Je třeba dalšího stimulu.
Zavedení jednotné evropské měny a vytvoření EMU byla v obou případech společným rozhodnutím učiněným na základě harmonizace a solidarity stavící na evropských hodnotách. To je přístup, který budeme potřebovat i v tomto roce, máme-li vymyslet a úspěšně realizovat opatření k boji proti finanční krizi. V oblasti eurozóny musí být zachována konkurenceschopnost Evropy a v členských státech, které se do eurozóny chystají vstoupit, je třeba podporovat její zvýšení. Ve srovnání se společnými hospodářskými cíli EU musí mít rozdílné zájmy členů EMU pouze druhořadou prioritu.
Přísluší mi při této příležitosti, abych vysvětlil své hlasování ve prospěch zprávy pana Beldera o obchodních a hospodářských vztazích se zeměmi západního Balkánu. Jsem rozhodně pro to, aby Evropská unie balkánským států co možná nejvíce usnadnila jejich vstup do Evropské unie. Domnívám se, že je důležité, aby hospodářská pomoc byla vyšší, než jaká je pro tento účel nyní uvolněna, a že bychom měli umožnit vytvoření silnějších vazeb mezi balkánskými státy a Evropou, rozvíjet cestovní ruch a dát všem balkánským občanům, starým i mladým, možnost vést lepší život, než jaký vedli doposud.
Paní předsedající, jsem vám velmi vděčný za příležitost, kterou jste mi dala, abych vysvětlil, proč jsem se zdržel hlasování o zprávě paní McGuinnessové. Zabývá se velmi významným aspektem Evropské unie, a sice zcela zásadní otázkou zajištění dodávek potravin těmi, kteří hladovějí, a těm, kterým dostatečné zásoby potravin chybí. Proti tomu nemůže nikdo nic namítat a pochopitelně ani já nic nenamítám. Problém této zprávy je však podle mého názoru v tom, že se v ní mluví o společné zemědělské politice bez toho, aby se řešila otázka naléhavé potřeby reformy a další reformy této politiky.
Nárůst cen pocítí nejvíce rodiny s nízkými příjmy, které utrácejí podstatnou část svého rozpočtu na potraviny. Jsou to právě tito lidé, kteří potřebují pomoc: nejpotřebnější lidé jak z rozvojových zemí, tak z Evropské unie. Souhlasím s tím, že společná zemědělská politika by se měla přizpůsobit novým podmínkám, aby se jí dařilo lépe řešit problémy spojené se zabezpečováním potravin, a z tohoto důvodu bychom se z budoucího finančního hlediska měli postavit proti odstraňování nástrojů umožňujících řízení trhu a proti snižování výdajů z rozpočtu EU plynoucích na zemědělství.
Myslím, že většina lidí v této sněmovně, ať už patří do jakékoli části politického spektra, bude asi souhlasit s tím, že zabezpečení potravin je velmi důležitá věc. Problém je v tom, že se neshodujeme v tom, co to zabezpečení potravin vlastně je. Pro mnoho z nás znamená zabezpečení potravin zajištění toho, že je dostatek potravin pro lidi na celém světě - ať už pocházejí odkudkoliv. Pro jiné je to záminka k protekcionismu. Zabezpečení potravin pro ně neznamená nic jiného než výroba potravin v EU určených pro Evropany. Často slýchanou frází je zde "místní výroba". Je mi známo, že těmto lidem slouží zabezpečení potravin jako záminka k tomu, aby bránili dovozům ze zbytku světa a zatratili tak i velmi kvalitní vývozy, které, jak známo, pocházejí i z řady chudších zemí světa, a spolu s tím odsoudili k chudobě ještě mnohem více zemědělců v chudších zemí.
Konkrétně je to za prvé snižování výrobních nákladů a tím růst globální konkurenceschopnosti. Za druhé, snižování volatility potravinových trhů, především zvýšením zásob. Za třetí, zastavení znevažování významu zemědělství ve společnosti zvyšováním veřejného povědomí o jeho jedinečné a nezastupitelné funkci. Za čtvrté, zastavení nahodilého působení společné zemědělské politiky uplatněním systémové organizace společné zemědělské politiky při orientaci na dlouhodobé cíle. A za páté, zastavení rozkladu zemědělství v nových členských státech diskriminačními principy společné zemědělské politiky a zásadně zvýšit využívání utlumeného zemědělského potenciálu v těchto státech, nových členských státech.
Paní předsedající, dotýkáme se zde podstaty celé této Evropské unie. To, co zde schvalujeme, je vynaložení dalších peněz na to, abychom se pokusili přesvědčit veřejnost, aby hlasovala ve prospěch neblahé Lisabonské smlouvy. Když veřejnost dostala v Irsku příležitost, dala zcela jasně najevo, že tuto smlouvu nechce, a bude-li dána příležitost i lidu Británie - a dána by mu být měla, neboť mu to labouristická vláda slíbila - bude i on ve své drtivé většině hlasovat pro odmítnutí Smlouvy.
Když jsem si četl název zprávy, Občanský dialog v souladu s Lisabonskou smlouvou, připomněl mi jednu větu Mahatmy Gandhího. Když se ho jednou zeptali, co si myslí o západní civilizaci, řekl, že "by to byla hezká myšlenka". Stejně jsem si pomyslel i já, když jsem si přečetl ten název, Občanský dialog v souladu s Lisabonskou smlouvou - byla by to hezká myšlenka, ne? Kéž bychom měli občanský dialog. Kéž bychom měli obousměrný dialog. Jeden z mých předřečníků mluvil o tom, že dialog je podstatně dvousměrný proces, ale pohlédneme-li na řadu organizací občanské společnosti, které byly založeny za účelem prosazování Lisabonské smlouvy, vidíme jen organizace, které se upsaly prosazování této od základu nedemokratické smlouvy. Kolik bude založeno organizací působících proti Smlouvě či kolika z nich bude dovoleno, aby takto působily? Žádný obousměrný dialog neexistuje a občané EU, až dostanou příležitost, aby se k Lisabonské smlouvě vyjádřili, právě z tohoto důvodu Smlouvu odmítnou.
Paní předsedající, děkuji vám všem ve sněmovně za vaši trpělivost. Chtěl jsem o tom mluvit, ale dnes už jsem toho řekl až příliš, tolik mě všechna ta hlasování, která dnes ve sněmovně proběhla, zaujala. Ano, společná rybářská politika; ano, bavme se o udržitelném rozvoji - jedno a druhé se však navzájem vylučuje. Pokud se chcete zabývat udržitelnou rybářskou politikou, měli byste se zabývat vlastnickými právy a tržními způsoby řešení. Podívejte se na země, kde mají rybáři práva, s nimiž mohou obchodovat a předávat je z generace na generaci. To je ten nejlepší způsob, jak zajistit udržitelné zásoby ryb, žádná uměle vytvořená komunistická metoda s centrálním plánováním rybolovu. Z tohoto důvodu dochází k rozsáhlému úbytku rybích zásob, což se nám nakonec všem vymstí.
Pane prezidente Lotyšské republiky, vážený pane Valdisi Zatlersi, je nám všem velkým potěšením, že vás dnes můžeme přivítat u příležitosti vaší první návštěvy Evropského parlamentu. Rád bych vám, jako prezidentovi země, která je stále ještě relativně novým členským státem Evropské unie, na úvod poděkoval, že jste přijal pozvání Evropského parlamentu, abyste k nám pronesl svůj projev dnes, v den, kdy slavíme 10. výročí naší společné měny, eura. Dnešek je dnem premiéry v pravém smyslu toho slova, protože je to poprvé, kdy se hraje evropská hymna na uvítanou hostovi plenárního zasedání zde v Evropském parlamentu.
Pane předsedo, dámy a pánové, děkuji panu předsedovi za jeho laskavá slova na úvod a jeho pozvání k přednesení projevu před volenými zástupci národů Evropy. Je mi ctí, že mám tuto příležitost. Jsem velmi potěšen, že mohu Evropský parlament oslovit ve své mateřštině, především proto, že lotyština je již pět let jedním z úředních jazyků Evropské unie. Hovořím k vám dnes, v době, kdy funkční období prvních poslanců Evropského parlamentu, kteří měli být zvoleni z Lotyšska, se chýlí ke konci. Děkuji vám, že jste své povinnosti plnili na výtečnou.
Vážení přátelé, tento rok, rok 2009, má pro Lotyšskou republiku veliký význam. Je tomu pět let, kdy Lotyšsko přistoupilo k Evropské unii a k NATO. Členství v těchto mezinárodních organizacích se stalo pro Lotyšskou republiku po obnovení nezávislosti v roce 1991 strategickým cílem. Lotyšsko dalo jasně najevo svoji vůli účastnit se na evropských a transatlantických hospodářských a bezpečnostních strukturách. Rozšíření rodiny evropských demokratických národů v prvním desetiletí 21. století představovalo nejdynamičtější změny v Evropě od založení Evropské unie. Byly to významné změny. K evropským strukturám se přidaly národy, které od nich byly po dlouhou dobu násilně izolovány, přestože hodnoty, které spočívají v jádru Evropské unie, mají své historické kořeny v těchto národech.
Lotyšsko oslavilo 18. listopadu minulého roku 90. výročí vyhlášení své nezávislosti. Toto výročí bylo pro naše občany vysoce důležité. Znovu potvrdilo naši neochvějnou vůli žít v nezávislém, svobodném a demokratickém státě. V aktu, kterým byla v roce 1918 vyhlášena Lotyšská republika, se píše: "Všichni občané bez ohledu na svůj etnický původ se vyzývají k aktivní účasti, jelikož v Lotyšsku musí být zaručena veškerá lidská práva. Musí to být demokratický a spravedlivý stát, kde nesmí být žádný prostor pro útisk a nespravedlnost ..." Jsem na tato slova velice hrdý. Třicet let před přijetím Všeobecné deklarace lidských práv vyhlásila Lotyšská republika svoji oddanost jejím základním hodnotám a principům.
Lotyšsko vždy cítilo svoji přináležitost k Evropě a jejím hodnotám, dokonce i tehdy, když společně s jinými státy střední a východní Evropy bylo po dlouhou dobu připoutáno ke státu, kde se na mnoho hodnot pohlíželo skrz zvláštní ideologické prizma. Mezi národy východního bloku vládl mír, ale byl to mír vězeňského dvora. Přinesla ho přítomnost tanků, útlak a hrozby. Minulý rok, vám, dámy a pánové, i celé Evropě připomenul nelidskost totalitní ideologie film Edvīnse Šnore "Příběh rudého zla" ("A Soviet Story"). Máme společnou historii, ale naše osudy jsou různé. Musíte se ohlédnout zpátky do minulosti, abyste se navzájem pochopili, a do budoucnosti pohlížet společně. Proto bych rád poděkoval Evropskému parlamentu za prohlášení přijaté 22. září minulého roku, kterým se vyhlásil 23. srpen Dnem vzpomínek na oběti stalinismu a nacismu.Toto prohlášení občanům Evropy připomíná tyto tragické události v historii Lotyšska a celé Evropy.
Dnes bych se rád zabýval mnohem současnější historií. Letos tomu bude pět let, co se Lotyšsko stalo členem Evropské unie a NATO. Jaká to byla doba pro Lotyšsko? Co náš stát získal? Jaké byly jeho úspěchy a jaké úkoly máme stále ještě před sebou? Zaprvé touha stát se součástí Evropy podpořila konsolidaci demokracie v naší společnosti a přispěla k rozvoji demokratických institucí. Lotyšsko vyslalo přistoupením k Evropské unii signál, že mu záleží na jeho vlastní budoucnosti, že je odhodláno najít svoji budoucnost na základech evropské identity a našich společných hodnot: svobody a demokracie, odpovědnosti, právního státu a lidských práv, rovnosti, tolerance a prosperity. Zadruhé členství v Evropské unii zlepšilo investorské klima v Lotyšsku. "Evropské peníze", jak obvykle nazýváme strukturální fondy Evropské unie, významně přispěly k rozvoji hospodářství Lotyšska. Zatřetí máme možnost požívat výhod plynoucích z volného pohybu osob. Neomezené cestování v Schengenském prostoru se stalo tak běžným a samozřejmým,, stalo se tak přirozeným studovat, pracovat a získávat zkušenosti v jiných členských státech Evropské unie. Začtvrté volný pohyb zboží a služeb otevřel nové příležitosti pro obchod. Každý podnikatel a spotřebitel může působit ve svobodném prostředí bez hranic a bez celních poplatků. V zemi, jako je ta naše, s malým vnitřním trhem, je to pro nás obzvlášť důležité. Zapáté, a to je z uvedeného výčtu nejdůležitější, jsou hlasy Lotyšska slyšet v Evropě a hlasy Evropy jsou slyšet ve světě. Můžeme být pyšní na to, že máme k dispozici takový jedinečný mechanismus spolupráce. Díky němu můžeme společně hledat aktivní řešení globálních úkolů, změny klimatu a demografické změny, posílení energetické bezpečnosti, problémů migrace a, v případě finanční krize, řešení na celosvětové úrovni. Lotyšsko má nyní k dispozici nové politické a hospodářské nástroje, ale je třeba poukázat i na to, že se významně zvýšila také odpovědnost našeho státu za společnou budoucnost Evropy, odpovědnost vůči všem občanům Evropy.
Při zpětném pohledu na naše úspěchy musíme být také kritičtí a přiznat se k chybám, kterých jsme se dopustili. Po přistoupení k Evropské unii se vláda Lotyšska nechala uspat pocitem "dobře vykonané práce"; dosáhla svého cíle. Nerozpoznali jsme, že jsme teprve na začátku, ne na konci celého procesu. Evropská unie nabízí skvělé příležitosti, ale každý stát a každá společnost se jich musí chopit sama. My v Lotyšsku jsme se nechopili všech příležitostí; ne vždy jsme uvážlivě uplatňovali politiku soudržnosti ani jsme vždy nevyužívali všech finančních příležitostí, které se nám nabízely. Naše státní instituce se musely naučit, jak žít v Evropské unii. Nemáme dostatek odhodlání k přijetí eura, což je jedna z největších chyb, kterých jsme se v procesu integrace měny euro dopustili, a dnes se to, za situace finanční krize, stává naléhavě zřejmým.
Ale dokonce i ti nejzarytější euroskeptici musí připustit, že členství Lotyšska v Evropské unii je celkově pozitivní. Existuje v Lotyšsku někdo, kdo se chce vrátit do Evropy s celními překážkami mezi státy? Ne! Existuje někdo, kdo chce čekat ve frontě na hranicích, aby mohl vstoupit do sousední země? Ne! Existuje někdo, kdo se chce vrátit do světa, kde je omezen volný pohyb pracovníků, vzdělávání a zkušenosti, které mohou získat? Samozřejmě že ne! Dokonce I euroskeptikové si brzo zvyknou na dobré věci, a stanou se jednoduše skeptiky.
Dámy a pánové, zhoršování situace, ke které dochází v posledních měsících v rámci finančního systému a hospodářství, nevratně změnilo roli a význam národních vlád v ekonomických procesech. Finanční trhy se mohly až doposud vyvíjet velmi svobodně. Byli jsme přesvědčeni, že zákony trhu budou samy o sobě dost účinné při prosazování hospodářského rozvoje. Věřili jsme, že trh sám o sobě zařídí, aby vše bylo na svém místě. A to se skutečně děje. Trh se sám reguluje. Na této finanční krizi však můžeme pochopit, že naše finanční systémy a naše ekonomiky tímto trhem trpí a především že krizí trpí skuteční lidé. Průběh událostí na konci minulého roku nám ukázal, že pro národní vlády je nezbytné, aby hrály v ekonomickém procesu aktivnější roli. Předchozí přístup podřimování u volantu ekonomického řízení byl nezodpovědný. Bohužel jsme se probudili příliš pozdě. Dost pozdě, abychom si sice stihli všimnout překážky - finanční bažiny - na cestě před námi, ale už se jí nemohli vyhnout.
Za této situace je potřeba především komplexní přístup na vnitrostátní, evropské a globální úrovni. Na globální úrovni je nezbytná koordinovaná akce, aby se znovu nastartoval hospodářský růst. To umožní jedině navržení nové architektury a mechanismů pro finanční systém. Na tento systém bude nutné přísně dohlížet, aniž by zároveň docházelo k omezování iniciativy nebo tržních procesů. Nejtěžším úkolem bude najít přesně tuto rovnováhu. Na evropské úrovni máme významnou výhodu, protože můžeme uplatňovat koordinovaná opatření, podnikat jednotné kroky a dosahovat udržitelných řešení. Vítáme plán evropské hospodářské obnovy Komise. Je to důležitý krok ven z bažiny, ve které se v této době ocitáme.
Zastavím se o chvíli déle u řešení na vnitrostátní úrovni. Globální finanční krize zasáhla i Lotyšsko. Podle jedné myšlenkové školy nyní prochází Lotyšsko jednou z nejdramatičtějších akcí na záchranu finančního systému v moderní evropské historii vůbec.Lotyšská republika pracuje v současné době na opatřeních k oživení hospodářství s cílem rychle a účinně stabilizovat finanční a hospodářskou situaci. Úkol je to obtížný, ale úspěchu při překonávání krize dosáhneme jedině tehdy, když budeme vidět jasnou cestu, která z ní vede ven, ne záměnou krátkodobých řešení za dlouhodobou vizi hospodářského rozvoje.
Na konci minulého roku se šest vládních i opozičních politických stran, které jsou zastoupeny v Parlamentu Lotyšské republiky, shodlo na společném postoji k podpoře plánu hospodářské stabilizace, který vypracovala lotyšská vláda. Díky této shodě je možné věnovat zvláštní pozornost monitorování způsobu, jakým je využívána půjčka, která byla Lotyšské republice poskytnuta. Plán definuje pro lotyšskou ekonomiku střednědobé priority, kterými jsou: podpora exportu, prosazování volné a spravedlivé hospodářské soutěže, výrazné snížení deficitu obratového účtu v platební bilanci a zavedení měny euro v roce 2012. Přistoupení k eurozóně se stalo jedním z nejdůležitějších strategických cílů našeho státu. Pro Lotyšsko je důležité, aby nebylo v této situaci ponecháno osamocené. Při překonávání této obtížné doby nám pomáhají nejenom mezinárodní finanční instituce, ale také orgány Evropské unie a národy Evropy. Lotyšská republika je za tento projev solidarity vděčná.
Dámy a pánové, každé rozšíření přineslo Evropské unii nejenom nové členské státy, ale zavedlo do její agendy také nové akcenty, včetně její zahraniční politiky.Přistoupení Lotyšské republiky k Evropské unii se odehrálo v době, kdy se vytvářela evropská politika sousedství, její cíle, principy a mechanismy realizace. Od té doby došlo k významnému nárůstu aktivity v zahraniční politice Evropské unie směrem k jejím východním sousedům. K tomu došlo díky zapojení a zkušenostem nových členských států. Lotyšská republika pohlížela na sousedské vztahy vždy v širším rozměru. Lotyšsko bude v budoucnosti i nadále hrát aktivní roli při určování a realizaci této politiky.
Tato politika není ale pouhou záležitostí vztahů Evropské unie s konkrétními státy, to znamená státy, se kterými sdílí pozemní nebo námořní hranice. V kontextu této politiky musíme pojmenovat místo a roli Evropské unie ve světě. Lotyšská republika aktivně prosazuje, společně s ostatními podobně smýšlejícími státy, těsnější zapojení Evropské unie v regionu, se kterým sousedí na východě. Vznikla nová politická iniciativa, Východní partnerství, jejímž posláním je reorganizovat jednotnou evropskou politiku sousedství a uzpůsobit ji specifickým rysům tohoto regionu, a tím zvýšit efektivitu celého procesu a realizovat ho s větší odvahou a ambicemi. Lotyšská republika bere s potěšením na vědomí návrhy Evropské komise v tomto smyslu. V této praktické práci musí Východní partnerství posílit politické a ekonomické vztahy mezi Evropskou unií a státy v tomto regionu a také posílit vzájemnou spolupráci mezi těmito státy. Při rozvíjení Východního partnerství se musí věnovat pozornost principu diferenciace, individuálnímu posouzení a přístupu ke každému z těchto partnerů. Každý z těchto států jde svojí vlastní cestou rozvoje. Některé si přejí být v Evropské unii, jiné si pro sebe zvolily odlišné cíle. Naše politika bude mít úspěch, pouze pokud budeme schopni spolupracovat se všemi státy tohoto regionu, s pochopením pomáhat tam, kde je potřeba. Pozitivní signály k rozšíření a prohloubení spolupráce jsem zachytil také při mé návštěvě států Střední Asie vloni v říjnu, kdy jsem pobýval v Kazachstánu, Uzbekistánu a Turkmenistánu. Lotyšská republika bude i nadále aktivně podporovat evropskou politiku sousedství a hrát aktivní roli při jejím provádění. Každý evropský národ má svoji vlastní historickou zkušenost a své vlastní příležitosti pracovat na našem společném projektu ve prospěch Evropské unie. Osobitý příspěvek Lotyšské republiky k východnímu rozměru je vzájemná důvěra demonstrovaná našimi dvojstrannými vztahy zakořeněnými v historickém období, které spolu sdílíme, a z této důvěry plynoucí specifické znalosti. Povinností Lotyšské republiky je využít tyto zvláštní okolnosti, které by se jinak během následujících 10 let ztratily. Za několik desítek let bude Lotyšská republika pro ty, kteří na ni pohlížejí z východu pouze jedním z členských států Evropské unie, nikoliv brána do Evropy. Lotyšsko využije těchto výhod a bude udržovat aktivní politický dialog s cílem podpořit lepší pochopení Evropské unie a jejích hodnot ve státech, se kterými sousedí, a tak objasní cíle evropské politiky sousedství a Východního partnerství. Výhody z toho plynoucí jsou oboustranné a my máme příležitost se dozvědět, jak sousední státy vnímají své budoucí vztahy s Evropskou unií. Jsem přesvědčen, že by zájmům Evropy nejlépe posloužilo brzké zavedení Východního partnerství během předsednictví České republiky.
Dámy a pánové, otázka energetické bezpečnosti se v poslední době, během prvních dnů českého předsednictví, stala aktuální. Finanční a hospodářská krize je svým vlastním způsobem cyklická. Avšak otázky spojené s energetickou bezpečností a udržitelnými zdroji energie jsou v politickém programu Evropy a politickém programu světa stále. Jejich naléhavost se stale více zvyšuje. Energetická bezpečnost má vyslovený vnější rozměr. To znamená, že na tuto otázku nelze pohlížet odděleně od situace ve světě. Nedávné události na Ukrajině a konflikt v Gruzii jsou toho důkazem. Dokonce ještě docela nedávno považovaly členské státy Evropské unie energii za záležitost, kterou je třeba řešit na vnitrostátní, nikoliv evropské úrovni. Události, které se za poslední rok udály v energetickém sektoru, přerušování dodávek energie, ubývání zdrojů energie a nestabilita cen pomohly členským státům Evropské unie, aby společně došly k názoru, že existuje potřeba společné energetické politiky. Naším hlavním úkolem v oblasti, kde se kříží energie s politikou, je zajistit pravidelné, dostatečné, hospodárné, udržitelné a k životnímu prostředí šetrné zásobování energií.
Musíte připustit, že Evropská unie má v této sféře pouze nejistý úspěch. Na evropské úrovni jsme u některých záležitostí, například pokud se týká rozvoje hospodářství přátelského k životnímu prostředí, přijali ambiciózní cíle, s jejichž plněním nyní musíme začít. V případě ostatních záležitostí - diverzifikace zdrojů energie na evropské úrovni a vytváření jednotného energetického trhu - jsme teprve na začátku cesty. Události minulých dnů, ke kterým patřilo i přerušení dodávek plynu z Ruska, vrhly přímé světlo na potřebu najít co nejrychlejší řešení na celoevropské úrovni. My všichni jsme odpovědní za uplatnění tohoto společného poznání tak, aby byl vytvořen skutečně integrovaný a diverzifikovaný evropský energetický trh. Nesmíme dovolit, aby se naše předsevzetí na jaře vytratilo zároveň s tajícím sněhem. Otázku energetické bezpečnosti lze s úspěchem vyřešit jedině na základě aktivního dialogu se zeměmi, přes které jsou zdroje energie přepravovány nebo které jsou jejich dodavateli. Evropská unie má nástroje zahraniční politiky k řešení této otázky. Naší odpovědností je jich využívat.
Dalším směrem, ve kterém musíme vyvinout podstatné úsilí, je integrace baltského energetického trhu s energetickými trhy Skandinávie a střední Evropy.Integrace v baltském regionu je nejednotná. Obchod a doprava v regionu se rozvíjejí rychle. Energetický trh však stagnuje. Zde udělala Evropská unie hodně práce. Její iniciativa na zlepšení energetické bezpečnosti a solidarity také zahrnuje vytvoření plánu propojení pro baltský energetický trh. Tento plán umožní progresivní integraci pobaltských států do jednotného evropského energetického trhu. Velice si cením. zapojení Švédska do strategických jednání o regionu Baltského moře. Švédsko bude mít v krátké době, během svého předsednictví ve druhé polovině tohoto roku, příležitost uvést plán do praxe. Jsem přesvědčen, že silné regiony od Středomoří po Baltické moře vytvářejí silnou Evropskou unii.
Dámy a pánové, původní cíl Evropské unie - bezpečí a prosperita občanů Evropy - se nezměnil. Změnilo se ale prostředí, ve kterém musíme tohoto cíle dosahovat. Globální ekonomika je propojená mnohem těsněji, než tomu bylo před půl stoletím. Zároveň se na světové scéně objevili noví mocní ekonomičtí hráči. Doufat, že v tomto globálním konkurenčním boji neprohrajeme, můžeme jedině tehdy, když Evropská unie přijme souvislá, prozíravá a především jednotná opatření. Jenom společně můžeme splnit sliby bezpečí a prosperity dané našim občanům. Pouze tak můžeme dosáhnout cíle, pro které hlasovali lidé v našich státech na podporu naší účasti v Evropské unii.
Evropský parlament již prokázal, že má širokou vizi budoucnosti Evropské unie. To platí zejména o jeho jednotném a vyváženém přístupu k politice rozšíření Unie. Dynamický růst Evropy jí dal příležitost konkurenceschopnosti na světové úrovni. Tento růst je potenciálem Evropy, který musí využít, aby Unie mohla být i za několik desetiletí ode dneška být rovným hospodářským partnerem rychle rostoucím ekonomikám Asie a Latinské Ameriky. Jste to právě vy, jako demokraticky volení zástupci evropských států, kdo cítí odpovědnost za tento proces nejvíce naléhavě. Není také možné přeceňovat význam Evropského parlamentu v přibližování evropského projektu našim občanům a rozšiřování jeho demokratické legitimity. V budoucnu se role Evropského parlamentu stane ještě důležitější.
Je potřeba se sjednotit v naší mnohotvárnosti a různorodosti. Je potřeba nadále pracovat na vylepšování Evropské unie. Je to úkol, který na sebe musí vzít všichni Evropané společně. Je to naše společná odpovědnost vůči Evropě. Je potřeba zabránit tříštění Evropské unie. Členské státy musí hledat řešení a vyhnout se vytváření vícerychlostního přístupu k evropskému projektu. Shoda, které dosáhla Rada minulý měsíc o podpoře Lisabonské smlouvy, je vítána. Lisabonská smlouva je právní předpoklad budoucnosti plně účinného fungování Evropské unie. Kladný potenciál, který nova, sjednocená Evropa nabízí, můžeme naplno uskutečnit jedině zavedením principů Lisabonské smlouvy do praxe. Účinnost, s jakou bude Lisabonská smlouva fungovat v praxi, závisí na politické vůli členských států a orgánů a jejich schopnosti sjednotit se při dosahování evropských cílů.
Dámy a pánové, do roku 2004 bylo cílem Lotyšské republiky členství v Evropské unii. Od té doby formujeme cíle Lotyšska v kontextu cílů Evropy. Nemůžeme již o sobě uvažovat a vnímat se odděleně od Evropy. Cíle Lotyšské republiky můžeme definovat a dosahovat pouze tehdy, pokud odpovídají jednotné vizi Evropy o budoucnosti. Pokud jde o cíle Evropy, jsou dosažitelné, pokud odpovídají vizi každého členského státu. Evropská unie byla vybudována a musí být posilována na základě společných cílů. Pouze veřejná diskuse může odhalit hodnoty, které jsou společné nám všem. Pouze jednohlasně se můžeme shodnout na těch hodnotách, které postavíme vedle těch, na kterých byla vybudována Evropská unie. Definovat evropské hodnoty a iniciovat diskusi o těchto hodnotách je úkol pro všechny politiky, ale zejména pro vedoucí představitele Evropy.
Podívejme se do budoucnosti. Jak vidím Evropskou unii a Lotyšsko v dlouhodobější perspektivě? Řekněme v roce 2015? Ekonomický svět po krizi se spojí do několika center hospodářské moci. Jedním z nich bude Evropská unie. Evropa bude mít vůli a schopnost se spojit, protože jedině sjednocení nám dá šanci splnit úkoly, které jsme si dali. Navíc bude Evropská unie stale otevřená všem těm Evropanům, kteří přijímají její hodnoty. Tato jednota v mnohosti bude klíčem k rostoucímu významu role Evropy ve světě. Evropská unie se rozroste, ale neztratí schopnost účinného činu. Evropská unie bude schopná postarat se o svoji bezpečnost a zajistit stabilitu ve svém sousedství. Vzdělání a kultura budou mostem spojujícím různé zkušenosti členských států Evropské unie a to Evropě pomůže znovu získat její vedoucí postavení ve světě ve sféře vědy a kultury. Nebudou již žádné staré a nové, malé a velké evropské národy. Národy v Evropě se budou posuzovat podle úspěchů, kterých dosáhly, ne podle geografických nebo geopolitických kritérií. Evropa bude sjednocená a tato jednota bude zabezpečena silnými regiony, které, zatímco budou hájit své vlastní zájmy, budou úzce spolupracovat s ostatními, a tak vytvářet síť prosperity a rozvoje po celé Evropě. K tomuto rozvoji bude přispívat každý stát podle svých vlastních schopností a konkrétních znalostí.
Jaká bude role Lotyšské republiky v Evropské unii roku 2015? Bude to doba, kdy Lotyšsko překoná krizi. Hlavní město Lotyšska Riga bude jedním z kvetoucích center baltického hospodářského regionu. Hospodářství Lotyšska bude vyrovnanější, konkurenceschopnější, s transformovanou strukturou. V roce 2015, poprvé v historii tohoto nezávislého státu, bude Lotyšské republice jako předsedajícímu členskému státu Evropské unie svěřeno řešení otázek evropského a globálního rozsahu. Naším příspěvkem Evropě budou naše jedinečné vztahy se státy Východního partnerství. Lotyšsko a náš region budou mostem k východu, stejně jako středomořské státy spojí oba břehy tohoto moře. Naše vize otevřené Evropy a naše zkušenost s integrací budou podnětem pro otevřenost Evropy.
Dámy a pánové, rok 2015 není daleko, mezi námi stojí pouhých šest let. Před sto lety lotyšský básník Rainis napsal: "Co se mění, trvá." I dnes to jsou moudrá slova. Jsem přesvědčen, že se Evropa změní podstatným způsobem. Její hospodářská moc, prosperita a vzájemná spolupráce vzroste. Upevní svůj hodnotový systém. Evropané budou pyšní na to, že žijí v Evropě, a přesto patří ke svému vlastnímu národu. Jednota v mnohosti, rozvoj, zachování hodnot a odpovědnost každého občana vůči svému národu a za evropskou rodinu jako celek, taková je Evropa budoucnosti.
Dámy a pánové, rozvoj a prosperita Evropy jsou měřítkem našeho úspěchu. Podle toho bude posuzována naše práce. Je to naše odpovědnost. Obracím se na vás, jako poslance Evropského parlamentu, abyste Evropanům pomohli pochopit naše společné cíle a jak ovlivní život každého Evropana v jeho vlastním domově. Podpora věnovaná občanům Evropy je nejpevnější zárukou budoucnosti Evropy. Děkuji vám, dámy a pánové, za vaši práci během tohoto zasedání. Přeji vám úspěch ve vaší budoucí práci a v příštích volbách do Evropského parlamentu.
Pane prezidente, moje závěrečná poznámka je následující: mluvil jste o tom, jak se učíte a jak se učí Lotyšsko. To je skutečně pravda. Přesto dokonce i ti, kteří patřili do Evropského společenství, do Evropské unie, od začátku, se učí od vás a z vašich historických zkušeností. Pokud budeme připraveni si navzájem naslouchat a učit se od sebe navzájem, tím lepší pro ni pak všichni budeme. Díky našim společným hodnotám jsme silní, demokratičtí a svobodní. Děkuji vám, pane prezidente Zatlersi, bylo radostí vás dnes tady přivítat. Děkuji vám.
Pane předsedající, pane Barrote, dámy a pánové, cílem návrhu, kterým se dnes budeme zabývat, je změna nařízeních vydaných v roce 2004, která přispěla ke zlepšení a většímu sjednocení bezpečnostních opatření na ochranu cestovních dokladů občanů EU proti podvodnému užívání, a zároveň zavedla prvky biometrické identifikace. Oproti roku 2004 nyní jednáme na základě zásady spolurozhodování. Rád bych poděkoval francouzskému předsednictví a komisaři Barrotovi za obrovské nasazení, které v tomto případě vyvinuli s cílem dosažení dohody v prvním čtení. Dále patří můj dík stínovým zpravodajům za jejich úsilí a spolupráci, bez níž by nebylo možné dosáhnout tohoto výsledku.
Toto řešení se stalo nezbytným, uvědomíme-li si, že by podle nařízení, které vstoupilo v platnost v roce 2004, měly být od června tohoto roku snímány otisky prstů dětí od narození. Nicméně, podle dostupných studií provedených v několika členských státech na základě pilotního projektu je velmi obtížné sejmout spolehlivé otisky prstů u dětí mladších šesti let. Je pravda, že by vnitrostátní právní předpisy mohly udělit výjimku z této povinnosti. Nicméně by to znamenalo, že by mohly být do určitého věkového limitu vydávány pouze dočasné cestovní doklady. Nutnost zažádat si o nový pas pro dítě při každém vycestování mimo schengenský prostor by pro rodiče znamenala obrovskou zátěž.
Podařilo se nám tudíž shodnout se na ustanovení čtyřletého období, během něhož bude stanoven věkový limit 12 let, s únikovou doložkou pro ty státy, které již schválily právní předpisy ohledně nižšího věkového limitu v této oblasti, za předpokladu, že stanovený limit není nižší než šest let. Počítalo se zároveň s možností revizní doložky, která by zohlednila výsledky studie provedené na žádost Komise, která měla za cíl ověřit spolehlivost dětských otisků prstů. Byla vyhrazena možnost konečného stanovení věkového limitu a jeho sjednocení v jednotlivých členských státech během čtyř let.
Shodli jsme se i v dalších dvou studiích, a sice o původních dokumentech, které jsou potřebné k vydání cestovních dokladů, a mělo by s nimi být zacházeno podobně jako s cestovními doklady, co se týče důvěryhodnosti. Druhou oblastí shody je srovnávání dat při hraničních kontrolách, aby bylo možné zaznamenat kvótu zamítnutí kvůli nepravosti. V důsledku přehodnocení těchto bodů a s přihlédnutím ke čtyřletému přechodnému období, by měly být nezbytné změny v určité fázi provedeny na základě postupu spolurozhodování. Přitom bychom neměli opomenout konzultace s pověřencem EU pro ochranu dat, jako se naneštěstí stalo v případě formulování tohoto návrhu.
Jsem příznivcem snah Evropského parlamentu ohledně dosažení shody již v prvním čtení tohoto návrhu, co se týče zahrnutí otisků prstů do cestovních dokumentů vydaných členskými státy nejpozději do 28. června roku 2009. Nebude-li možné dosáhnout této shody, bude každý, včetně novorozenců, povinen poskytnout otisky prstů při každé zahraniční cestě vyžadující použití cestovního pasu. Rád bych proto vyjádřil uspokojení Komise s vyjednáním kompromisního návrhu. Nyní se Komise chystá dostát svému úkolu vypracovat zprávu vyžadovanou Evropským parlamentem nejlépe, jak jen to bude možné. Tím bych mohl skončit. Nyní si se zájmem vyslechnu příspěvky od dalších účastníků rozpravy a ještě jednou vyjadřuji svůj dík předkladateli zprávy, Carlosu Coelhovi, který podal vynikající výkon.
Domnívám se, že je nezbytně nutné co nejdříve vytvořit společný systém norem k ověření platnosti biometrických údajů. Kolegové si nemusejí být vědomi současných hlubokých rozdílů mezi jednotlivými zeměmi například, co se týče důslednosti, s jakou ověřují pravost pasových fotografií. Mnoho zemí požaduje, aby se žadatelé o vydání cestovního dokladu dostavili osobně společně se svými dokumenty a fotografiemi. V těchto případech má příslušný úřad pověřený vydáváním cestovních dokumentů možnost rozpoznat, zda se žadatel podobá osobě na předkládané fotografii.
Nicméně v řadě jiných zemí - zejména ve Velké Británii - jsou běžným pravidlem žádosti podávané poštou. Autentičnost fotografií je zde ověřována tzv. "odborníkem", který zná žadatele nejméně po dobu dvou let. Zajímavá je existence seznamu osob oprávněných k tomuto ověření. To může být vykonáno vaším optikem, zubním lékařem, stejně jako profesionálním fotografem nebo zaměstnancem požární služby - se vší úctou k těmto profesím.
Pane předsedající, při schvalování bezpečnostních opatření a zahrnutí biometrických prvků do evropských cestovních dokladů v roce 2004 se ve členských státech nepočítalo s výjimkou z povinnosti poskytování otisků prstů. Na základě aktuálních zkušeností víme, že dnes dostupné technologie nejsou schopny zajistit dostatečnou důvěryhodnost otisků prstů dětí do 12 let tak, aby mohly tak být použity jako bezpečnostní prvek v cestovních pasech. Proto vítám kompromis, kterého bylo dosaženo v členských státech, ohledně stanovení věkového limitu pro shromažďování biometrických údajů u dětí na 12 let. Tento kompromis obsahuje doložku umožňující revizi do tří let. Co se nás týče, přijali jsme tuto výjimku pro ty státy, které již přijaly legislativu ohledně dětí od šesti let.
Užití tohoto druhu údajů je přijatelné pouze pod podmínkou, že se skutečně zvýší bezpečnost našich dětí. To se doposud nestalo. Zůstáváme nicméně otevřeni jakémukoli pozitivnímu technologickému vývoji v této oblasti. Naším prvořadým cílem je zajistit bezpečnost samostatně cestujících dětí tak, aby bylo možné předejít únosům dětí a obchodováním s nimi. Zahrnutí těchto informací do cestovních dokumentů vzbuzuje klamný dojem o bezpečnosti, protože neznemožňuje dětem překročit hranice bez souhlasu rodičů. Kompromis dosažený mezi členskými státy umožní Komisi předložit zprávu o požadavcích ohledně cestování nezletilých bez doprovodu přes vnější hranice. Tato zpráva by tak umožnila předložení dalších návrhů, na jejichž základě by bylo možno dosáhnout jednotné evropské formulace pravidel na ochranu nezletilých při jejich cestách mimo území členských států.
Pane předsedající, dámy a pánové, nejprve bych rád pogratuloval zpravodaji, Carlosu Coelhovi, stejně jako minulému francouzskému předsednictví, které tu podle očekávání není, aby se připojilo k naší snaze dosáhnout shody při prvním čtení. Vyžadovalo to jak vůli, tak i schopnost přijmout požadovaný kompromis. Má zvláštní gratulace patří panu Coelhovi, našemu zpravodaji, za jeho objasňující prohlášení, které doporučuji svým kolegům k přečtení jako klenot spojující v sobě inteligenci a politické umění.
Důkladný rozbor předkládaného textu odhalí ústřední zásadu, která zároveň představuje revoluční zásadu této zprávy. Tato revoluční zásada nijak nesouvisí s biometrickými údaji. Rozhodnutí o ní padlo v roce 2004. Jde o zásadu jedna osoba - jeden pas. To nás přivádí k problematice dětí a věkové hranice, od které by měly být snímány jejich otisky prstů. Nezastírejme, že dosažení tohoto kompromisu bylo zvláště náročné. Někteří, jako například zpočátku pan Coelho, byli pro stanovení co možná nejnižšího věku tak, aby bylo možné poskytnout dětem ochranu co možná nejdříve. To by však vyžadovalo spolehlivé biometrické údaje, které nemohou být v současné době poskytnuty. Nakonec bylo dosaženo následujícího kompromisu: dětské otisky prstů jsou povinné od 12 let věku. Ty státy, které je shromažďují od nižšího věku, v tom mohou pokračovat i nadále po dobu čtyř let. Za žádných okolností však nesmí být překročen limit šesti let. Komise předloží v následujících letech hodnotící zprávu o fungování systému a vyhodnotí, zdali je třeba provést nějaké změny, což je součástí předkládaného textu. Nezbývá než doufat ve velký pokrok v oblasti technologií, protože ideální stav v oblasti ochrany dětí je mít spolehlivé, srovnatelné biometrické údaje co možná nejdříve. S tím vědomím vyjadřujeme náš souhlas s tímto textem, který ještě jednou chválím a gratuluji zpravodaji, Komisi za původní návrh a Radě za její smysl pro kompromis.
Skupina Verts/ALE je jednoznačně proti užívání biometrických údajů ve větším měřítku, dokud se neprokáže jeho nezbytnost nade všechnu pochybnost. Domníváme se, že tato opatření mají rozhodující dopady na ochranu osobních údajů a základních práv. Hlasovali jsme proti užití biometrických údajů ve vízech. Stejně odmítavě se stavíme k jejich užití v cestovních pasech. Co vidíme v návrhu pozitivně je způsob, jak zavést omezení pro užívání otisků prstů v cestovních dokumentech. Z tohoto důvodu jsme spokojeni s kompromisem, kterého byl dosaženo Komisí a Radou. Stanovení věkového limitu 12 let se vztahuje na ty členské státy, kde dosud nebyly snímány otisky prstů u dětí. Limit šesti let by měl platit v ostatních státech.
Ráda bych znovu zdůraznila, že naše podpora zavedení věkových limitů neznamená podporu užívání otisků prstů jako takového. Jsme pevně přesvědčeni o tom, že biometrické údaje v cestovních pasech by měly sloužit pouze k ověření pravosti dokumentů nebo totožnosti držitele dokumentu. Užívání těchto údajů k jiným účelům, např. k prosazování práva, není ani legitimní, ani přiměřené. Nemůžeme souhlasit s praxí, podle které se každý držitel evropského cestovního pasu staví na roveň podezřelého, jehož otisky prstů mají být uchovány. To je náš názor, ale ještě jednou bych ráda zdůraznila, že gratulujeme panu Coelhovi a Komisi a Radě k tomuto kompromisu.
Pane předsedající, nejsem příznivkyní snímání otisků prstů u dětí nebo dokonce kojenců. Děti by měly být vyjmuty z požadavků na poskytování biometrických otisků prstů pro potřeby cestovních dokladů. Z tohoto důvodu považuji za správné zavedení výjimky pro děti. Pro užívání biometrických otisků prstů u dětí mladších 12 let dosud chybějí spolehlivé poznatky. Největší nejasnosti jsou ohledně doby, po kterou mohou být otisky prstů rostoucích dětí skutečně považovány za spolehlivé. Zavedeme-li jednoduše užívání těchto údajů, může se stát, že dosáhneme přesného opaku toho, co jsme zamýšleli, tedy oslabení bezpečnosti namísto jejího posílení. Z tohoto důvodu je nevhodné shromažďovat a používat údaje, jejichž spolehlivost nemůže být prokázána nad jakoukoli pochybnost.
Kompromis, kterého bylo nyní dosaženo v Radě, je vyústěním těchto obav. Díky neústupnosti parlamentu a vynikající práci zpravodaje je stanoven věkový limit na 12 let po dobu přechodného období čtyř let, během nichž bude provedena obsáhlá studie ohledně spolehlivosti biometrických údajů u dětí. Naneštěstí tento kompromis přináší i možnost výjimky pro ty členské státy, ve kterých již platí zákony umožňující snímání otisků prstů u dětí mladších 12 let. Proto je nezbytně nutné, abychom v rámci tohoto kompromisu výslovně ustanovili, že evropské normy pro bezpečnostní a biometrické prvky v cestovních pasech a cestovních dokladech nesmějí být za žádných okolností chápány jako výzva k vytvoření databází obsahujících tato data na vnitrostátní úrovni.
Dále je velice důležité, abychom dosáhli jednotného postupu, co se týče práce s biometrickými údaji, protože řetěz je jen tak silný jako jeho nejslabší článek. Teoreticky mělo odstranění vnitřních hranic v Evropské unii vyústit v lepší kontrolu hranic vnějších, ale ve skutečnosti je zřejmé, že se systém potýká s řadou podstatných nedostatků. Mezinárodní kriminální síť, obchod s drogami a lidmi a nelegální přistěhovalci těží z těchto nedostatků. Pokud chceme dosáhnout účinnějšího sytému hraniční kontroly, pak je nejvyšší čas, aby biometrické údaje tvořily jeho efektivní součást.
Toto pravidlo by mělo umožnit zvýšení ochrany proti obchodu s dětmi a jejich únosům tím, že by každé dítě mělo obdržet svůj vlastní cestovní pas s čipem osahujícím jeho biometrické údaje. Pochopitelně to bude i něco stát především v těch členských státech, kde bylo doposud rodičům umožněno zapsat své děti do vlastního pasu. V Nizozemí dosahují maximální náklady na vydání cestovního pasu 48 euro. Náklady na zahrnutí dítěte do rodičovského pasu jsou 8,5 euro. Pro tříčlennou rodinu to přinese zdvojnásobení nákladů na vydání cestovních pasů ze současných 120 euro na více než 240 euro. Samozřejmě každý rodič rád vydá tuto částku, přispěje-li tím ke zvýšení bezpečnosti vlastního dítěte. Ale není pravda, že je-li někdo schopen unést dítě, je schopen i získat jeho cestovní pas? Až vejde v platnost pozměněná norma, nebude již možné zahrnout děti do cestovních pasů rodičů. Ale není spíše pravda, že právě zahrnutí dítěte do rodičovského pasu je v některých případech právě v nejlepším zájmu bezpečnosti dítěte, protože uvádí, v péči kterého z rodičů dítě se dítě nachází? Jak by pak bylo možné provést účelnou kontrolu rodičovského oprávnění?
V průběhu příštích tří let zhodnotí Evropská komise potřebu dodatečných opatření např. pravidla Unie týkající se cestování dětí přes hranice. V současné době ještě nejsou členské státy v tomto bodě jednotné. Apeluji na Komisi, aby využila této lhůty k přezkoumání toho, zda zavedení jednoho pasu pro každého přispělo ke snížení únosů dětí. Přispívá současný kompromis k dosažení vytyčeného cíle nebo pouze vyvolává řadu vedlejších účinků, které je třeba řešit?
Vezmeme-li v potaz nedostatečné testy nových technologií, pak by měly členské státy představit své vlastní požadavky, co se týče ochrany práv občanů. Je třeba stanovit věk, od kterého musí být dětem státem vydán cestovní pas, stejně jako stanovit, od kdy mají být vyloučeny případy vydávání jediného pasu držiteli nebo držitelce a jejich dětem bez biometrických údajů. Podobné situace by mohly posílit obchod s dětmi tím, že ztíží rozpoznání identity dítěte. Abychom se vyhnuli tomuto postupu, každá osoba by měla být držitelem svého vlastního pasu.
Všem členským států musí být nicméně jasné, že je nutné Frontex vylepšit, co se týče jak přílivu financí, tak i kvalifikovaného personálu, aby mohl skutečně efektivně plnit své úkoly. Neexistují-li vnitřní hranice, musí být odpovídajícím způsobem chráněny hranice vnější. Na druhou stranu dnes mohou lehce vyvstat pochybnosti o současných technologiích, chlubí-li se hackeři na internetu, jak jednoduché je padělat otisky prstů z německých registračních úřadů, a poukazují-li na to, že je při současné redukci velikosti osobních průkazů na velikost platební karty rozpoznání na základě biometrických údajů méně snadné.
Zavedení cestovních pasů pro děti na základě zásady jednoho pasu pro každého by mohlo představovat jeden z klíčových prostředků zajišťující naše vítězství v této náročné a důležité bitvě. V mé zemi, Portugalsku, je shromažďování otisků prstů dětí starších šesti let běžnou praxí již řadu let, což je možná důvod pro to, že proti ní nemám žádné námitky. Jako zastánce evropské myšlenky věřím, že je důležité sjednotit praxi v této oblasti. Uklidňuje mě skutečnost, že členské země jako je Portugalsko, které zavedly již před lety minimální věk pro snímání otisků prstů, nebudou muset měnit své vnitrostátní právní předpisy.
Nicméně bych rád slyšel především postoj Komise, nebo snad dokonce svého kolegy pana Coelha k tomu, co dělat při cestování dětí bez doprovodu, neexistují-li žádné jednotné předpisy týkající se dokumentace, kterou mají mít s sebou. Podle návrhu předkladatele zprávy by měla být jména osob s rodičovskou odpovědností uvedena v cestovním pase dítěte. Nicméně v některých případech cestují děti v doprovodu jiných členů rodiny, se kterými například i žijí a podobně. Ve zkratce bychom měli tuto záležitost vyřešit s přiměřenou dávkou flexibility.
Na druhou stranu ve mně vzbuzuje obavy, že nikdo nezpochybnil proveditelnost cestování šestiletých dětí bez doprovodu. Mohlo by to být možné letadlem (odhlédneme-li od případných traumat, které šestileté dítě může zažít při cestě samotné letadlem), pokud by dítě bylo doprovázeno jednou osobou k letadlu a vyzvednuto druhou osobou na konci letu, například rodičem nebo někým jiným. Nicméně, jaká opatření je třeba učinit při cestě dítěte vlakem, autobusem nebo dalšími prostředky dopravy? Jak je možné na to dohlédnout? Existují-li tak nezodpovědní rodiče, kteří pošlou své dítě na takovou cestu, pak bychom to měli být my, kdo zaujme rozhodný postoj a zakáže cestování dětí v tomto nízkém věku bez doprovodu. Možná to bude znít trochu ostře, ale vzhledem k tomu, kolik zde již padlo výroků o tom, jak cenná je dětská bezpečnost, a o problematice únosů a podobně, bychom měli zaujmout odvážnější stanovisko v této otázce.
Dále bych se rád zeptal Komise, jak to vypadá se společným stanoviskem Komise a Evropského parlamentu ohledně bezpečnosti původních dokumentů potřebných k vydání víza. Ptám se z toho důvodu, protože mám obavy, že by konkrétní systém členského státu umožnil zneužití již v místě vydání. Má poslední otázka směřuje na Komisi, nebo případně na pana Coelha: co je třeba udělat, dorazí-li lidé na hranici, ale údaje v jejich cestovních pasech neodpovídají údajům v oficiální databázi? Myslím, že bychom měli doplnit instrukce ve prospěch dítěte, nebo lépe řečeno cestujícího.
(DE) Pane předsedající, vážené dámy, vážení pánové, tisíce dětí každý rok padnou za oběť obchodníků s dětmi, ještě více je jich uneseno. Současná studia ukazuje, že jsou to děti bez doprovodu, které se stávají oběťmi těchto zločinů. Proto vítáme skutečnost, že se Evropská komise ve svém dodatku nyní věnuje dětské tématice. Budeme-li požadovat, aby i děti měly od určitého věku své biometrické údaje v cestovních pasech, není to z důvodu masivní hysterie, kterou já skutečně nesdílím, ale proto, že chceme našim dětem dopřát lepší ochranu. Tato ochrana může být nicméně poskytnuta jen tehdy, když bude mít každé dítě svůj cestovní pas s biometrickými údaji a jmény svých zákonných zástupců.
Co se týče shromažďování údajů, je pro mou skupinu obzvláště důležité, aby byla zajištěna nejvyšší možná ochrana při shromažďování, uchovávání a zpracovávání biometrických údajů všech občanů. Vždy musí být vysledovatelné, kdo má přístup k těmto údajům. Nařízení Rady a rozhodnutí, která mohou ovlivnit tuto skutečnost, vyžadují uplatnění velmi přísných ochranných mechanismů a kontrolních orgánů k zabránění zneužití údajů. Musím přiznat, že mám v podstatě důvěru v naše národní úřady na rozdíl od řady soukromých společností, z nichž některé jsou za úplatek schopny předat nechráněná data třetí straně díky skandálním mezerám v bezpečnostní oblasti. Přesně z tohoto důvodu je pro národní úřady tak důležité využít této přednosti, které se těší v oblasti důvěry, a úzce spolupracovat s úřady na ochranu údajů. Stejně jako by Evropská komise dostát svým právním závazkům tím, že konzultuje Zmocněnce pro ochranu údajů, což se v tomto případě nestalo.
(BG) Děkuji, pane předsedající, členové Komise, dámy a pánové, ráda bych pogratulovala zpravodaji, panu Coelhovi, za vyváženost, které se mu podařilo dosáhnout, a sice mezi zajištěním větší bezpečnosti u mezinárodních cestovních dokladů a ochranou osobních údajů a lidské poctivosti občanů Evropské unie. Návrhy na vylepšení řady technických požadavků nás podpoří v boji kriminalitě přesahující hranice jednoho státu, nelegálnímu přistěhovalectví a obchodu s lidmi. Rychlé a úspěšné zavedení nových norem je životně důležité především pro hraniční státy, jako je Bulharsko, které jsou vystaveny silnému tlaku migračních vln a aktivit mezinárodního organizovaného zločinu, a přispěje tak k ochraně vnějších hranic EU.
V mé zemi jsme se naneštěstí mohli setkat s několika závažnými případy týkajícími se pohřešovaných dětí, o kterých dosud nejsou žádné informace. Proto si myslím, že tato zpráva udává rozumný směr, kterým by se měl v budoucnu ubírat vývoj bezpečnostních znaků a biometrických prvků v cestovních pasech u nejmladších obyvatel Evropy. Zavedení zásady jednoho pasu pro každého jim poskytne vyšší úroveň bezpečnosti přicestování mimo území Evropské unie. Návrh na zavedení dodatečných informací do cestovních pasů dětí do 18 ti let by omezilo možnosti legálního vycestování dětí. Co se týče uplatnění nařízení v rámci národní legislativy, členské státy by si měly uvědomit jeho finanční dopad na velké rodiny. To již bylo zmíněno některými poslanci, kteří promluvili přede mnou. Kvůli nedostatku financí na vydání pasů pro jejich děti nesmí být omezena svoboda pohybu u těchto rodin.
(PL) Pane předsedající, ráda bych začala gratulací zpravodaji a vyjádřením své podpory této zprávě. Myslím, že není jen důležitá, ale i kvalitní. Asi zde zopakuji, co už bylo řečeno, když prohlásím, že cestovní pas je dokument vydaný členským státem v souladu s národními předpisy. Cestovní pasy se skutečně neliší pouze svým obalem, proto je důležité dosáhnout shody mezi bezpečnostními prvky cestovních pasů tak, aby bylo možné rozpoznat občana Evropské unie nebo jinou osobu vstupující na území Evropské unie, a zároveň zabránit zločinům, z nichž řada souvisí s cestovními pasy, jako je nelegální přistěhovalectví, terorismus, obchod s dětmi nebo falšování dokumentů. Shody bylo, myslím, dosaženo v této zprávě. Nic nenaznačuje tomu, že by opatření, která jsou zahrnuta v této zprávě, měla nějak ovlivnit nebo omezit členské státy v oblasti vydávání cestovních pasů.
Ráda bych poukázala na zásadu, kterou podporuji, a sice zásadu jednoho cestovního pasu pro každého. Jde o dobrý předpis, co se týče dětí, ale mohl by představovat finanční bariéru pro rodiče, kteří chtějí nechat svým dětem vystavit pas, ale jejich finanční prostředky jsou omezené. Dále bych ráda upozornila na jednu slabinu zprávy, ačkoli to již udělal její předkladatel, totiž na skutečnost, že musejí být přehodnoceny moderní, nevyzkoušené technologie. V této souvislosti vítám tříletou lhůtu, která nám to umožní. Dále apeluji na to, aby bylo přihlédnuto k roli Evropského zmocněnce pro ochranu údajů. Evropské instituce musí být intenzivněji zapojeny do celého procesu, což je i důvod, proč jsem zde promluvila.
Nicméně, klíčovým bodem je skutečně nový článek 3, který stanoví, že účelem použití biometrických údajů je nejen ověřit hodnověrnost dokumentů, ale i identifikovat držitele pomocí srovnání dostupných rysů. V současnosti se většina zemí spoléhá výlučně na fotografie, přičemž velmi málo lidí - dovoluji si říci, že možná ani vy pane předsedající nebo vy, pane Barroso - vypadá jako na své fotografii v cestovním pase, ani by si to mnozí z nás nepřáli! Takže bych řekl, že existují-li postupy a metody k ověření totožnosti, pak bychom měli být schopni je využít.
K paní Gacekové a panu Battenovi a jejich proti-britským příspěvkům, které pronesli, aniž by tu teď byli, aby si vyslechli odpověď, bych poznamenal, že systém Spojeného království není ani lepší, ani horší než jiný systém v rámci Evropské unie. Máme kontroly a zlepšení, ale je co dohánět. Při dostupnosti nových technologií 21. století budeme schopni tyto technologie využít, a jak řekla paní Grabowska před malou chvílí, měli bychom být schopni je neustále zlepšovat tak, abychom maximálně využili možností, které se nám v Evropské unii nabízejí.
Rád bych učinil poznámku pro potřeby budoucnosti. Je pravda, že žádná biometrická charakteristika nezůstane neměnná od dětství do dospělosti - kromě jedné: DNA. Dnes je možné někoho identifikovat na základě malého vzorku z jeho kosterních pozůstatků dokonce ještě mnoho let po jeho smrti. Současná technologie na získání DNA potřebné k identifikaci je rychlá, levná a proveditelná pouze za pomoci pouze několika buněk, které je možné získat rychlým výtěrem z ústní sliznice nebo z kapky krve odebrané například z pupeční šňůry.
(DE) Pane předsedající, děkuji Carlosu Coelhovi a gratuluji mu k této zprávě. Byli bychom zklamaní, kdyby tato zpráva nedosahovala té kvality, na kterou jsme u něho už z mnoha jiných zpráv zvyklí. Zvláště si cením toho, že Carlos Coelho už od počátku jednoznačně poukazuje na to, že v této zprávě jde o bezpečnost dětí. Té je možné dosáhnout tím, že vydáme bezpečnostní cestovní pasy včetně otisků prstů. To nám umožní přezkoumat, zda se u osoby, která překračuje hranici, skutečně jedná o osobu, která je uvedená v cestovním pasu.
To je tedy naším cílem, pomocí kterého můžeme dosáhnout bezpečnosti našich dětí. Otázka, zda otisky snímat od šesti nebo 12-ti let, je čistě technickou záležitostí, ne otázkou názoru. Já osobně bych neměl žádný problém se snímáním otisků prstů už u šestiletých dětí, právě proto, že jde o děti a jejich bezpečnost. Dodržování opatření na ochranu údajů musí být podle mě samozřejmostí. O tom není třeba diskutovat. Kontrola dodržování těchto opatření je povinností ústavního státu. Dosáhneme-li toho, že budou existovat bepečné cestovní pasy za současného dodržování opatření na ochranu údajů, pak se Evropské unii povedl rozhodný krok vpřed v zájmu dětí, proti obchodu s dětmi a jejich pašování.
Dále bych rád poděkoval stínovým zpravodajům za spolupráci, což není planá chvála. Bylo by spravedlivé zmínit, že má kolegyně paní Roureová hrála klíčovou roli při zajišťování dohody, ke které velkou měrou přispěl i komisař Barrot a francouzské předsednictví. Obzvláště rád bych poděkoval komisaři Barrotovi za ochotu Komise poskytnout institucionální podporu při posílení boje proti obchodu s dětmi, stejně jako za ochotu spolupracovat na třech studiích, které jsme si vyžádali: o spolehlivosti dětských otisků prstů, o původních dokumentech a míře zamítnutí kvůli nepravosti, což byly některé z obav spojované s uvedením těchto pravidel do praxe.
Pane předsedající, závěrem bych rád reagoval na problematiku, na kterou poukázal pan Brejc: ptal se, jestli můžeme říci, že je vydávání cestovních pasů bezpečnou záležitostí. Abych byl úplně upřímný, musím přiznat, že se to liší stát od státu. Některé země mají mnohem přísnější systém než jiné, což je také důvod pro to, že je studie o původních dokumentech tak důležitá. Vím, že Evropa nemá žádnou soudní pravomoc v této oblasti - vydávání cestovních pasů je národní výsadou - proto jsem velice uvítal, když komisař Barrot souhlasil se spoluprací Evropské komise na studii o původních dokumentech. Nemělo by žádný smysl mít cestovní pasy s bezpečnostními prvky, kdyby tato bezpečnost mohla být sabotována již při procesu jejich vydávání. V tomto případě nejde o vydávání opatření pro členské státy, ale o sdílení těch nejlepších postupů tak, abychom mohli zajistit bezpečnost evropských pasů na našich vnějších hranicích. Vřele děkuji vám všem za spolupráci.
Hrozba terorismu si vyžádala zavedení některých dodatečných bezpečnostních a biometrických prvků s cílem zlepšit ochranu cestujících v rámci Evropské unie. Nejvýznamnějšími body návrhu normy je boj proti obchodu s dětmi zavedením zásady jedna osoba - jeden pas, a schválením výjimek pro snímání otisků prstů u dětí mladších 12 let. Nicméně, legislativa v některých členských státech dovoluje snímání otisků i u mladších dětí, což bude možné pouze pro přechodnou dobu čtyř let. Jako absolutní hranice bude platit věk šesti let. Některé ověřovací studie provedené ve členských státech poukázaly na to, že otisky prstů sejmuté u dětí mladších šesti let nejsou dost kvalitní, a mohou se v průběhu růstu měnit. Stanovení věkového limitu snižuje riziko chyby udělané při identifikaci lidí pomocí otisků prstů. Dále znesnadňuje obchod s dětmi. Potřeba ochraňovat cestující se stala patrnější především v důsledku událostí z 11. září roku 2001. Nicméně zvýšení úrovně ochrany a bezpečnosti musí být doprovázeno zajištěním práv cestujících a jejich důstojnosti, jak ukládá Evropská úmluva o ochraně lidských práv a základních svobod.
Za prvé je zde Rada. Vlády států Evropské unie se scházejí v Radě, která má zákonodárnou pravomoc, a stejně jako ostatní zákonodárné sbory by měla být povinna zveřejňovat informace o své činnosti a svá rozhodnutí. Rád bych to zdůraznil zejména proto, že Skupina Evropské lidové strany (Křesťanských demokratů) a Evropských demokratů předložila pozměňovací návrhy, aby se o některých odstavcích hlasovalo v dílčím hlasování. Doufám, že toto dílčí hlasování nemá za cíl vypuštění důležitých částí zprávy. Například odstavec 3 zprávy požaduje, aby byla přijata opatření s ohledem na rozsudek ve věci Maurizia Turca, bývalého poslance Evropského parlamentu za Radikální stranu, který vyhrál před Soudním dvorem spor týkající se zveřejňování rozhodnutí přijatých právními službami orgánů Evropské unie a povinnosti zveřejňovat identitu delegací členských států v Radě. Máme právo vědět, kdo a jak v Radě hlasuje. Proto doufám, že nikdo nebude hlasovat proti odstavci 3 či proti odstavci 9, které požadují, aby byly zveřejňovány informace o činnosti Coreperu, Výboru stálých zástupců, a aby byly zveřejňovány dokumenty ze zasedání a aby nebyly zatajovány politické dokumenty jakožto diplomatické dokumenty. To je velmi důležité!
Další otázka, kterou se zabývám, se týká Parlamentu, našeho Parlamentu, protože my musíme být první, kdo zveřejňuje informace o své činnosti. My italští radikálové to nazýváme "veřejný rejstřík volených zástupců", jinými slovy rejstřík, ve kterém bude možné vyhledat všechno o činnosti poslanců Evropského parlamentu; kdo je přítomen a kdo nepřítomen, jak volí a samozřejmě jaké peníze jsou poslanci vypláceny. Je třeba však mít na paměti, a říkám to proto, že byl podán návrh na dílčí hlasování o odstavci 5, že by bylo chybou myslet si, že pokud budeme některé z těchto informací udržovat v tajnosti - zde se obracím na paní Cederschiöldovou, které, jak vím, tato věc leží velmi na srdci - podaří se nám pouze to, že budeme více vystaveni agresivním a demagogickým útokům na poslance Evropského parlamentu. Víme, že někteří poslanci Evropského parlamentu filmovali jiné poslance, proměnili se ve špiony špehující jiné poslance. Abychom se tomu vyhnuli, musíme tomu nejen zabránit, ale musíme v plné šíři zveřejňovat naši práci a zabránit lidem, kteří se chtějí dívat klíčovou dírkou, a otevřít dveře pro vysílání zasedání výborů a všech jednání tohoto Parlamentu na internetu.
Třetí věc, kterou se chci zabývat, je otázka textových editorů, protože Skupina Evropské lidové strany (Křesťanských demokratů) a Evropských demokratů také požadovala dílčí hlasování o odstavci 7, který se této otázky týká. V tomto odstavci žádáme, aby byly dokumenty vytvářeny s využitím textových editorů s otevřeným zdrojem, při účinném uplatňování mnohojazyčnosti a používání technologií, které umožní přístup k informacím a dokumentům rovněž osobám se zdravotním postižením. Doufám, že nikdo v tomto Parlamentu není proti užívání mnohojazyčných textových editorů s otevřeným zdrojem, které užívají technologie umožňující přístup lidem se zdravotním postižením, protože to má pro určitou část občanů Evropské unie význam.
Doporučení, aby se spojilo nařízení 1049/2001 s nařízením (EHS, Euratom) č. 354/83 o otevření historických archivů je dost komplikované, a to proto, že článek 255 Smlouvy o ES a nařízení 1049/2001 se nevztahují na všechny orgány a subjekty. To by se mohlo změnit i v případě, že vstoupí v platnost Lisabonská smlouva, protože ta má rozšířit právo přístupu na dokumenty všech orgánů a institucí. Proto není tak snadné jednoduše tato dvě nařízení spojit, protože se obě vztahují na jiné věci.
V usnesení se zabýváte otázkou správy dokumentů, společným portálem a projektem Trans-Jai. Komise podporuje myšlenku zřízení společného portálu, aby tak občanům usnadnila přístup k legislativním dokumentům. Domnívám se, že to bude vyžadovat společnou metodologii a musíme prozkoumat všechny politické důsledky pro identifikaci dokumentů. Chtěli bychom portál pro každý orgán, který by byl plně přístupný veřejnosti, proto jsme připraveni se s vámi na jeho vytvoření podílet.
Ráda bych se také vyjádřila k otázce výměny informací mezi orgány. Rozumím, co je tím míněno a co je tím sledováno, ale chtěla bych vám připomenout, že mezi našimi institucemi již existují zavedené pracovní metody pro výměnu důvěrných informací v držení Komise a je to řešeno v příloze rámcové dohody. Měli bychom mít rovněž na paměti, že otázka sdílení informací evropskými orgány se netýká přístupu veřejnosti a my si myslíme, že obě otázky by měly být řešeny odděleně tak, jako je tomu nyní.
Tato zpráva a rozprava jsou také cenným a oceňovaným vkladem do budoucnosti, kdy budeme o tomto tématu moci diskutovat šířeji. Jsem vděčná za úsilí Parlamentu, že otázku transparentnosti a otevřenosti udržuje na pořadu jednání. K mnoha těmto otázkám se vrátíme v nejbližší budoucnosti, například během společného zasedání Výboru pro občanské svobody, spravedlnost a vnitřní věci a českého Parlamentu, které se bude konat příští týden a kterého se zúčastním, a poté za pár týdnů se budeme zabývat důležitou otázkou revize nařízení č. 1049/2001.
Domnívám se, že by diskuse neměla skončit zde. Pokud jde o transparentnost, musíme být otevření a také se domnívám, že něco můžeme aktivně učinit mimo formální předpisy, například zlepšit rejstříky, učinit je uživatelsky přívětivějšími, aktivně šířit a rychleji zveřejňovat dokumenty. Já sama jsem minulý rok zpřístupnila na internetu rejstřík své korespondence. Jsem si jistá, že všechny z vás napadnou i jiné příklady, co by se dalo učinit, pokud se nad tím zamyslíte. Tak to udělejme.
Pozměňovací návrhy, které jste předložil ke své vlastní zprávě, a zdůrazňuji, ke zprávě, kterou původně podporovaly všechny skupiny, bych rozdělil do čtyř skupin. Za prvé, některé návrhy jsou neuskutečnitelné; navrhujete neuskutečnitelné věci. Pro některé vaše návrhy, pane Cappato, dosud neexistuje právní základ: do doby, než vstoupí v platnost Lisabonská smlouva, nebude možné harmonizovat pravidla vztahující se na jednotlivé orgány. Komisařka Wallströmová právě řekla něco podobného. Také voláte po tom, aby byl rok 2009 prohlášen Evropským rokem transparentnosti, ale na to už je příliš pozdě. Některé vaše návrhy je proto nemožné provést.
Za druhé, některé vaše návrhy jsou nerozumné. Voláte například po transparentnosti zasedání politických skupin. To by nefungovalo. Zde potřebujeme soukromí, neboť soukromí je politickou hodnotou. Pokud nesouhlasím se svojí stranou a chci si zachovat svůj nesouhlas, chci to dělat v soukromí: to není nedostatek transparentnosti. Transparentnost musí existovat v případě veřejných subjektů, ale nikoliv v případě politických stran, důvěrnost jejich rozprav je třeba zaručit. V tomto bodě proto s vámi nemohu souhlasit.
A nakonec - než mi dá pan předsedající znamení, abych skončil, protože jsem již téměř vyčerpal čas, který mám k dispozici - některé vaše návrhy nejsou nezbytné. Chápu sice, že je opravdu pěkné a pro veřejnost atraktivní mluvit o transparentnosti činnosti poslanců, aby bylo vidět, zda se účastní plenárních zasedání. To ale lze, pane Cappato, zjistit již teď. Lze také zjistit, zda se účastní zasedání výborů; z každého zasedání existuje zápis, ke kterému mají všichni občané přístup. Náhrady, které poslanci Evropského parlamentu dostávají, jsou také veřejně přístupné. Jinými slovy, občané mají ideální možnost se k těmto informacím dostat.
Nařízení je o přístupu ke všem dokumentům, které jsou v držení těchto tří orgánů, nebo které tyto orgány přijaly nebo vytvořily při výkonu zákonodárné funkce. To je to, k čemu se musíme vrátit. Musíme přesně vymezit, co znamená "zákonodárná činnost". Musíme se podívat na to, jak toto nařízení fungovalo dosud, a musíme ho zlepšit. Toho chci dosáhnout ve spolupráci se všemi zainteresovanými činiteli a s radostí zde proto vítám švédskou ministryni, Cecilii Malmströmovou, která na tom původně pracovala. Všichni chceme otázku přístupu posunout dopředu.
Takže, Marco, bohužel jste se odchýlil od tématu, zejména s ohledem na sen, který máte. Kdybyste o sobě neřekl, že jste italský radikál, nikdy bych to z této zprávy nepoznal, ale to, že očekáváte, že politické skupiny budou vysílat své politické rozpravy - to se nestane, a opravdu, jak řekl předchozí řečník, pouze přispíváte k rozdělení místo toho, abyste posiloval myšlenku, že jsme zde, protože věříme v Evropu, která je odpovědná svým občanům. Proto bude obtížné připravit hlasovací seznam. V srdci s vámi souhlasím, ale musím se řídit rozumem.
Mohli bychom, tak jako pánové Herrero-Tejedor a Cashman, obviňovat pana Cappata, že se odchýlil od tématu. To je jistě věc výkladu a v tomto případě to není zcela opodstatněné. Diskuse, zda mají být v zásadě vysílána zasedání politických skupin či nikoliv, je jistě něčím, o čem bychom měli mluvit. Otázka ale potom zní, zda pak budeme mít například na žádost většiny členů skupiny právo zasedat v soukromí, protože určitě existují citlivé otázky - to známe z našich zasedání všichni -, které si musíme vyjasnit mezi sebou, než s nimi půjdeme na veřejnost. Podle mého názoru je normální prát špinavé prádlo doma a ne na veřejnosti.
Ve srovnání s ostatními dvěma orgány lze Parlament, pokud jde o transparentnost, považovat za průkopníka, a tak bych z toho nedělal nejvyšší prioritu, protože jak v oblasti přístupu k dokumentům, tak transparentnosti zasedání poslanců Evropského parlamentu, jsme otevřenější než jakýkoliv vnitrostátní parlament. To neznamená, že zde není prostor pro zlepšení, natož pro zlepšení v jiných orgánech, zejména v Radě, která zde bohužel není. Pan Cashman právě řekl, že musíme vědět, kdo a jak rozhodl, abychom byli schopni zjistit odpovědnost za politické činy.
Ještě důležitější je však zpřístupnit například dokumenty vytvářené v rámci postupu komitologie. Konkrétním příkladem může být nařízení o tekutinách v příručních zavazadlech, kdy jeho příloha nebyla přístupná občanům ani poslancům. Požadavek transparentnosti nezavedla většina členských států jen tak; má dát lidem příležitost, aby porozuměli politické činnosti, byli schopni určit, kdo nese odpovědnost a možná také, aby se mohli správně rozhodnout ve volbách.
Pane předsedající, má-li zde být Evropská unie pro občany a ne pro eurokraty, musí být transparentnější a zrovna tak musí být transparentnější činnost institucí Evropské unie. Jen tak může Unie znovu získat důvěryhodnost, kterou tak bezstarostně zahodila. Její důvěryhodnost poškodily například pokusy prosadit za každou cenu Ústavní smlouvu, aniž by se o ní rozhodovalo v referendech jednotlivých států. Proto je správné žádat, aby všechny rozpravy v Radě byly zpřístupněny občanům členských států Evropské unie, neboť se v těchto rozpravách rozhoduje o osudu Evropy. Těmito rozpravami však nemyslím rozpravy politických skupin.
Je také důležité, aby Parlament, Rada a Evropská komise přijaly stejné zásady pro poskytování přístupu k dokumentům, aby nezůstaly osamělými bojovníky v oblasti informací a informačních technologií. Myslím, že tato zpráva je důležitým krokem směrem k transparentnosti. Jsem však přesvědčen, že v některých otázkách možná zacházíme příliš daleko. I soudruh Lenin jednou řekl, že někdy musíme učinit dva kroky vpřed, abychom učinili jeden krok zpátky. Zpravodaj by možná chtěl, abychom to měli na paměti.
Pane předsedající, v demokracii je transparentnost věcí cti. V demokratických zemích si občané orgány, které jim vládnou, volí. Tyto orgány jmenují úředníky, aby uváděli do praxe demokratická rozhodnutí. Bylo by proto absurdní, aby tito zvolení představitelé a jmenovaní úředníci měli právo svým voličům odepírat informace. To, že k tomu však dochází, má dvě vysvětlení. Prvním je dědictví předdemokratických dob, kdy byli lidé vnímáni jako poddaní nevolených vládců. Poddaným nebylo umožněno plést se do záležitostí vládců. Druhým vysvětlením je, že jisté výjimky z transparentnosti vyžadují ohledy na národní obranu, důstojnost člověka, obchodní tajemství, vliv trhu a podobně.
S jistou dávkou hrdosti uvádím, že moje vlastní země Švédsko má nejdelší historickou tradici transparentnosti stanovené zákony. Proto se švédský stát angažoval v případu Turco a přiměl Evopský soudní dvůr, aby minulý rok v létě zrušil rozhodnutí Rady a Soudu prvního stupně. Byl to další krok směrem od "čínské" říše, ale cesta k demokratické transparentnosti v EU bude dlouhá. Musíme překonat velký vnitřní odpor. Zpráva pana Cappata si proto zaslouží plnou podporu této sněmovny, což by byl další krok vpřed na této dlouhé cestě.
(IT) Pane předsedající, dámy a pánové, chci jen v několika vteřinách říci, že souhlasím s větší částí zprávy pana Cappata. Bylo by překvapením, kdybych to cítil opačně, protože jsem asi jediným italským poslancem Evropského parlamentu, který se pokoušel zveřejňovat seznam účasti a otázky, které zde v Parlamentu položila italská delegace. Činil jsem to po léta v knížečce, ve které referuji o své činnosti v Parlamentu.
Byl bych raději, pokud by například italský tisk, který až příliš často zvedá varovně prst, zveřejnil informace, které možná samy o sobě nebudou převratné, ale poslouží k tomu, aby ukázaly druh činností, kterými se italský poslanec Evropského parlamentu zabývá. Bylo by lepší, kdybychom mohli vysvětlit, jak je naše činnost nezávislá, pokud ji provádíme správně, na politické příslušnosti v tom smyslu, že slouží celému systému.
Když hovoříme o odpovědnosti a transparentnosti, musíme začít u sebe, což platí pro všechny orgány EU. S větší částí zprávy musím souhlasit. Mám však jednu či dvě připomínky. Musíme například zajistit, aby byly informace poskytované o činnosti určitého poslance komplexní. Jinak budeme nakonec znát cenu všeho a hodnotu ničeho. Tím myslím, že vytížení je opravdu dost velké. Není to pouze naše účast na plenárních zasedáních a ve výborech. Veškeré informace o činnosti poslanců by měly zahrnovat všechny činnosti. Jinak by se některá velmi cenná práce, která se nesoustředí v Parlament mohla ztratit, protože by byla neviditelná.
(DE) Pane předsedající, pravděpodobně mám stejnou zkušenost jako miliony Evropanů. Paní komisařko, do tohoto Parlamentu jsem vstupoval v roce 1999 s velkým nadšením, které nebylo menší než nadšení, které mám dnes. Potom mě napadlo to, co napadá mnoho občanů. Chtěl jsem něco vědět, a to: jak se přijímají rozhodnutí? Kam jdou peníze? Kdo je dostává? Přicházelo ke mně stále více voličů, kteří mi říkali, že neví, na co Evropská unie je. To byla i moje zkušenost. Bohužel si potom člověk uvědomí, že za mnohými rozhodnutími je záměr zakrýt nedostatek odpovědnosti, kterou v našich institucích máme, včetně odpovědnosti za přijaté předpisy. Mohu vás pouze vyzvat k tomu, abyste šli dále, než to dělá nyní zpráva pana Cappata, a tyto základní informace zveřejnili. To by byl, řekněme po 10 letech, úspěch.
(PT) Pane předsedající, paní Wallströmová, dámy a pánové, zásada transparentnosti je základní zásadou Evropské unie. Posiluje demokratickou povahu našich institucí a usnadňuje účast občanů v procesu rozhodování, a tak zaručuje větší legitimitu orgánů tím, že je činní před občany odpovědnými. Podporuji zásadu, že všechny demokratické orgány mají povinnost zajistit, aby se zveřejňovaly jejich činnosti, dokumenty a rozhodnutí. Přístup k dokumentům je základním prvkem loajální spolupráce, která je mezi evropskými orgány nezbytná.
Během vyšetřování aktivit CIA v Evropě jsem ostře kritizoval Radu za to, že uvalila plná i částečná omezení přístupu k dokumentům, a porušila tak tuto loajální spolupráci. Proto jsem také přivítal rozhodnutí Soudního dvora v případě Turco, ve kterém soud dospěl k závěru, že skutečně existuje povinnost zpřístupňovat stanoviska právní služby Rady týkající se legislativního procesu; tato stanoviska mohou být zásadní pro pochopení, jakým směrem se ubíral rozhodovací proces.
(PL) Pane předsedající, občanská práva v sobě zahrnují právo na informace týkající se činnosti zástupců volených společností, kteří zastávají významné veřejné funkce. To platí zejména o orgánech Evropské unie, včetně Rady, k jejímž dokumentům je přístup komplikovanější. Informační programy dostupné na internetu by měly být uživatelsky přívětivé a snadno dostupné osobám, které o ně mají zájem. A ačkoliv dnes má mnoho lidí přístup k internetu, všichni ho nemají. Potřebujeme vytvářet publikace, které budou k dispozici v knihovnách, a resumé, která budou sloužit těm, kteří se necítí na to, aby četli celé texty. Musíme však zvážit, zda je třeba zveřejňovat úplné přepisy diskusí politických skupin.
(PL) Pane předsedající, pokud předpokládáme, že demokratické systémy založené na právním státě by měly být povinny zveřejňovat ustanovení, která jsou pro občany závazná, měli bychom zajistit, aby byla činnost orgánů transparentní a otevřená. V praxi by měla být zasedání a rozpravy demokratických zákonodárných orgánů i jejich hlasování v co největší míře transparentní a návrhy právních předpisů by měly být přístupné veřejnosti. Rada bohužel často jedná způsobem, který ztěžuje zařazení určitého postupu k dokumentu, což pak občanům znemožňuje k těmto dokumentům přístup.
Pane předsedající, pečlivě jsem si poznamenala, co pan zpravodaj řekl. Máme zde dvě kategorie: přístup k informacím o legislativní činnosti Evropské unie a přístup k nelegislativním dokumentům. Pokud jde o legislativní dokumenty, podporuji to, čemu se říká aktivní transparentnost ve smyslu svobody informací a velmi omezené využívání tajných dokumentů zasedání na úrovni Rady. Myslím, že bychom měli vědět, jak naši ministři hlasují, aby se již nemohli vymlouvat na kulturu "je to vina Bruselu", která je typická pro vnitrostátní parlamenty. Chtěla bych také snadný přístup k záznamům o účasti poslanců na zasedáních a o jejich hlasování na všech úrovních.
Podívejme se na to, co se děje, když se obrátí situace a veřejná správa chce zjistit, co dělají naši občané. Nemůžeme nic skrývat: v některých členských státech jsou dokonce odposlouchávány soukromé telefonní hovory mezi manžely, rodiči a dětmi a tak dále. Naprosto se nemusíme bát toho, že budou občané přesně vědět, jak jsou přijímány právní předpisy a rozhodnutí v Komisi nebo v Radě, a to se vztahuje i na legislativní rozhodnutí Parlamentu. Já tuto iniciativu vítám.
(PL) Srozumitelnost a transparentnost by měly být základem činností orgánů Evropské unie. Pouze tehdy, pokud dosáhneme určité úrovně transparentnosti naší činnosti, staneme se pro občany srozumitelnějšími, a budeme jim tak blíže. Institucionální krize, které Unie čelí, nám všem ukazuje, jaké jsou důsledky přijetí nesprávného postoje k této otázce. Podle mého názoru to byl právě tento zamítavý postoj vůči občanům Evropské unie, který nakonec vedl k fiasku reforem institucí a neschopnosti ratifikovat ve Francii, Nizozemsku a Irsku Lisabonskou smlouvu.
Měli bychom proto správně dospět k závěru, že přijetí Evropské unie ze strany společnosti by mělo být naší nejvyšší prioritou. Abychom tohoto přijetí dosáhli, měli by občané vědět, co děláme, jak fungujeme a konečně i to, jak jsou přijímána rozhodnutí. Potřebujeme jasný, soudržný a srozumitelný zdroj informací o činnostech všech orgánů Evropské unie. Místo Evropského parlamentu je jistě v čele této změny, neboť je to orgán, který je občanům Evropské unie nejblíže. Měli bychom mít na paměti, že Unie byla vytvořena pro každého občana.
Stále neseme břemeno historických rozdílů kultur a názorů na to, co by mělo či nemělo být zpřístupněno veřejnosti. Domnívám se, že s tím stále v některých případech bojujeme. Pocházím ze země, kde existuje velmi dlouhá tradice zásady otevřenosti a přístupu k dokumentům, zatímco v jiných členských státech tomu bylo naopak: věci jsou v první řadě tajné, a jen pokud se rozhodneme, že tajné být nemají, budou zveřejněny. Domnívám se, že se s tím stále v některých případech setkáváme. Domnívám se, že tato zpráva také ukázala, jak jsou tyto věci propojené a že se na ně musíme podívat politicky.
Doufám, že víte, že se na mě můžete spolehnout v tom, že budu dennodenně pokračovat v úsilí, abych zajistila, že Komise zlepší přístup k dokumentům. Můžeme se podívat na to, co děláte ve výborech; můžeme zlepšit práci na rejstřících v mnoha ohledech, které pan Cappato zmínil a které budou pro nás všechny užitečné. Myslím, že byste nadále vyvíjet na Komisi tlak, ale ukázalo se, že se to týká i Parlamentu. I vy můžete zlepšit transparentnost a otevřenost a přispět k nim. Je to součástí posílení demokracie v Evropě. Budete mít možnost na tom pracovat během příprav na volby do Evropského parlamentu. Ty pro nás pro všechny budou definitivním testem.
Mluvím zde o větší a snadnější dostupnosti informací; to samozřejmě neznamená, že skupiny nebudou moci zasedat za zavřenými dveřmi. Nemluvím o absolutní a ideologické povinnosti, která se bude vztahovat na každé zasedání, ale o tom, jak zajistit, abychom měli k dispozici prostředky, až je budeme potřebovat. Nevěřím, že je pravda, jak řekl pan Herrero, že informace o účasti, hlasování a tak dále jsou plně uchovávány a zveřejňovány. To není pravda. Zápisy jsou k dispozici jednotlivým výborům a informace si lze dát dohromady pouze tak, že provedeme šetření jednotlivých zasedání.
Jsem si dobře vědom toho, že hodnota práce poslance Evropského parlamentu nespočívá jen v jeho účasti či neúčasti, ale nemůžu pochopit, proč my sami bychom měli tyto informace z poloviny skrývat, a otevírat tak dveře pro nejhorší a nejdemagogičtější druh manipulace. Proto opravdu doufám, že se ohledně přístupu k údajům a přístupu k údajům ze strany osob se zdravotním postižením - nemohu pochopit, proč zde Skupina Evropské lidové strany (Křesťanských demokratů) a Evropských demokratů zde požádala o dílčí hlasování - nedočkáme překvapení v posledních minutách, protože se domnívám, že to má pro každého zásadní význam. Děkuji za pochopení pane předsedající.
Hovoříme o dichlormethanu (DCM), odstraňovači nátěru. Je to rovněž průmyslová chemikálie používaná ve značné míře ve farmaceutickém průmyslu. Při jejím průmyslovém užití je však možné pracovníky i životní prostředí zcela ochránit. Většina problémů vzniká při prodeji zákazníkům. DCM je škodlivá chemická látka, která je karcinogenní, má narkotické účinky a poškozuje zdraví. Je velice snadné být jejím účinkům vystaven. V okamžiku, kdy DCM ucítíte, překročili jste již třikrát bezpečnostní limity, ochrana je tedy velice složitá. Vhodné ochranné vybavení zahrnuje i speciální rukavice, které se musí každé tři hodiny měnit. Musíte mít vybavení, které stojí zhruba 2 700 EUR a má nezávislý ventilační systém.
Skutečnost, že tato chemikálie se dnes používá, vychází z toho, že se používá nelegálně. Bylo proto důležité omezit a zakázat používání i na profesionální úrovni. Nejčastěji čistí graffiti či odlupující se barvu živnostníci či velmi malé firmy. Ochranné vybavení často nemají s sebou nebo ho nemají vůbec. Zákaz této chemikálie proto do značné míry souvisí i s problematikou ochrany pracovníků. Jsme si vědomi toho, že v zemích, kde je používána - což v současnosti znamená 24 z 27 členských států - není DCM skoro nikdy používán správně a v souladu s národní a evropskou právní úpravou. Myslím si, že bude stačit, když ocitujeme text Německého sdružení chemického průmyslu, kde se říká, že i v případě dobrého odvětrávání se barvy odstraňují ve vymezených prostorách, zbytky barev se seberou a nádoby s DCM jsou okamžitě uzavřeny, běžně je však limitní hodnota expozice překračována. Z toho důvodu je nutné být vybaven autonomním dýchacím přístrojem.
Myslím si, že je velice povzbudivé, že Komise předložila tento návrh a že jsme nyní se zeměmi dosáhli kompromisu, který prakticky zamezí profesionálnímu používání, ale umožní udělování výjimek na národní úrovni. Ti, kterým bude tato výjimka udělena, musí zaručit, že pracovníci používající tuto chemikálii mají vhodné ochranné vybavení, odpovídající školení a jsou si vědomi existence jiných řešení a musí dokázat vysvětlit, proč tato řešení nejsou v dané chvíli vhodná. Ve skutečnosti totiž existují alternativy použitelné ve všech případech, kdy se v současné době dichlormethan používá. Hovoříme o 5 % případů, kdy je použit nebezpečným způsobem, a to pro odstraňování nátěru. Dalších 95 % případů používání DCM se děje v rámci průmyslu. Je dobré, že zvyšujeme ochranu pracovníků a životního prostředí i zde.
Celkově jsem však s dohodou velice spokojen. Zlepší se schopnost občanů bezpečně odstraňovat nátěry, aniž by byli vystaveni nebezpečné a karcinogenní chemikálii. Mí kolegové poslanci mi pomohli dosáhnout této dohody rychle a já vám i stínovým zpravodajům a sobě děkuji, že jsme dosáhli v Radě shody. To je dobré znamení. Byla to totiž ve skutečnosti poslední šance před nařízením REACH zakázat chemikálie starým způsobem. Bylo to proto veliké finále politiky starého typu a pro nás to určitě bylo veliké finále zakončené dosažením dohody tak dobře.
V souvislosti s DCM jsou tací, kteří tvrdí, že používání alternativ může být také tak nebezpečné a možná i nebezpečnější, ale posouzení Komise a dalších jasně ukazuje, že alternativy jsou mnohem méně nebezpečné. Vytváříme nyní trh s alternativami. Skutečnost je taková, že ty společnosti, které si nyní stěžují, budou často alternativy vyrábět, i když již existují malé firmy, které alternativy vyrábějí. Je dobře, že nyní budou moci na vnitřním trhu naprosto využít svou konkurenční výhodu spočívající v lepší ochraně životního prostředí. Míříme směrem k bezpečnější budoucnosti a děkuji všem, kteří se na tom podílejí.
Prodej a používání dichlormethanu profesionály bude podléhat obecnému zákazu. Ale vzhledem k tomu, že některé členské státy jsou přesvědčeny, že pro profesionály je důležité, aby mohli i nadále tuto látku používat, budou mít členské státy možnost její používání povolit za určitých přísných podmínek. Tyto členské státy budou muset zavést určitá pravidla a nařízení pro schvalování profesionálů, kteří spadají do stávajícího národního systému. Profesionálové dostanou svolení po ukončení školícího kurzu. Tento kurz musí mimo jiné poskytnout informace o riziku spojeném s dichlormethanem a o dostupných alternativách. Zaměstnavatelé a osoby samostatně výdělečně činné by však měli upřednostňovat před dichlormethanem jiné látky či postupy a řídit se příslušnou právní úpravou týkající se bezpečnosti na pracovišti.
Používání odstraňovačů nátěru na bázi dichlormethanu bude nadále dovoleno v komerčních prostorách za předpokladu, že jsou přijata veškerá potřebná opatření pro minimalizaci expozice pracovníků. Je například nezbytné zajistit dostatečné odvětrávání, aby se nepřekračovaly limity pro bezpečnost pracoviště. Musí být přijata i opatření pro minimalizaci výparů z nádob na odstraňovače nátěru. Ochranné dýchací pomůcky musí být nošeny v případě, že limity pro bezpečnost pracoviště jsou překročeny.
Paní předsedající, nejdříve bych ráda poděkovala zpravodaji a chtěla bych znovu připomenout, že spolupráce na dosažení tohoto kompromisu, který má podporu skupiny Evropské lidové strany (Křesťanských demokratů) a Evropských demokratů, byla vynikající. Musíme věnovat pozornost skutečnosti, že se jedná o vysoce toxický výrobek a že máme k dispozici použitelné a bezpečné alternativy. Nemůžeme však zapomínat na rizika - jak jste, pane Verheugene, zmínil - spojená s používáním dichlormethanu zejména v podmínkách, které nezaručují bezpečnost používání. Dichlormethan často používají občané pro renovační práce doma. Považují tento výrobek za vynikající a účinný, ale neuvědomují si, že jeho používání v uzavřených prostorách může velice rychle způsobit ztrátu vědomí a následně i smrt, pokud pomoc nebude přivolána včas.
Na rozdíl od krajního požadavku absolutního zákazu, který od zpravodajů zazněl nejdříve, umožňuje dosažený kompromis členským státům udělit výjimku při profesionálním a průmyslovém používání, avšak za jasně stanovených podmínek. To je zcela oprávněný kompromis a je důležité nezapomínat na skutečnost, že dichlormethan se stal příčinou mnoha nehod. Lituji také, že máme jen velice málo informací o nehodách na pracovišti. Ráda bych také zmínila, že bylo provedeno posouzení dopadu před tím, než Komise zahájila práci, a jeho výsledky text ovlivnily. I přesto musíme zajistit, aby se konkrétní informace dostali k jedincům, kteří stále mají v úmyslu tento výrobek používat, přestože nyní jsou samy členské státy zodpovědné za vytvoření jasných pravidel a prosazení obecného zákazu uvádění tohoto zdraví ohrožujícího výrobku na trh.
Jak jsme již slyšeli, dichlormethany jsou vysoce nebezpečné látky. Jsou velice těkavé, takže vdechování, i malý nádech, přesahuje veškeré zdravotní limity. Jsou karcinogenní a ovlivňují nervovou soustavu, kde poškozují nervy. Při normálních teplotách se při používání vypařují a koncentrace dosahuje nebezpečných hodnot. Pro bezpečnou práci s dichlormethany je potřeba neprodyšný oděv v hodnotě zhruba 2 000 EUR, rukavice v hodnotě 25 až 30 EUR na ochranu kůže, které se musí měnit každé tři hodiny.
Nikdo samozřejmě toto vybavení nepoužívá, i přesto, že je nebezpečnost této látky obecně známa. Neexistuje účinný způsob jak zaručit, aby veřejnost používala dichlormethany bezpečně. Kvůli jejich vysoké toxicitě je chtěl zpravodaj i výbor zcela zakázat i pro profesionální použití, aby se zabránilo smrtelným nehodám. Komise během posledních osmi let zaznamenala 18 smrtelných nehod spojených s používání těchto výrobků a zhruba 56 nehod bez smrtelných následků. Jsem přesvědčen, že ve skutečnosti bylo takových nehod mnohem více. Existuje však průmyslová lobby, která v Radě vytvořila blokovací menšinu, a donutila zpravodaje a výbor souhlasit s povolením výjimek členskými státy pro profesionální použití.
Zmínil jsem zájmy svých voličů na této problematice. Již sedm let probíhá mezi mnou a komisařem Verheugenem na toto téma korespondence. Proč? Protože v mém volebním obvodu se nachází společnost Eco Solutions, která vyvinula naprosto bezpečnou alternativu dichlormethanů. Je založena na vodní bázi. Má stejné účinky, jen průběh je o trochu delší. S politováním musím říci, že jediný členský stát, který silně za ponechání dichlormethanů lobbuje, je Velká Británie, která rovněž velké množství těchto látek vyrábí.
Čtyři roky trvala práce s komisařem Verheugenem, než jsme přiměli výbor odborníků Komise, aby se alespoň na existenci této bezpečnější alternativy na vodní bázi podíval, a trvalo tři roky, než byla tato alternativa uznána jako účinná a použitelná technologie. Mám ale velikou radost, že jako všechny dobré příběhy i tento má dobrý konec. Dichlormethany budou staženy z trhu pro neprůmyslové použití. Mí voliči budou díky nové technologii bohatší a všichni budou žít navěky šťastně díky vynikající práci Carla Schlytera a jeho kolegů z Výboru pro životní prostředí, veřejné zdraví a bezpečnost potravin.
Pracovníci ve farmaceutickém průmyslu a ti, kteří čistí zdi a fasády, budou bohužel i nadále vystaveni riziku spojenému s dichlormethanem. S politováním musím říci, že tato dohoda neznamená naprostý zákaz profesionálního používání DCM. To je závažný nedostatek, za který je dle mého názoru zodpovědná Komise. Výjimky jsou však navrženy takovým způsobem, že věřím, že malý počet členských států, které chtějí DCM používat, musí zaručit, že pracovníci neutrpí žádné škody. Důkazní břemeno tak spadá na ty státy, které chtějí DCM v omezené míře používat, protože musí dokázat, že látka bude používána maximálně bezpečně, a zajistit ochranu pracovníků. Za těchto podmínek je to přijatelné.
Tato dohoda je vcelku dobrá. Naléhám na Komisi, aby se nechala tímto rozhodnutím inspirovat. Ano, jde to! Nyní můžeme jít dál. Naléhám na Komisi, prosím, bylo by možné naznačit, že v budoucnu přijdou další zákazy nebezpečných látek, jako jsou azobarviva, bisfenol A a zpomalovač hoření decaBDE? Pokud tak EU nemůže učinit sama, proč neumožní jednotlivým členským státům jít dál a zavést vlastní zákazy? Vy v Komisi zacházíte dokonce tak daleko, že nutíte členské státy rušit zákazy, které již často zavedly. Například má země Švédsko byla donucena povolit po vstupu do EU v roce 1995 azobarviva. Po výhružkách Komise týkajících se právních kroků u Evropského soudního dvora nyní Švédsko povolilo látku decaBDE. To je nepřijatelné a navíc dochází k ohrožování životního prostředí. Toto není způsob, jakým se zavádí moderní právní úprava týkající se životního prostředí. Vážená Komise, pane komisaři Verheugene, přesvědčte mne o opaku! Dokažte, že mimo tento případ je ochrana životního prostředí důležitější než požadavky trhu.
jménem skupiny IND/DEM. - Paní předsedající, dichlormethan, který je na trhu dostupný a schválený k běžnému používání jako součást dalších komerčních výrobků, je rovněž široce využíván v chemickém i textilním a farmaceutickém průmyslu. Dichlormethan se snadno vstřebává do lidského těla, je vysoce toxický a karcinogenní a je příčinou řady případů otrav, včetně smrtelných. Jen v Polsku je této chemické látce na pracovišti vystaveno zhruba několik tisíc lidí. Zatímco průmyslové používání této chemické látky může být účinně kontrolováno, její používání běžnými spotřebiteli či soukromými firmami je nutně spojeno s ohrožením lidského zdraví a života, nejen kvůli tomu, že neexistuje způsob řádné ochrany, ale také kvůli vysokým nákladům spojeným s ochrannými opatřeními.
Veškerá varování a opatření spojená s kontrolovaným používáním dichlormethanu se ukázala jako neúčinná z hlediska vysoké toxicity a těkavosti této chemické látky, z toho důvodu je důležité zcela zamezit používání dichlormethanu širokou veřejností. Ekonomické důvody by neměly být rozhodujícím důvodem pro ponechání tohoto jedu pro běžnou potřebu. Ani zájmy průmyslových odvětví, která vyrábějí výrobky obsahující DCM, nesmí být důvodem pro omezené používání dichlormethanu běžnými spotřebiteli. Co se týče obecného používání této látky, dosavadní náklady společnosti vysoce přesahují jakékoli materiální výhody.
Cesta byla obtížná. Komise původně předložila návrh na zákaz soukromého používání této látky - ne profesionálního používání - a zpravodaj předložil tyto návrhy na rozšíření zákazu i na profesionální používání. A tak jsme naslouchali svědectví voličů jako pan Graham Watson. Hovořil o průmyslové lobby. Zmiňoval i průmyslovou lobby v jeho volebním okrsku, kde ho s úspěchem přesvědčili o alternativě. Víme, že 90 % odstraňovačů nátěru obsahuje DCM, takže jsme museli hledat rovnováhu.
Myslím, že tato látka představuje veliké riziko. Je velice nebezpečná. Je prokázáno, že došlo k nehodám a poraněním osob. Je správné, že k problému přistupujeme přísněji než v minulosti. Z toho důvodu souhlasím a vítám kompromis, o který jsme usilovali. Nechává otevřené dveře členských státům, které chtějí a věří, že mají právo, pokračovat s přísnějšími pravidly, která byla zavedena, aby umožnila profesionálům - pouze profesionálům - látku používat i kromě průmyslového využití.
Pane komisaři, vy nyní máte zodpovědnost a musíte se vrátit zpět a zkoumat alternativy. Podívejte se na alternativy, které máme k dispozici: NMP je k dispozici 11 let, ale až nyní je považováno za reprotoxické, známe hořlavá rozpouštědla, která jsou příčinou problémů s čicháním, máme omamné látky, které jsou považovány za bezpečné alternativy, dále máme DBE, o kterém není příliš známo, máme pájecí lampy a metody smirkování, kde však zase vyvstává problém s prašností. Vraťme se tedy zpět a důkladně zkoumejme možnosti, ať si můžeme být jistí, že našim voličům poskytujeme bezpečné alternativy. Pokud zjistíme, že některá z alternativ není méně nebezpečná, jsem si jistý, že pan komisař či jeho nástupci nám to oznámí a předloží návrh - a pokud tak neučiní oni, jsem přesvědčen, že Carl Schlyter ano.
(CS) Paní předsedkyně, diflormetan má narkotické účinky, jež vedou k poškození centrální nervové soustavy a ztrátě vědomí, a také kardiotoxické účinky. Při zneužití, a tady můžeme uvažovat i o terorizmu, existuje přímé nebezpečí smrti. Proto podporuji jeho zákaz pro používání běžnými spotřebiteli a zásadní omezení pro profesionální užití. Vzhledem k tomu, že existují alternativní látky pro odstraňování barev, které snad nejsou tak toxické, je dle mého názoru zbytečné umožnit výjimky. Návrh, o kterém budeme zítra hlasovat, však umožňuje členskému státu v odůvodněném případě požádat Evropskou komisi o výjimku, ovšem za velice striktních podmínek. Ráda bych slyšela, podle čeho bude Komise nebo někdo jiný posuzovat odůvodněnost případné žádosti o výjimku a jak bude kontrolovat dodržení těch omezujících podmínek.
Paní předsedající, dámy a pánové, úvodem bych rád řekl několik slov panu Watsonovi. Pro tento návrh hrajete velice důležitou roli. V době, kdy jste mi osobně sdělil, jaké problémy jste s Komisí několik let měl, jsem si uvědomil, že byly k dispozici alternativy k této chemické látce, a určitě mi dáte za pravdu, že od té doby se vše dalo rychle do pohybu. Osobně jsem Generálnímu ředitelství nařídil, aby předložilo návrh, protože jsem na základě našich rozhovorů pochopil, že máme k dispozici alternativy. Při jiné příležitosti jsem zde v Parlamentu prohlásil, a nyní bych požádal o pozornost především pana Holma, že, přestože jsem komisařem odpovědným za podnikání a průmysl, nemyslím si, že nebezpečný průmyslový výrobek by měl být na trhu jenom proto, že přináší zisk. Jsem toho názoru, že pokud existuje alternativní řešení, které může nahradit nebezpečný průmyslový výrobek, mělo by ho skutečně nahradit. To je zásada, které jsem se držel v době, kdy bylo v Parlamentu přijímáno nařízení REACH. Veškeré látky, o kterých jste, pane Holme, hovořil, jsou nyní regulovány nařízením REACH.
Rád bych také vysvětlil, pane Holme, že bych také hlasoval pro větší kompromis. Pokud by se Parlament dokázal s Radou shodnout na zákazu komerčního používání dichlormethanu, hlasoval bych dnes pro. Nedávejte prosím Komisi za vinu skutečnost, že některé členské státy odmítly pokračovat z důvodů, které mi nejsou zcela známé. Proto Komise předložila tento návrh tímto způsobem, protože jsme chtěli vytvořit návrh, který by měl šanci na přijetí, a to se právě nyní děje.
Vzhledem k tomu, že zodpovídám za oznamování těchto rozdílných nařízení, mohu vám říci, že Komise jedná v takovém případě jednoznačně. Bereme tvrzení členských států týkající se problematiky zdravotní péče a životního prostředí vážně. Pokud zavádějí nová nařízení z těchto důvodů, nenutíme je jejich nařízení o zdraví a životním prostředí rušit. Pokud máte pro své obvinění nějaký důkaz z posledních let, rád bych se dozvěděl konkrétní detaily, abych mohl vaše tvrzení vyvrátit. Případ, který zmiňujete, se stal v roce 1995 a já jsem s ním tedy neměl nic společného.
Tuto rozpravu mohu ukončit pouze tak, že požádám Komisi, aby nyní zajistila, že těm členským státům, které žádají o výjimku pro profesionální užití, bude tato výjimka odebrána, pokud dochází k porušování těchto nových přísnějších pravidel. Všem je nám známo, a nové průzkumy to dokazují, že pokud je dichlormethan používán řádně a je zajištěna ochrana zdraví pracovníků, je používání této látky neekonomické a neekologické. Pokud bude používání DCM moci podléhat tržním podmínkám, tedy pokud bude vyhovovat právní úpravě, ukáže se velice rychle, že je zcela konkurence neschopné a bude nahrazeno alternativami. Využívám tuto možnost a žádám Komisi, aby zajistila dodržování pravidel. Pokud tomu tak bude, DCM následně přestane být používáno s dostatečnou rychlostí.
Dnešním rozhodnutím Evropský parlament významně omezuje používání odstraňovače nátěru známého jako dichlormethan. Jako stínový zpravodaj za Stranu evropských socialistů v Evropském parlamentu vítám rozhodnutí, za kterým je mnoho naší práce. V poslední době došlo k mnoha smrtelným nehodám následkem používání dichlormethanu.Tato extrémně těkavá látka poškozuje nervovou soustavu a je karcinogenní. Oběti jsou zejména mezi běžnými uživateli, kteří si malují byt, a mezi malíři bytů, protože při průmyslovém používání jsou dodržovány určité bezpečnostní předpisy. Koncentrace naměřené v několika evropských průmyslových závodech byly tak vysoké, že - v případě delší expozice - by vyvolaly rakovinu u 10 % pracovníků.
Vážený pane předsedo, vážené paní poslankyně, vážení páni poslanci, rybolov je již ze své podstaty nejvíce zglobalizovanou z profesních aktivit a čelí globalizaci v její plné síle. Odhaduje se, že v tomto odvětví je zaměstnáno kolem 30 milionů pracovníků, a tito lidé jsou kromě vlivů globalizace vystaveni též značnému strádání a nebezpečí. Ze srovnání počtu smrtelných úrazů v rybolovném průmyslu s mírou smrtelných úrazů při práci obecně podle statistik Mezinárodní organizace práce vyplývá, že rybolov je jednou z nejrizikovějších profesí na světě.
Všechny evropské instituce podporují všeobecně uznávaný program pro slušnou práci. Komise svůj závazek nedávno upevnila obnovenou sociální agendou a zprávou, která navazovala na sdělení o slušné práci z roku 2006. Důležitou součástí přístupu Komise je podpora mezinárodních pracovních norem. Všeobecné zlepšení bezpečnostních podmínek, lékařské péče a právní ochrany v odvětví rybolovu a přiblížení míry sociální ochrany míře, kterou využívají ostatní pracovníci, lze dosáhnout, pouze pokud bude o stanovení minimálních norem usilováno na celosvětové úrovni. Členské státy EU jakožto členové Mezinárodní organizace práce tak v rámci svých možností a za podpory Komise přispěly k vytvoření aktualizované a ucelené úmluvy, kterou se stanoví takové mezinárodní minimální normy doplněné mechanismy k zajištění souladu a donucovacími mechanismy, jako jsou inspekce v zahraničních přístavech podléhající určitým podmínkám. Společně s doporučením, jež není právně závazné, byla úmluva přijata nejvyšším orgánem Mezinárodní organizace práce v červnu 2007.
Úmluva 188 reviduje několik starších norem Mezinárodní organizace práce týkajících se rybářů a její vstup v platnost může vytvořit pro všechny rovné a lepší podmínky. Úmluva reguluje otázky, jako jsou minimální věk, lékařské prohlídky, umístění posádky, doba odpočinku, pracovní smlouvy, repatriace, nábor a umístění pracovníků, platby, ubytování a strava, lékařská péče a sociální zabezpečení. Části nové úmluvy souvisejí s koordinací sociálního zabezpečení, což je oblast spadající do výlučné pravomoci Společenství. Rada proto musí členským státům ratifikaci těchto částí povolit. Oblastí sdílené kompetence se týká rovněž několik dalších témat.Vzhledem k tomu, že nová norma Mezinárodní organizace práce musí nabýt účinku co nejdříve, navrhuje Komise, aby byla do úmluvy začleněna výzva členským státům, aby usilovaly o co nejrychlejší uložení svých ratifikačních listin, pokud možno nejdéle do 21. prosince 2012. Tuto výzvu podpoří přezkum ratifikační situace provedený Radou do ledna 2012.
Paní předsedající, pane komisaři, dámy a pánové, jak všichni víme a bylo zde dnes také zmíněno, Mezinárodní organizace práce považuje odvětví rybolovu za jedno z nejnebezpečnějších pracovních prostředí. Počet smrtelných nehod činí každý rok zhruba 24 000, což jen dokládá závažnost problému. Toto odvětví proto vyžaduje rozsáhlá nařízení a širokou mezinárodní právní úpravu, která by zajistila dostatečnou ochranu životních a pracovních podmínek pro rybáře na celém světě, kteří jsou často oběťmi vykořisťování.
Jako bývalá ministryně sociálních věcí v Irsku jsem byla zodpovědná za to, jak zajistit, aby práva občanů pracujících na rybářských lodích byla dodržována. Jedná se o velice širokou oblast a problém spočívá v tom, zda občan pracuje v pracovním poměru či se smlouvou o provedení práce či pracovní činnosti - rozdíl je tedy mezi běžnými zaměstnanci, kteří platí sociální pojištění kapitánovi, který je jejich zaměstnavatel, a těmi, kteří mají podíl na výnosech z úlovku a nejsou za běžné zaměstnance považováni. Vyřešit problém v tomto dvojím přístupu je velice obtížné. Jako ministryně jsem objevila v evropské právní úpravě část, s pomocí které se dá tento problém rychle řešit, ale bohužel tato část byla následně zpochybněna a nepovažována za vhodnou pro řešení daných problémů
V Irsku nemají nezaměstnaní rybáři nárok na sociální podporu a jejich situace tak může být velice obtížná. Pokud však ratifikace vyvolá pokles smrtelných nehod, zajistí rybářům sociální zabezpečení, zdravotní péči a podporu v nezaměstnanosti, pak tuto ratifikaci vítám a má mou plnou podporu. Pokud dále podporuje rybolov jako životaschopný průmysl pro malé a střední podniky, zejména rodinné rybářské lodě, pak ji mohu zcela podpořit, protože rybolov je nebezpečný a na mnoha místech ve světě vykořisťující - nejen pro ryby, ale i pro občany. Může a dokáže to? Doufám, že ano.
(FR) Paní předsedající, udržitelné řízení rybolovu znamená samozřejmě regulaci jeho intenzity, nemělo by se však zapomínat také na práci rybářů. Všichni se shodneme, že rybolov, především rybolov v pobřežních vodách a hlubinný rybolov, je nejtěžší zaměstnání na světě, i přesto, že už dávno nežijeme v podmínkách Basků a Islanďanů z 19. století, kteří se pouštěli na dlouhé plavby. Stále je však povoláním náročným, které si zaslouží úctu, zejména 24 000 mrtvých každý rok.
Rybolov je skvělý příklad globální činnosti na základě globalizace zdrojů, tedy ryb, které se neřídí státními hranicemi, a proto lze uplatňovat pouze mezinárodní právní úpravu. Vzhledem k tomu, že práce rybářů musí být řízena na mezinárodní úrovni, zákonodárce je tedy samozřejmě Mezinárodní organizace práce (ILO) a my nyní oslavujeme 50. výročí prvních úmluv ILO o rybolovu, o minimálním věku, kontrole zaměstnanosti, lékařských prohlídkách a ubytování. Dnešní úmluva, úmluva č. 188 tedy změní, doplní a přehodnotí předchozí úmluvy. Musí být ratifikována co nejdříve, do roku 2012. Je dobrým příkladem společného řízení společného vlastnictví globálních zdrojů společnými stranami a je nutná, protože pracovníci na moři - přístavní dělníci rybáři, námořníci - jsou v dnešní globalizované hospodářské soutěži vystaveni vykořisťování a obchodování s lidmi, dokonce zotročování, samozřejmě v rámci snižování nákladů.
(EL) Paní předsedající, myslím, že dnešní rozprava je velice důležitá, protože se souhlasem Evropského parlamentu, s usnesením, které doufám zítra všichni jednomyslně podpoříme, urychlíme zavádění programu důstojné práce, který jsme všichni vloni podpořili. Úmluva č. 188 neznamená víc než uplatňování tohoto pořadu jednání v odvětví rybolovu, které nebylo zahrnuto ve smlouvě o práci na moři, a, jak zmínili předchozí řečníci, je nezbytné, aby bylo toto odvětví také zahrnuto.
(CS) Pane komisaři, podobně jako moji kolegové pokládám za nutné přijmout takové standardy, které zajistí důstojné pracovní podmínky pro zaměstnance i v odvětví rybolovu. Není možné, aby Evropská unie v 21. století v jakémkoliv odvětví umožnila pracovní podmínky blížící se otrocké práci. Oceňuji, že navrhované změny byly přijaty v tripartitním formátu, kdy vlády, zaměstnavatelé i zaměstnanci připravili komplexní mezinárodní pracovní normu, která bere v potaz specifickou povahu tohoto odvětví. Je pozitivní, že nová úprava stanovuje minimální věk, lékařské prohlídky, dobu odpočinku a sociální zabezpečení a že se týká také ubytovacích prostorů, stravování, bezpečnosti a ochrany zdraví při práci. Všechny tyto prvky bezpochyby povedou k důstojným pracovním podmínkám pro rybáře a sníží úrazy a úmrtí. I když zastupuji zemi, která nemá moře, vítám tuto normu a jsem solidární s rybáři a přeji jim co nejdřívější ratifikaci této smlouvy nejen proto, že mám ráda ryby.
Vážená paní předsedající, vážené dámy a vážení páni poslanci, dovolte mi, abych s radostí zaznamenal argumenty, které padly v diskuzi, protože z nejrůznějších hledisek zdůraznily význam konvence, kterou projednáváme, stejně tak z nejrůznějších hledisek a z velmi hlubokými argumenty zdůraznily význam pro každodenní život rybářů, což je, jak jsem zmínil ve svém úvodním slovu, přibližně 30 milionů lidí. Dámy a pánové, myslím si, že formální proces tohoto návrhu je jasný, a myslím, že naše následující politické úsilí se musí zaměřit na co nejrychlejší ratifikaci, protože termín, který je stanoven v návrhu Komise, je nejzazší termín a každé jeho zkrácení by po mém soudu bylo dobré. Ještě jednou mi tedy dovolte, abych poděkoval paní zpravodajce Ildě Figueiredo za práci, kterou odvedla, a poděkoval všem poslancům za podporu, kterou projevili tomuto návrhu.
(CS) Považuji za potřebné, abychom zvyšovali bezpečnostní prvky v cestovních dokladech také o biometrické prvky. Kromě zlepšení bezpečnosti Evropanů, což je naším prvotním cílem, však musíme zvážit i obrácenou stranu mince a tím je ochrana soukromí našich spoluobčanů. Zasadím se o to, aby provedení této legislativy do praxe a její aplikace na národní úrovni neumožnila byrokratické těžkosti či dokonce zneužití dat, a to i mimo EU ze strany třetích států. Připomínám, že je nutné podporovat větší zapojení Europolu a Frontexu do této záležitosti, jedině vysoká míra kooperace mezi policejními orgány členských států zajistí kýžený efekt, aby Evropa byla bezpečným domovem pro nás všechny. Jsem ráda, že svůj vlastní pas budou mít i děti od dvanácti let. Toto opatření omezí zneužívání dětí pro organizovaný zločin přeshraničně, což je dalším důvodem, proč jsem podpořila tuto zdánlivě kontroverzní zprávu.
Ale co mě znepokojuje ještě více, je skutečnost, že v mé zemi to bude podruhé během posledních deseti let, kdy byly zavedeny nové osobní doklady. Z vlastní zkušenosti mohu uvést, že to bude skutečně potřetí během deseti let, co jsem si nechával vystavit osobní doklady. Může vám to připadat komické, ale lidé v Bulharsku mají tak nízké příjmy, že je jednoduše neetické a nemorální zatěžovat je dalšími výdaji spojenými se zakoupením nových osobních dokladů. Vezmeme-li například důchodce, jejichž příjem činí 100 BGN, což odpovídá penzi 50 EUR, není správné účtovat jim 20 EUR za vydání nových osobních dokladů. To je důvod, proč jsem hlasoval proti zprávě poslance Coelha, protože jsem přesvědčen, že pro mou zemi je nanejvýš nevhodná.
Existují lidé, kteří se nepodílejí na práci tohoto parlamentu, jeho výborů nebo jeho plenárního zasedání. Někteří z nich jsou členy malých skupin. Přicházejí sem a dostanou slovo před tím, než opět odkvapí na letiště a budou trávit čas v našich národních členských státech, místo toho, aby byli zde a vykládali lidem, jak strašná je demokracie v Evropské unii. Ano, demokracie v Evropské unii je strašná, pokud poslanci tohoto parlamentu, kteří se zde nevyskytují, mohou nadále pobírat plat a pokračovat v tomto způsobu do nebe volajícího zneužívání demokracie. Chci aby to bylo dáno do zápisu, vážený pane předsedající.
(CS) Evropský zbrojní trh funguje neefektivně, protože je fragmentován. Dnes jsme otevřeli prostor pro veřejné zakázky i v tomto sektoru, přičemž respektují výjimky ze strategických důvodů podle článku 273 zakládající smlouvy. Ve výboru jsem se zasadila o to, aby skončilo plýtvání veřejnými prostředky, které netransparentní armádní zakázky skýtají. Národní klauzule se v minulosti zneužívala i na veřejné zakázky pro armádu, které rozhodně neměly nic společného s kvalitou zajištění bezpečí. Namátkou mohu jmenovat stavební zakázky, stravování či dopravní služby. Tento návrh přinese úsporu finančních prostředků, které bude možno investovat do výzkumu a technologií, které nás budou účinněji chránit i před budoucími hrozbami..
V současnosti Evropská unie čelí velice závažným problémům, jako je finanční krize a energetická krize vyvolaná ukrajinsko-ruským konfliktem. Právě v tomto období bychom měli postupovat jednotně a vyvarovat se všech akci, které mohou naši jednotu ohrozit. Důsledky krizí se bezpochyby dotknou každého občana Evropské unie, dotknou se tedy i Slováka, Poláka, Maďara nebo Němce. Vyvolávání problémů mezi členskými státy, které se s určitou periodicitou na našich jednáních opakuje, považuji za ignorování současného vážného stavu ohrožení jednoty Unie. Měli bychom se více soustředit na hledání řešení a ratifikaci Lisabonské smlouvy, na posílení konkurenceschopnosti Evropské unie.
(CS) Pane předsedo, hlasovala jsem také proti přijetí této vlastní zprávy komunistického poslance o situaci základních práv v Evropské unii. Přesto oceňuji, že se zpravodajům za ostatní frakce podařilo text trochu upravit a má i dobré odstavce, pokud jde o situaci menšin. Ale některé nejsou objektivní. Tato zpráva navíc bezprecedentně překračuje rámec dokumentu, který měl mapovat minulé období. Zpráva si osobuje příliš jednostrannou politickou představu ohledně lidských práv v Unii. Zpráva pošlapává subsidiaritu tím, že v rozporu se zakládajícími smlouvami diktuje pravidla pro rodinnou politiku a v dalších etických otázkách.
(MT) Hlasoval jsem také proti zprávě poslance Catanii, protože obsahuje nejméně dva odkazy na potrat jako na formu lidského práva. To je něco s čím nesouhlasím a co je pro mě nepřijatelné. Je škoda, že takto důležitá zpráva, která postihuje takové široké rozpětí témat, měla zapotřebí řešit aspekty, které jsou bezesporu mimo oblast působnosti Evropské unie a do nichž Evropská unie nemůže a neměla by zasahovat; zejména vzhledem k zásadě subsidiarity. To je důvod, proč jsem hlasoval proti zprávě poslance Catanii.
(NL) Vážený pane předsedající, za dobu mého působení v tomto parlamentu, jsem byl jenom zcela výjimečně svědkem takové snůšky politicky korektních nesmyslů a takzvaně progresivních banalit, jako ve zprávě poslance Catanii. Úplný vrchol je ale skutečnost, že zpráva o takzvaných základních právech je de facto založena na Lisabonské smlouvě, smlouvě, kterou nepotkalo nic menšího než to, že ji občané odmítli v referendu a v současné době nemá vůbec žádný právní základ. Jaká arogance! Zajímalo by mě, zda by se základní lidská práva snad neměla vztahovat pouze na eurokracii, a nikoli na evropské občany.
(NL) Vážený pane předsedající, právo na svobodné vyjadřování názorů a způsob, kterým lze toto právo uplatňovat, je bezesporu klíčovým ukazatelem pro posouzení naší situace v oblasti základních práv. Zpráva zcela oprávněně varuje před neoficiální cenzurou a sebecenzurou, k nimž dochází, jestliže jsou určitá témata vyloučena z veřejné diskuse. Stejně oprávněný je také oddíl zprávy, jenž varuje před jednotlivci a skupinami, kteří chtějí ostatní umlčet tvrzením, že jsou neustále nespravedlivě napadáni.
Na druhé straně je pro mě zcela nepochopitelná výzva k "důraznému postihování jakýchkoli štvavých rasově motivovaných projevů v programech v médiích a v článcích v tisku, které šíří postoje rasové nesnášenlivosti". To je přesně přístup, který vede k cenzuře a sebecenzuře, na kterou si v jiných pasážích zprávy její autor stěžuje. Je to typ právních předpisů, kvůli němuž byla v Belgii největší vlámská politická strana odsuzována, neboť kritizovala imigrační politiku. Lidé by proto měli vědět, co chtějí. Není možné být tak trochu stoupencem svobodného vyjadřování názorů. Buď je člověk stoupencem svobodného vyjadřování názorů a přijímá všechny důsledky, které to sebou nese, nebo jím není.
Giusto Catania - který dělá svému jménu čest, protože je stoprocentně spravedlivý - musel mít na mysli, i když to nevyjádřil písemně, že je třeba zlepšit nejenom přístup k práci, ale také k sociálním dávkám, což vyvozuji z jeho zmínky o starších lidech. Otázka dávek pro mladé lidi, zdravotně postižené osoby a starší lidi je proto relevantní. Jsem si jist - a vidím, že pan Catania souhlasí -, že mladí lidé pobírají také dávky v době, kdy jsou mladí, a pak pracují, když jsou staří. Vidím, že pan Catania mi tleská. Myslím si, že i vy se mnou souhlasíte, ale vzhledem k tomu, že moje poznámky budou zveřejněny na internetových stránkách, rád bych vysvětlil, že jsem svými slovy chtěl jemně naznačit, že starší lidé mají také právo na dávky.
Chtěla bych poznamenat, že tato zpráva mohla udělat více pro oblasti zdravotního postižení, které vyžadují více práce. V této věci jsem ale ráda, že se Parlament rozhodl podporovat můj pozměňovací návrh č. 42, který naléhá na Komisi, aby zajistila, že finanční prostředky budou přiděleny pouze členským státům, které splňují kritéria Úmluvy Spojených národů, pokud jde o deinstitucionalizaci. Toto je pro mě a pro mnoho lidí v této sněmovně klíčová otázka. Tato zpráva obsahuje mnoho otázek - jak uvedli ostatní - jež jsou v souladu se zásadou subsidiarity, ale nikoli se zásadami Evropské unie, která nevytváří právní předpisy povolující potraty a neměla by a nebude vytvářet právní předpisy povolující potraty. Nemohla jsem proto podporovat zprávu jako celek. Místo toho jsem se zdržela hlasování, protože jsem přesvědčena, že pozměňovací návrh týkající se zdravotního postižení je důležitý pro ty z nás, kteří nemluví, nemají hlas nebo jim nikdo nenaslouchá.
(IT) Vážený pane předsedající, dámy a pánové, souhlasím s tím, co řekl pan Pirker a proto není nutné, abych se této věci dále věnoval. Jsem přesvědčen, že pan Catania psal o nesprávném tématu; tato zpráva se dokonce neměla dostat ani do sněmovny, protože úřední služby měly zkontrolovat, zda zpráva řeší zadané téma a její obsah odpovídá zadanému názvu. Zpráva je čímsi zcela jiným a ve skutečnosti neodpovídá ani názvu, ani zadání.
(NL) Vážený pane předsedající, v minulosti bych našel opravdu jen málo případů, kdy jsem hlasoval proti nějaké zprávě s tak nezvratným přesvědčením jako dnes. Pokud bychom se měli řídit doporučeními uvedenými v této zprávě, vytvořili bychom v budoucí Evropské unii diktaturu politické korektnosti, díky níž by pod rouškou takzvaného boje proti rasismu a bombastického deklarování zásad bylo svobodné vyjadřování názorů týkajících se témat jako je azyl a přistěhovalectví dále omezováno. Tato zpráva si klade za cíl otevřít ještě více stavidla legálního i nelegálního přistěhovalectví do Evropské unie, nepovažuje za úhelný kámen své politiky právo občana na bezpečí a místo toho se domnívá, že jako takzvaná základní práva by měla být uznána práva zločinců.
Děti mají právo mluvit se svými rodiči v mateřském jazyce. Pokud je každý z rodičů jiné národnosti, měly by mít právo mluvit v obou těchto jazycích. Ale Jugendamt (Úřad pro mládež v Německu) jedná v rozporu se zájmem dětí ze smíšených manželství tím, že okamžitě omezuje přístup rodiče, který není původem Němec, k jeho dítěti. Petiční výbor zaznamenal více než 200 stížností v této záležitosti. Proto jsem také podporovala pozměňovací návrh č. 24. Jeho zamítnutí vedlo k mému konečnému hlasování proti zprávě, která popírá právo na život prostřednictvím právních předpisů povolujících potraty, a porušuje zásadu subsidiarity.
(HU) Vážený pane předsedající, zpráva, kterou jsme právě přijali, nazvaná "Situace v oblasti základních práv v Evropské unii", je komplexní a v mnoha ohledech průlomová. Způsob, jakým prezentuje práva dítěte a základní sociální práva, si zaslouží zvláštní pozornost. Považuji za mimořádně pozitivní věc, že konečně zaujímá správný přístup k problémům a právům tradičních národnostních menšin, tím, že stanoví zásady samosprávy a používání mateřské řeči, oblasti v nichž Unie vytváří normy dost opožděně.
(LV) Děkuji vám, vážený pane předsedající. Při závěrečném hlasování jsem hlasoval proti této zprávě, která si v mnoha ohledech podporu zasloužila. Hlasoval jsem proti této zprávě, protože zpráva zaměňuje tradiční menšiny a jejich práva s ekonomickými přistěhovalci a nuceně vysídlenými přistěhovalci, kteří zaplavili mou zemi v důsledku okupace Lotyšska po druhé světové válce. V průběhu 50 let okupace byl poměr původního obyvatelstva ve 13 největších městech Lotyšska, včetně hlavního města Rigy naředěn na 50 %. Děkuji vám.
(CS) Pane předsedo, nepodpořila jsem tento populistický text, který v původním znění obsahoval řadu užitečných ustanovení pro větší transparentnost politických aktivit v Evropské unii. Bohužel změnil se. A já nehodlám podporovat takové nesmysly, jako je zveřejňování pracovních a osobních dokumentů, které si vyměňují poslanci mezi sebou či je dostávají od nevládních organizací a lobbyistických organizací. Nepovažuji je za tajné, ale ani žádný národní parlament v civilizované demokracii si neukládá povinnost zveřejňovat pracovní, natož veškerou korespondenci.
písemně. - (NL) Ve zprávě poslance Coelha zvítězil zdravý rozum a to je také důvod, proč jsem zcela jednoznačně hlasoval pro ni. Je třeba uvítat skutečnost, že používání biometrických údajů v pasech a cestovních dokladech bude podléhat přísnějším pravidlům a harmonizaci, zejména vzhledem k tomu, že zrušení vnitřních hranic v Evropě ukázalo potřebu posílených bezpečnostních kontrol na vnějších hranicích. Jednotný a harmonizovaný systém biometrických údajů nám kromě jiného umožní účinnější boj se zločinem. Zpráva činí váhavý krok tímto směrem.
písemně. - (EL) Dokonce i děti musí být v evidenci, protože mohou být potenciální hrozbou EU. Toto je návrh Evropské komise, Rady EU a Evropského parlamentu. Jediný rozdíl mezi návrhem směrnice a zněním prosazovaným Evropským parlamentem je věk, ve kterém je dítě považováno za nebezpečné. Komise se domnívá, že děti se stávají nebezpečné ve věku šesti let a musí proto poskytnout otisky prstů, které jsou zařazeny do osobních pasů od tohoto věku, zatímco Evropský parlament prokazující svůj "demokratický útlocit", zastává názor, že děti musí být zařazeny do evidence v poněkud starším věku, a to ve 12 letech.
Tato nepřijatelná směrnice, která byla schválena v Evropském parlamentu stoupenci jednosměrné ulice v Evropě, je nevyhnutelným důsledkem horečné "protiteroristické politiky" EU, která, aby v zásadě zajistila svrchované postavení kapitálu ve vztahu k pracovní síle a lidovému hnutí, vyrukovala se škodlivými praktikami kvalifikujícími dokonce i děti jako nebezpečné. Skoro jakoby EU přišly vhod zkušenosti izraelské armády, která hájí "bezpečnost" státu Izrael před palestinskými "teroristy" tak nepřiměřeně, že ve chvíli, kdy zde vedeme naši rozpravu, vraždí nesčíslné množství dětí v Gaze. Kolik let je zavražděným palestinským dětem? Je jim šest nebo dvanáct?
Ze zprávy jasně vyplývá, že pouze členské státy mají pravomoc rozhodovat o obraně a národní bezpečnosti, což považujeme za důležité zdůraznit. Jsme přesvědčeni, že zařízení, stavební práce a služby by měly být zadávány formou veřejné zakázky i v tomto odvětví. Jsme ovšem také přesvědčeni, že je přirozeným důsledkem speciální povahy tohoto trhu, že zadávání veřejných zakázek nelze uskutečnit bezvýhradně v souladu s pravidly směrnice. Tyto výjimky by ovšem měly platit pouze v případě, že je lze odůvodnit z titulu jejich významu ve vztahu k bezpečnostní politice. Věříme, že se tímto způsobem můžeme vypořádat s obvyklým využíváním výjimek z protekcionistických důvodů, což je obzvláště škodlivé pro švédský průmysl.
písemně. - Hrabě Alexander Lambsdorff předložil návrh týkající se "Bezpečnostního souboru opatření" Komise, který se vztahuje na zadávání veřejných zakázek pro vojenské i nevojenské bezpečnostní účely a zároveň se vztahuje na nevojenské veřejné zakázky uzavřené mezi hospodářskými subjekty v EU. Tento návrh představuje zlepšení směrnice z roku 2004 (2004/18/ES) která je v současnosti v platnosti díky zvýšení flexibility, transparentnosti a což je nesmírně důležité, korektní hospodářské soutěže. Trh veřejných zakázek v oblasti obrany je velice specifický a pan Lambsdorff nabídl prostředky pro řešení jeho složité povahy.
Text je ovšem zcela v intencích logiky Bruselu, v jejímž rámci žádné odvětví, ani strategické, ani životně důležité nemůže být osvobozeno od jeho dohledu, liberalizace nebo privatizace. Nezaručuje respektování suverenity členských států, přestože pouze ony jsou právně odpovědné za svou národní bezpečnost. Nepodporuje existenci rozsáhlých trhů v Evropě, kde jsou obranné rozpočty členských států drasticky snižovány. Nezavádí žádný systém preferencí Společenství, který by sám o sobě umožnil přirozený vznik skutečného evropského trhu. Posiluje dichotomii mezi civilním a vojenským sektorem, která je pro Evropu tak typická a která nás už vyšla tak draho. A především staví ekonomické a tržní zřetele nade vše. Tyto závažné nedostatky klíčových aspektů jsou důvodem, proč text nepodpoříme.
Jsme obzvláště znepokojeni negativními důsledky postojů, které trvají na tom, že bez ohledu na investice národních vlád a firem do výzkumu a vývoje v oblasti obrany, by měla by existovat otevřená hospodářská soutěž pro různé výrobní zakázky. To znemožní získat zpět investice do výzkumu a vývoje a zbaví hospodářské subjekty možnosti ochrany duševního vlastnictví, vytváření pracovních příležitostí nebo příležitostí v oblasti vývozu. Máme také obavu, že do sebe zahleděný evropský přístup poškodí naše velice potřebné a plodné vztahy v obranném průmyslu - zejména se Spojenými státy, ale také s Japonskem, Izraelem a jinými zeměmi.
Dichlorometan má ve skutečnosti mnoho negativních účinků na lidské zdraví: má narkotický a paralyzující účinek na centrální nervový systém a v případě vysoké expozice má kardiotoxikologické účinky. Je proto nezbytné, aby byly prosazeny současné právní předpisy týkající se zdraví a bezpečnosti pracovníků, vzhledem k tomu, že postupy vynucování práva v této oblasti jsou nedostatečné, zejména vzhledem k velkému počtu a mobilní povaze podniků, do kterých jsou tyto látky dodávány. A konečně souhlasím s prohlášením pana Schlytera, že musíme speciálně zohlednit zdraví dětí, které jsou náchylnější ke zdravotním rizikům, vzhledem k významnému potenciálu vysoké míry expozice.
Dnešní hlasování o této zprávě, kterou jsem představila jménem Výboru pro zaměstnanost a sociální věci, a která se týká Úmluvy Mezinárodní organizace práce o práci v odvětví rybolovu z roku 2007, je důležitým příspěvkem k vytvoření minimálních mezinárodních norem na celosvětové úrovni, které zaručí lepší pracovní podmínky, větší bezpečnost a méně smrtelných nehod v odvětví, které je velice nebezpečné, ale má také strategický význam. Klade do centra našeho zájmu obhajobu důstojnosti a náročného pracovního života rybářů s ohledem na fakt, že je to oblast s nejvyšším procentuálním podílem smrtelných nehod. Je třeba poznamenat, že pro zprávu hlasovalo 671 poslanců a pouze 16 bylo proti.
písemně. - (SV) Evropský parlament vyzývá členské státy, aby ratifikovaly Úmluvu Mezinárodní organizace práce o práci v odvětví rybolovu (Úmluva č. 188). Tato úmluva vznikla v roce 2007 a upravuje významné otázky, jako například pracovní prostředí rybářů, dobu odpočinku a sociální zabezpečení. Členské státy by měly mít možnost se svobodně, v demokratickém procesu rozhodnout, zda chtějí či nechtějí tuto Úmluvu Mezinárodní organizace práce ratifikovat. Hlasoval jsem proto proti této zprávě, protože není věcí, ve které by se Evropský parlament měl angažovat.
Úmluva Mezinárodní organizace práce č. 188 přijatá v červnu 2007 je dokument, který si klade za cíl umožnit korektní hospodářskou soutěž mezi vlastníky rybářských člunů a důstojné pracovní podmínky pro profesionální pracovníky v tomto odvětví. Úmluva prosazuje tyto cíle prostřednictvím stanovení souboru mezinárodních minimálních norem pro odvětví rybolovu, které v některých oblastech spadají do výlučné pravomoci Společenství. Zdá se tedy nezbytné navrhnout členským státům, že by tuto úmluvu měly ratifikovat, v zájmu Společenství a v zájmu důslednosti společné rybářské politiky.
Jedním z cílů dokumentu z roku 2007 je dosáhnout v odvětví rybolovu rovných podmínek a tyto podmínky zachovávat prostřednictvím důstojných životních a pracovních podmínek rybářů a korektnějších podmínek hospodářské soutěže ve světě s cílem napravit malý podíl ratifikace mnohých úmluv v oblasti námořní práce. Za tímto účelem přijetí Úmluvy představuje krok směrem vpřed při vytváření důstojných pracovních podmínek pro profesionální pracovníky v tomto důležitém strategickém odvětví, v tom smyslu, že upravuje řadu aspektů jejich profesionální činnosti, zejména lepší instalovaná zařízení a bezpečnostní podmínky při práci, plat, zdravotní péči na moři i na pevnině, dobu odpočinku, pracovní smlouvy a sociální zabezpečení.
Hlasoval jsem pro zprávu. Přestože dnes řešíme otázku základních práv v EU, nesmíme zapomenout poukázat na hrůzné události v Gaze. To, co se děje na Blízkém východě, vyžaduje, aby EU věnovala neustálou pozornost problému dodržování základních lidských práv, která jsou bohužel v dnešní době ohrožena. Řekl bych, že v obtížných jednáních, která, jak doufám přinesou pozitivní posun, autorita a pevný postoj orgánů Společenství částečně závisí na kvalitě demokracie, jíž jsme schopni dosáhnout v rámci EU.
Vzniká bohužel reálné riziko, že i v Evropě boj proti terorismu může mít za následek nedodržování základních práv a svobod. Vkládám naděje do výroků nově zvoleného amerického prezidenta Baracka Obamy, pokud jde o zahájení spolupráce v této otázce mezi Evropou a Spojenými státy. Jestliže uvažuji o všech aspektech, které tvoří rámec nedotknutelných práv člověka, docházím nakonec k závěru, že by měla být věnována zvláštní pozornost nejzranitelnějším jedincům, a to dětem, starším lidem, přistěhovalcům a mladým lidem, kteří hledají práci.
písemně. - Konzervativci znovu připomínají svůj dlouhodobě zastávaný názor, že o Chartě základních práv by neměl rozhodovat soud. V této souvislosti jsme přesvědčeni, že mnohé otázky, jimiž se zabývá tato zpráva, by měly být správně v kompetenci členských států a EU by se neměla snažit vnucovat jim předpisy upravující tyto záležitosti. Zpráva obsahuje také řadu otázek, které jsou věcí individuálního svědomí, například výslovné doporučení eutanazie a legalizace tvrdých drog. Z těchto důvodů nemůžeme hlasovat pro přijetí této zprávy.
Není možné diskutovat o lidských právech, aniž zmíníme první a nejzákladnější právo: právo na život. Každoročně je v 27 členských státech zahubeno přibližně 1 200 000 lidských bytostí v důsledku úmyslných potratů. To je tragické číslo a vedle tohoto údaje ještě existují nelegální potraty a nesčetné množství lidských embryí zahubených v důsledku uplatňování metod umělého oplodnění in vitro. Je naší povinností vzít v úvahu různost názorů na tuto otázku, ale je jisté, že se jedná o útok na samotný základ kultury lidských práv. Usnesení nejenže tento problém ignoruje, ale snaží se zajistit, aby se na něj zapomnělo tím, že zaměřuje svou pozornost pouze na "reprodukční a sexuální zdraví” žen.
Podporuji práva osob patřících k menšinám, ale kategoricky odmítám myšlenku územní autonomie založené na etnických kritériích a na kolektivních právech menšin, myšlenku, která v praxi vyvolala etnický separatismus a konflikty mezi etniky. Kromě toho mlhavé, kontroverzní koncepty jako "samospráva" a "kulturní autonomie" bývají také zdrojem konfliktu. Tyto koncepty se vymykají rámci současných evropských norem mezinárodního práva ve vztahu k právům osob patřících k národnostním menšinám a vyvolávají spory.
písemně. - (PL) Přestože záměr zajistit dodržování lidských práv je jedním z úhelných kamenů všech států a organizací na mezinárodní úrovni, tato zpráva o situaci v oblasti základních práv v Evropské unii v letech 2004-2007 je skandálním porušení týchž práv v Evropě. Z tohoto důvodu jsem ji nemohl podpořit v dnešním hlasování. Zase jednou jsme zde svědky pokusu vnucovat určitý pohled na svět vyjádřený autorem zprávy členským státům. To je něco, s čím nemohu souhlasit.
písemně. - UKIP nesouhlasí se zmrzačování ženských pohlavních orgánů, homofobií, rasismem a xenofobií. Jsme ale také proti kontrole základních práv ze strany EU. Spojené království má již zcela vyhovující zákony a ochranu základních práv. EU není demokratická a není proto vhodným ochráncem lidských práv. Kromě toho rodinné právo je v kompetenci členských států a nespadá do pravomoci EU. Otázka, zda by narkomani měli být trestně stíháni, je věcí práva členských států a EU by se neměla snažit zvrátit výkon justice.
Ve zprávě se uvádí, že členské státy a orgány EU doposud neprovedly doporučení tohoto Parlamentu uvedená ve zprávě o tajných vězeních CIA v EU (únor 2007). Boj proti terorismu nesmí být nikdy využíván k omezování úrovně ochrany lidských práv a základních svobod. Obrana lidských práv spočívá právě v boji proti terorismu v jeho příčinách i důsledcích. V tomto směru vítám prohlášení nově zvoleného prezidenta Spojených států Baracka Obamy k uzavření věznice na základně Guantanamo a závazek nikdy v budoucnu nevyužívat praktik tajných vězení.
Evropská komise by se proto měla soustředit na to, aby vedla členské státy k užší spolupráci s Komisí tím, že je vyzve, aby v budoucích zprávách o lidských právech byly uvedeny nejenom analýzy situace v celosvětovém měřítku, ale také v jednotlivých členských státech. Pozornost si zaslouží také řada návrhů, jejichž cílem je účinně bojovat proti diskriminačním politikám v EU, s důrazem na fakt, že rovné příležitosti jsou základním právem každého občana a nikoli privilegiem. Je velice zneklidňující, že přibližně 20 % dětí v Evropské unii žije pod hranicí chudoby a mnohé z nich pocházejí z neúplných rodin nebo z rodin, jejichž rodiče pocházejí ze třetích zemí. V tomto směru je třeba přijmout vhodné prostředky zajištění přístupu k právům a soustředit se zejména na potřeby dětí a pokud jde o členské státy, je třeba, aby přijaly účinná opatření k potírání chudoby.
písemně. - (FR) Zpráva pana Catanii je velice znepokojivá. Je to dlouhý výčet všech práv, privilegií a přemrštěných práv odvozených z platných zákonů, která by podle něj měla být nutně přiznána menšinám, zejména pokud jsou neevropské. Je to soubor pokynů ke zničení národních a regionálních identit, zničení hodnot, tradic a kultur našich zemí a způsob systematické a institucionální diskriminace Evropanů v jejich vlastních zemích. Je to útok na naše nezadatelné právo na sebeurčení - které je přiznáno všem národům kromě toho našeho.
písemně. - (PL) Hlasoval jsem proti zprávě o situaci v oblasti základních práv v Evropské unii v letech 2004-2008, jejímž autorem je italský poslanec Evropského parlamentu Giusto Catania, protože autor ani tolik nepodává popis situace v minulých čtyřech letech, jako spíš dává průchod svým vlastním názorům a navrhuje či se dokonce pokouší vnucovat členským státům právní předpisy, které jsou výlučně v jejich kompetenci. Nevěřím, že by země Evropské unie mohly být nuceny přijímat právní předpisy, které jejich veřejnost považuje za nepřijatelné.
Samotná definice pojmu "sňatek" by měla být vyhrazena svazkům mezi ženami a muži. Návrh pana Catanii nepovede ani tak k toleranci homosexuálního chování (již podporuji), ale k diskriminaci základních biologických, tedy heterosexuálních vztahů. V zásadě se musíme ptát, zda je cílem skutečně omezit práva rodiny v jejím tradičním pojetí, to jest matka, otec a děti. Tento přístup mění svrchovaně soukromé záležitosti týkající se sexuálního života určité osoby ve zpolitizované akty, někdy dokonce prostřednictvím veřejné demonstrace homosexuality v takzvaných "love parades".
písemně. - (HU) Považuji zprávu mého kolegy poslance za mimořádně významnou, protože lidská práva představují jeden z pilířů hodnot zakotvených ve smlouvách Evropské unie. Vedle demokracie a právního řádu je dodržování lidských práv čímsi, co požadujeme od kandidátských zemí a stvrzení všeobecných, nezadatelných práv také zdůrazňujeme v našich mezinárodních vztazích. Evropská unie však bude věrohodným celosvětovým ochráncem lidských práv pouze tehdy, pokud bude na svém vlastním území neustále využívat každého dostupného nástroje k ochraně hodnot vyjádřených v Chartě základních práv.
písemně. - (LT) Jednou ze základních svobod občanů ve Společenství je svoboda pohybu. Jsem přesvědčena, že všichni občané EU mají stejné právo podílet se na politickém životě v Evropské unii (EU), svobodně vyjadřovat své politické názory a postoje. Tyto svobody ještě nabyly na významu po té, co došlo k rozšíření EU o země východní Evropy, protože jakmile východoevropské země přistoupily k EU, ekonomická imigrace z nových členských států do západní Evropy se výrazně zvýšila. Pokud jde o Litvu, má primát v počtu lidí, kteří od vstupu země do Unie emigrovali. Když jsem se setkala s litevskými emigranty v Londýně, dozvěděla jsem se, že mnozí z těchto lidí plánují zůstat ve Spojeném království dlouhodobě, zejména ti, kteří zde založili rodiny a jejichž děti zde studují. Pokud je mi známo, tato tendence se projevuje i statisticky. V jiných zemích EU, do kterých Litevci emigrovali, je situace podobná. Jsem přesvědčena, že je mimořádně důležité zaručit těmto občanům právo na účast ve volbách do Evropského parlamentu v zemi, v níž v současné době pobývají.
písemně. - (PL) Hlasoval jsem proti zprávě Giusta Catanii o situaci v oblasti lidských práv v Evropské unii (2004-2008). Hlasoval jsem proti zprávě, ne proto, že bych byl proti základním právům. Naopak jsem přesvědčen, že mají mimořádný význam pro Evropskou unii i pro celý svět. Problém je v tom, že zpráva poslance Catanii věci prosazování základních práv škodí. Proč tomu tak je? Je to proto, že požadavek, aby evropské právní předpisy bojovaly proti homofobii nebo uznávaly partnerství stejného pohlaví, není základním právem. Pokud mají být vytvářeny právní předpisy k úpravě základních práv, měly by být součástí naprosto samostatné zprávy. Evropský parlament nemůže prakticky rozšířit definici základních práv, protože nemá pravomoc vytvářet mezinárodní právo. Kromě toho některé členské státy s takovým rozšířeným výkladem nesouhlasí. Není to tedy nic víc, než jen politické gesto a zbožné přání.
Nebezpečí spočívá v tom, že toto je oblast, v níž členské státy přijímají a měly by přijímat svá vlastní rozhodnutí. Vnucování takových názorů je políčkem do tváře soudržnosti v Evropské unii. Nemám rád homofobii, ale vytvářet právní předpisy proti ní v komunitárním právu je absurdní. Pokud má EU bojovat s homofobií, mohli bychom stejně tak dobře říci, že by měla bojovat s nenávistí vůči Polákům, Rusům, Němcům, Francouzům, papeži, klerikalismu, katolicismu a řadě jiných postojů a způsobů chování. A nutit členské státy, aby přijaly právoplatnost sňatků homosexuálních párů by mohlo být ještě nebezpečnější.
K bodu 61 bych ovšem ráda řekla toto. Považovala bych za problematické, kdyby někdo současně vystupoval proti šíření informací o právu na reprodukční a sexuální zdraví (což je, obecně řečeno, eufemismus pro právo na potrat) a proti zmínkám o umožnění přístupu k antikoncepci za účelem zabránění nechtěným těhotenstvím a potratům. Být proti obojímu zároveň bych považovala za mezeru mezi očekáváním a skutečností, která by mohla mít nežádoucí důsledky. Říkám to ve vší úctě a chtěla bych ještě jednou všem účastníkům rozpravy poděkovat za tuto obohacující výměnu názorů.
písemně. - (SV) Naše politické uskupení Junilistan je přesvědčeno, že ochrana základních svobod a práv má nesmírný význam, v EU i mimo EU. Je mimořádně důležité, aby členské státy EU dodržovaly základní svobody a práva a je jasné, že nemůžeme ponechat na členských státech, aby tento proces sledovaly samy. Ale Junilistan se staví kriticky k vytvoření nové evropské agentury v této oblasti a k záměru provádět "vnější politiku". Jsme přesvědčeni, že Organizace spojených národů - nikoli EU - se svou celosvětovou působností, rozsáhlými zkušenostmi a kompetencemi, má nejlepší předpoklady pro sledování a provádění potřebných opatření.
písemně. - (DE) Pokud se obyvatelé jednotlivých členských států rozhodnou, že povolí sňatky homosexuálních párů, uzavírání registrovaných partnerství nebo adopci dětí, ostatní členské státy by neměly být nuceny, aby je povinně následovaly. Pokud z přesvědčení náboženských vůdců nebo politiků vyplyne, že nejsou zrovna nadšeni z homosexuality - jak jim diktuje politicky korektní mainstreamová ideologie - neměli by být za tato svá přesvědčení odsuzováni nebo perzekuováni. Totéž platí pro klacek rasismu, kterým se okamžitě hrozí každému, kdo poukáže na úchylky související s azylem a s cizími státními příslušníky.
Místo toho jsme svědky snahy nedemokraticky, zadními vrátky vnutit členským státům uznávání partnerství homosexuálních párů - což je pravděpodobně malá ukázka toho co nás čeká, jestliže potvrdíme platnost Lisabonské smlouvy. Každý, kdo se odváží kritizovat homosexualitu nebo upozornit na to, co se děje v souvislosti s poskytováním azylu nebo soužitím s cizími státními příslušníky bude mít cejch zločince - a bude porušeno lidské právo svobody projevu. Je proto třeba zprávu poslance Catanii co nejdůrazněji odmítnout.
Jedním z problémů, které zpráva řeší, je volný pohyb pracovních sil, který v tomto okamžiku bohužel není umožněn všem evropským občanům v souladu se zásadou rovných příležitostí. Přestože dvouleté období omezení pracovního trhu uplatňované vůči novým členským státům uplynulo na konci roku 2008, šest členských států prodloužilo omezení pro Rumunsko a Bulharsko na další tři roky a toto rozhodnutí zdůvodnilo současnou finanční krizí. Zpráva se tímto problémem výslovně nezabývá, přestože upozorňuje na rozdíly v zacházení s občany EU, které není v této souvislosti oprávněné.
Hlasoval jsem proti zprávě, která obsahuje kromě minimálně deseti bodů, jež si zaslouží kritiku (což je značný eufemismus), nepřijatelný odkaz na doporučení Rady Evropy č. 1201. Autor zprávy by se na toto doporučení neměl odvolávat, pokud co nejpřesněji nepodá výklad tohoto aktu, protože jej lze vyložit jako přiznání kolektivních práv menšinám nebo územní autonomie na základě etnických kritérií. Vítám schválení pozměňovacího návrhu č. 35, který je velice rozumný, ale řada aspektů zprávy je nepřijatelná.
písemně. - (EL) Zpráva se pokouší zakrýt takzvaný 'demokratický a sociální deficit' - ze samotné své podstaty - hluboce reakční EU, aby ji učinila přitažlivější a otupila ostří nespokojenosti vyvolané její protilidovou politikou. Akceptuje a oceňuje veškeré reakční zásady a instituce, které přijala EU, jako například čtyři svobody v Maastrichtské smlouvě tím, že se pokouší připisovat jejich uplatňování rozměr efektivnosti.
Je založena především na Chartě základních práv EU, doplňující protilidovou Lisabonskou smlouvu, která nabízí občanům práva nedosahující úrovně práv zaručených v mnohých členských státech, Je to svou povahou zejména ideologická zpráva a mlhavý výčet přání. Zabývá se základními právy, jako je právo na práci, právo na vzdělání a právo na zdraví a pojímá je jednoduše jako "příležitosti", které je třeba poskytovat "rovně" každému, tedy cosi, co je v praxi fyzicky nemožné, a v těch pasážích, ve kterých je konkrétnější, navrhuje řešit pouze některé krajní případy chudoby, diskriminace a tak dále, a to opatřeními, jako je přijetí minimální mzdy atd. A konečně nedostatek jakéhokoli poukázání na nedemokratická rozhodnutí a perzekuci občanů, jako je zákaz komunistických stran a jiných organizací a věznění komunistů a jiných bojovníků v členských státech EU ve střední Evropě a v Pobaltí odhaluje skutečnou povahu zprávy.
písemně. - (EL) Hlasoval jsem pro zprávu o situaci v oblasti základních práv v Evropě, protože jsem přesvědčen, že se dotýká jednoho z nejzákladnějších problémů naší unifikační struktury prostředky konstruktivní kritiky. K diskriminaci v oblasti požívání základních práv dochází zejména z titulu pohlaví, věku, původu nebo sexuální orientace diskriminovaných, jak zpráva správně uvádí. Problém se zhoršuje, jestliže oběti takových porušení práv nemají možnost se bránit, protože jsou zavřeny v psychiatrických léčebnách, pečovatelských domech a tak dále. Evropa nemůže této situaci nečinně přihlížet, zejména v těch případech, kdy zpřísnění opatření v oblasti lidských práv pomůže posílit evropský prostor svobody a bezpečnosti. Z tohoto důvodu a s ohledem na skutečnost, že Charta základních práv není závazná a soukromé osoby mají jen velmi omezené právní nástroje pro odvolání se k soudům Společenství, jenom vítám návrhy předložené panem Cataniou s cílem stanovit všeobecnou povinnost orgánů Společenství zohlednit při výkonu jejich úřadu lidská práva a zřídit pro tento účel specializovanou agenturu.
Pozměňovací a doplňovací návrhy týkající se reprodukčního zdraví, které EP ve svém hlasování schválil, popírají právo na život a porušují zásadu subsidiarity. Úcta ke každému ještě nenarozenému dítěti a potřeba chránit lidský život od početí jsou pro mě zásadními otázkami. Nesouhlasím, aby se na evropské úrovni přijímala rozhodnutí, k nimž mají členské státy rozdílný přístup vycházející z jejich křesťanských tradicí. Nesouhlasím, aby EU nutila Slovensko, Polsko, Irsko a jiné členské státy, aby souhlasily s interrupcí nebo s eutanazií, které jejich vnitrostátní právní předpisy nepovolují. Na evropské úrovni mluvíme vždy jen o právu matky rozhodnout o svém životě nebo smrti svého dítěte a zapomínáme na právo nenarozeného dítěte na život.
Hlasoval jsem proti zprávě o situaci v oblasti základních práv v Evropské unii v letech 2004-2008, protože zpráva překročila rámec svého zadání. Předkládá totiž doporučení a připomínky, které časově nespadají do období let 2004-2008, o kterém měla být podána zpráva. Místo, aby se zabývala konkrétními případy porušování lidských práv, zpráva poslance Catanii glosuje situaci a doporučuje členským státům, aby uplatňovaly předpisy, které jsou v rozporu s jejich vnitrostátními předpisy. Například v článcích 38 a 76 se používá termín sňatky osob stejného pohlaví, cosi, co je v rozporu nejenom s našimi náboženské názory, ale také s našimi právními a rozumovými zřeteli.
Kdybych hlasoval v irském referendu proti Lisabonské smlouvě, nadšeně bych zprávě poslance Catanii a jejím stoupencům zatleskal. Představuje tak hrubé nerespektování zásady subsidiarity a pošlapává institucionální pravidla Evropské unie a pravomoci členských států do té míry, že popřává sluchu všem těm, kdo živí nedůvěru v politickou nenasytnost Bruselu. Napadat články zaručující lidská práva, které jsou přímým výrazem Smluv a základní zárukou demokracie členských států, jako prostředek sloužící "ke kodifikaci ... diskriminačních praktik" je patetické a hrubě podrývá základní občanská práva.
Tvrdit, že podpis mezinárodních úmluv většinou členských států ukládá povinnost celé EU, aby se jimi řídila, je z právního hlediska naprostý nesmysl, skok do tmy, který překračuje rámec toho nejkrajnějšího federalismu. Odmítám také naprosto zvrácené tvrzení o "nedostatku věrohodnosti" Evropy, které má vést k naší "taktické méněcennosti": přestože Evropa jistě má konkrétní problémy, není Súdán ani Čínská lidová republika ani Kuba, Somálsko či Severní Korea. Stručně řečeno, zpráva odbíhá do oblastí politického boje, které nemají nic společného se základními právy, a autor ji tak zbavuje věrohodnosti, konzistentnosti a platnosti. Hlasoval jsem proti jejímu přijetí.
písemně. - (DE) Hlasoval jsem proti zprávě poslance Catanii. Jsem šokován tím, že služby této sněmovny dokonce prohlásily tuto zprávu v současné podobě za přípustnou. Zpráva neustále porušuje zásadu subsidiarity. Pokud jde o její obsah, všechno, opravdu všechno si zaslouží kritiku. Národní státy nesmějí připustit, aby je někdo zbavil práv nebo omezoval jejich právo rozhodovat o sobě v souvislosti se základními právy. Zpráva je pokusem prosadit na úkor většiny menšinová práva, která nelze uplatňovat na úrovni členských států. Kladný postoj k potratům je pro mě nemyslitelný. Skutečným zadáním zprávy, lidskými právy a jejich uplatňováním v minulých čtyřech letech, se zpráva nezabývá.
Je pravda, že Charta základních práv Evropské unie byla výsledkem konsenzu dosaženého po více než roce jednání mezi různými nátlakovými skupinami a lobby, představiteli občanské společnosti a národních vlád, atd. Tento postup, ke kterému jsme jako zástupci zemí Východu nebyli přizváni, je zajímavý v několika aspektech. Charta, jak zpráva poslance Catanii zdůrazňuje, bude právně nezávazný text, dokud Lisabonskou smlouvu neratifikují všechny státy.
Ovšem Agentura pro základní práva založená v rakouském hlavním městě Vídni, vychází kompletně z tohoto politického textu který používá k tomu, aby obhájila postoje, které zaujímá. Je proto zajímavé zběžně se seznámit s tím, jak jsou základní práva podle Charty chápána, na základě analýzy zadání, jimiž se Agentura pro základní práva zabývá. Tento postup je ještě zajímavější, pokud je aplikován na síť odborníků agentury FRALEX, kteří byli najati v létě 2008 a patří zejména do nizozemské sítě "Human European Consultancy".
Plně podporuji dohodu uzavřenou zaměstnanci a zaměstnavateli o některých aspektech pracovních podmínek pracovníků v odvětví námořní dopravy, protože zajišťuje přiměřenou rovnováhu ve vztahu mezi potřebou zlepšit pracovní podmínky a chránit zdraví a bezpečnost námořníků. Kromě toho jsem přesvědčen, že je nesmírně důležité definovat a prosadit celosvětové minimální normy pro podmínky zaměstnávání, zdraví a bezpečnost námořníků pracujících na moři nebo na palubě lodí vyplouvajících na moře. A konečně, jsem spokojený s rolí, kterou hrají zaměstnavatelé a zaměstnanci ve zlepšení zdravotních a bezpečnostních podmínek pro pracovníky.
Hlasoval jsem pro zprávu. Více než jindy si nyní uvědomujeme, jak důležitou úlohu hraje orgán, jako je Rada OSN pro lidská práva (HRC). Dosavadní přijatá opatření je třeba podpořit a měli bychom ocenit také aktivní úlohu, kterou v rámci HRC hraje Evropská unie, navzdory nesporným omezením, jaká představuje nepřítomnost Spojených států; tato nepřítomnost často staví EU do izolace. To by však nemělo být pro Evropskou unii výmluvou, neboť by měla být schopná vynaložit politické úsilí a vytvořit jednotné soudržné vedení, které překoná proti sobě stojící zeměpisné bloky, které v jejím rámci často pozorujeme.
Hlasoval jsem pro tento návrh usnesení Evropského parlamentu, protože uznávání, podpora a záruka univerzální platnosti lidských práv jsou nedílnou součástí právních acquis Evropské unie a je to jedna z hlavních zásad EU. Hlasoval jsem pro něj také vzhledem k tomu, že Organizace spojených národů a její Rada pro lidská práva patří k těm organizacím, které se jsou nejzpůsobilejší pro komplexní řešení problematiky související s lidskými právy a výzvami v humanitární oblasti. Myslím si, že lidská práva a demokracie jsou klíčovými prvky ve vnějších vztazích a vnější politice Evropské unie.
Bohužel toho pozitivního je zde pomálu. Jednu z nejproblematičtějších formulací najdeme v úvodní části H, kde si výbor stěžuje, že "členské státy chtějí neustále jednat nezávisle na OSN". "Jeden stát, jeden hlas" je ostatně jedním ze základních kamenů Organizace spojených národů. Výbor pro zahraniční věci také lituje, že UNHRC se stále více rozděluje na regionální bloky. Docela paradoxní je, že některé regionální bloky - například EU - jsou zřejmě potřebné.
Jak může nějaké společenství, které chce budit dojem, že mu tolik záleží na demokracii, popírat výsledky referenda, opakovat hlasování, dokud nebude dosaženo žádoucího výsledku, a trestat členské státy za výsledky voleb? Pokud by Evropské unii skutečně tolik záleželo na respektu k jejímu často citovanému společenství hodnot, byla by musela již dávno přerušit přístupová jednání s Tureckem, ale nejpozději od té doby, kdy haraší se zbraněmi. Místo toho, aby se skutečně snažila prosazovat lidská práva a společné hodnoty, v současné době Evropská unie každým rokem podle všeho vyhazuje přibližně 15 milionů EUR na zbytečnou Evropskou agenturu pro základní práva (FRA).
Lze předpokládat, že debaty o lidských právech a rozhodování na základě hlasování ve světě, kde některé země lidská práva vůbec neberou na vědomí, mohou přinést prapodivné výsledky. Není to pouze otázka legitimity. Je to především otázka jazyka. Jaké hodnotící kritérium asi tak mohou sdílet vlády Libye nebo Zimbabwe společně s demokratickými státy, které jsou odpovědné svým obyvatelům? Pochopitelně žádné. Avšak právě proto je tady diplomacie, aby napomáhala dialogu mezi těmi, kteří hovoří různými jazyky. Mezi sobě rovnými není zprostředkování zapotřebí.
Chtěl bych však upozornit na jednu věc. Domnívám se, že zveřejnění pracovních dokumentů evropských orgánů je pouze prvním krokem, neboť většina občanů Evropy nerozumí postupům, které používáme, a nebudou vědět, jak potřebné informace vyhledat. V tomto směru souhlasím se svým kolegou, který navrhuje vytvoření jednotného evropského přístupového portálu pro všechny dokumenty, jehož struktura bude všem dobře srozumitelná. Tento portál by měl poskytovat informace přístupným a jednoduchým způsobem, aby jej evropští občané mohli bez problémů používat. Tato technická řešení nepochybně existují a já věřím, že se na realizaci tohoto portálu najdou finanční prostředky.
písemně. - (NL) Jelikož jsem zastáncem co největší otevřenosti ve všech orgánech EU, hlasoval jsem důrazně pro tuto zprávu. Je dobré, že různé evropské orgány jsou podrobovány vážné kritice. Evropská rada přijímá závažná politická rozhodnutí a projednává velmi důležité a sporné otázky. Bylo by rovněž znepokojivé a nepřijatelné, pokud by Rada neumožňovala zveřejňovat přesná stanoviska různých národních delegací v době rozhodování. Parlament by si měl ovšem udělat pořádek také sám u sebe a měl by po všech stránkách zaručit co největší otevřenost.
písemně. - (NL) Důrazně jsem hlasoval pro tuto zprávu. Pro jednou to bolet nebude. I když musíme tleskat tomu, že některé z evropských orgánů začínají být podrobovány závažné kritice, rád bych uvedl jednu poznámku. Vzhledem k tomu, že Evropská rada je u kormidla a nakonec rozhoduje o velice důležitých a kontroverzních otázkách, je nepřijatelné, aby Rada bránila zveřejnění stanovisek různých národních delegací v době rozhodování. Je pravda, že Parlament by si měl udělat pořádek sám u sebe, a než někomu začne mýt hlavu, měl by po všech stránkách zaručit co největší otevřenost.
To spadá do širšího okruhu posilování úlohy občanů Unie v tom, jakým způsobem Unie funguje a jak chápe věci. Národy Evropy nechtějí být neustále vylučovány z rozhodnutí, která mají přímý dopad na jejich každodenní život, a přitom nemají žádné právo na kontrolu nebo námitky. Při vzácných příležitostech, kdy nechali zaznít svůj hlas v referendu, se odvrátili od svých čelních zástupců a bruselských úředníků, kteří nevidí, neslyší a nereagují na jejich potřeby a požadavky.
Pro Evropskou unii má zásadní důležitost, aby občané měli pocit, že orgány Společenství jsou jim nablízku. Toho lze dosáhnout pouze zpřístupněním dokumentů těchto tří orgánů veřejnosti. Plně proto souhlasím se zpravodajem, když prohlašuje, že musíme vyzvat orgány EU a členské státy, aby podporovaly společnou správní kulturu transparentnosti vycházející ze zásad vytyčených v článku 41 Listiny základních práv Evropské unie, z judikatury Soudního dvora Evropských společenství, z doporučení evropského veřejného ochránce práv a z osvědčené praxe členských států.
písemně. - (DE) Tuto zprávu jsem odmítl. Požadavky, které vznáší, daleko přesahují to, co rozumím pod pojmem transparentnost. Za nebezpečné bez dalšího vysvětlení považuji zveřejnění prezenční a hlasovací listiny poslanců EP. Já mám docházku dobrou, takže jsem mimo podezření. Důležité rovněž je, aby poslancům EP byla zachována právní ochrana osobnosti. Evropa by pro začátek mohla zvýšit transparentnost zveřejňováním obsahu veřejných zasedání Rady a Komise, než začne nutit poslance k obnažování. Kromě toho musí existovat důvěrnost mezi orgány během obtížné vyjednávací fáze.
Co se týče usnesení, má skupina na toto téma včera znovu diskutovala. Diskuse byla velmi podrobná a velmi vášnivá, ale také velmi podnětná. Jsem přesvědčen, že dnes, když se připravujeme k hlasování, jsme všichni otřeseni tím, co nám právě oznámil pan Wurtz. Když se ozbrojené konflikty vyhrotí natolik, že ani mezinárodní instituce již nejsou v bezpečí, pak je situace nesmírně vážná. V tomto případě musí být zejména Izrael vyzván k respektování orgánů mezinárodního společenství, protože v opačném případě by byla ohrožena humanitární infrastruktura, což nepochybně není v souladu s mezinárodním právem.
Nicméně jsme se rozhodli podpořit toto usnesení, protože se - na základě včerejší dlouhé diskuse - domníváme, že je správné a nutné přijmout jej nyní a že je nezbytné, abychom za nás, za Evropský parlament jako instituci, takové signály vysílali. Jedna věc je však jistá, tedy to, že když se násilí vystupňuje natolik, že neušetří ani školy a školky, není to záležitost k politování, ale k nejpřísnějšímu odsouzení. Přestože to není obsaženo v usnesení,
Mnohokrát vám děkuji, pane Schulzi. Vzhledem k tomu, že jsem se včera nemohl kvůli návštěvě předsedy Rady, českého premiéra Mirka Topolánka, zúčastnit oslavy, rád bych panu Rocardovi řekl následující. Pane Rocarde, rád bych vám vyjádřil své přátelství a hlubokou úctu k vám a popřál vám štěstí a úspěch ve všech vašich budoucích plánech. Doufám, že se budeme i nadále často setkávat a chci vám poděkovat za váš významný příspěvek evropské integraci. Máte mé upřímné díky, pane Rocarde!
Spolu s dalšími aktivisty za lidská práva statečně založila Centrum na ochranu lidských práv v Teheránu. Jeho účelem bylo informovat o porušování lidských práv v Íránu, zastupovat politické vězně a pomáhat jejich rodinám. Úřady se však od začátku snažily centrum uzavřít. Těm, kteří v něm pracovali, vyhrožovali, uvěznili je a zastrašovali. Širin Ebadiová osobně mnohokrát čelila výhrůžkám smrtí a mezinárodní společenství se jistou dobu obávalo o její bezpečnost. Poté, právě před Vánocemi, když se lidé v centru chystali oslavit 60. výročí Všeobecné deklarace lidských práv, íránští bezpečnostní funkcionáři centrum uzavřeli.
Pro nás, kteří sedíme zde ve sněmovně, je těžké skutečně chápat, jakou statečnost, odvahu a sílu musí projevovat aktivisté za lidská práva, jako je Širin Ebadiová, aby mohli pracovat v Íránu a postavit se diktatuře. Práce advokátů a aktivistů za lidská práva je však potřebná, aby vrhala světlo na události v Íránu, aby dodávala naději lidem, jako jsou bratři Alaeiovi. Araš a Kamjárr Alaeiovi jsou lékaři, kteří pomáhají lidem s HIV a AIDS a kteří byli obviněni ze spolupráce s nepřítelem, přitom oni se jen snaží pomáhat nemocným.
Když se zaměříme na naši činnost, také je třeba si uvědomit, že vidíme posun v tom, jak některé vlády ve světě vnímají lidská práva, a že to má vliv na země, s nimiž má Evropská unie styky. V současné době se domnívají, že nemusí lidským právům věnovat moc pozornosti, protože mohou obchodovat a spolupracovat se zeměmi, které se o lidská práva nestarají. Proto si myslím, že je ještě důležitější, abychom prosadili tyto normy a abychom se nesnažili, jak již bylo řečeno, posilovat obchod se zeměmi, jejichž situace v oblasti lidských práva je mizerná, a snažili se podporovat ty, kdo pracují ve prospěch lidských práv, a demokraty, kteří se staví proti nedemokratickým silám.
Výsledkem je, že Íránu neustále hrozí válka, zatímco kritika nedostatečného dodržování lidských práv nezaznívá. Dokonce to vede k situaci, kdy je spolupráce s íránským režimem vykupována neustálým umísťováním hlavních exilových opozičních skupin na seznam teroristů. Musíme tuto zamezit této bizarní situaci, kdy po každém vynesení soudního rozsudku prohlašujícím umístění na seznam teroristů za nezákonné přijme Rada jménem Evropské unie nové, totožné rozhodnutí.
Pane předsedající, pane komisaři, nejprve bych vás rád upozornil na nepřítomnost zástupce českého předsednictví během této rozpravy. Velmi této skutečnosti lituji, protože Česká republika je nositelem demokratické tradice boje za lidská práva v celé střední a východní Evropě. Opakuji: hluboce lituji, že při této rozpravě není žádný zástupce českého předsednictví, přestože jiná předsednictví, například německé, vždy zástupce posílají.
Hájíme nositelku Nobelovy ceny Širin Ebadiovou a jsme proti nedávným zásahům úřadů a vládní kampani, která měla obrátit veřejné mínění proti Širin Ebadiové. Také bych vás rád upozornil na další zatýkání vysokoškolských studentů v Šírázu. Tento týden, když měl Evropský parlament zasedání ve Štrasburku (přesně 12. ledna), bylo zatčeno dalších šest lidí. Musíme bránit nezávislost studentského hnutí v Íránu. Rád bych vás také upozornil na utiskování a pronásledování lékařů zapojujících se do výzkumu AIDS.
Přestože vládnoucí politici v Íránu pro vylepšení své pověsti podepisují závazky vzešlé z mezinárodních dohod, každodenní skutečnost je velmi odlišná. Případ Širin Ebadiové, nositelky Nobelovy ceny míru a ředitelky Centra na ochranu lidských práv, může sloužit jako příklad. Za skutečnost, že je její činnost potírána, může slabost vládnoucí třídy, která ve strachu o své postavení nemůže trestat fundamentalisty zapojené do protidemokratických činností. Usnesení podporujeme. Domnívám se, že je třeba podniknout v této oblasti radikálnější kroky.
Povzbudivé je, že na toto téma bylo navrženo několik usnesení, a to několika politickými skupinami. Věřím však, že usnesení předložené Evropskou lidovou stranou naplní náš závazek mnohem lépe bránit lidská práva. Jako obyvatel země, která nedávno zažila jak totalitní režim, tak svobodu projevu zaručenou demokratickým režimem, nemohu než projevit pochopení pro boj této ženy za lidská práva a jsem si jist, že tato věc bude brána v potaz.
(PL) Pane předsedající, Zbigniew Brzeziński popisuje oblouk nestability, který se rozpíná od Egypta do Pákistánu, jako hlavní hrozbu globální stability a budoucí vyhlídky pro globální rozvoj. Podle něho hlavní zemí v tomto oblouku, takový základní pilíř, je Írán. Pokud nevyřešíme problém Íránu, pokud nezajistíme, aby se stal předvídatelnou a demokratickou zemí, bude velmi obtížné vymýtit nebezpečí, o kterém pan Brzeziński hovoří.
Evropská komise proto zcela podpořila francouzské předsednictví Rady Unie při předložení dvou prohlášení ve věci paní Ebadiové, 31. a 22. prosince minulého roku. Komise zdůrazňuje zejména skutečnost, že íránské orgány musejí dodržovat své mezinárodní závazky v oblasti lidských práv, a zejména práva na pokojné shromažďování uvedené v Mezinárodním paktu o občanských a politických právech, který Írán podepsal a ratifikoval, musejí proto povolit znovuotevření prostor Sdružení obránců lidských práv a poskytnout mu právní postavení, o které žádá již mnoho let.
autor. - Pane předsedající, Guinea má velmi pohnutou historii, na které se nějakým způsobem vždy podílely evropské země. V 15. století byla zabrána Portugalci a od 16. století její obyvatelé byli předmětem evropského obchodu s otroky. V roce 1890 byla kolonizována Francií. Po získání nezávislosti v roce 1958 se vytvořila pevná pouta se Sovětským svazem. Její postkoloniální době vládla prezidentská totalita, přičemž vládci byli podporováni svou nepochybně spíše primitivní armádou.
Nevím, zda to kapitán Camara myslí se svými snahami vážně ani zda uspěje ve zlepšování poměrů Guineje. Jedna věc je však jistá: věci nemohou být horší, než byly v uplynulých několika desetiletích, během nichž si Evropa a zbytek světa bezstarostně užívaly výhod těžby nerostů z Guineje. Takže přestože jsem a priori proti vojenským diktaturám, mohu jen doufat, že zakrátko dojde k přechodu k demokracii.
Byli tito muži, vládnoucí zemi, kterou Transparency International považuje za jednu z nejzkorumpovanějších na světě, a spoléhající na právní řád a demokracii, které zde nikdy skutečně neexistovaly, v tuto chvíli upřímní? Vzpomněli si v tuto chvíli, jak se před 24 lety generál Lansana Conté chopil moci, když otec nezávislosti z roku 1958, marxistický prezident Sékou Touré, v roce 1984 zemřel? Mysleli si v tu chvíli, že by prostý důstojník, který měl na starosti obstarávání paliva pro armádu, byl schopen převzít moc? Litovali v té chvíli, že se dostatečně nesnažili zavést skutečný právní řád a skutečnou demokracii, které by umožnily, aby se do 60 dnů uskutečnily ty vzácné volby, jak stanoví ústava?
Pokud skutečně pociťovali takovou lítost, pocity kapitána Moussy Dadise Camary a jeho přátel se měly do pár hodin změnit ve výčitky svědomí. Dne 24. prosince se neznámý kapitán prohlásil za prezidenta republiky, tisíce Guinejců mu provolávaly slávu a 25. prosince projevil loajalitu, kterou mu udělila občanská vláda, která přijala jeho ultimátum. Slíbil, že bude bojovat proti korupci a do roku 2010 uspořádá volby. Za premiéra určil slušného muže, mezinárodního státního úředníka sídlícího v Egyptě. Šťastně oznámil, že v Guineji ho nikdo neodsuzuje; opoziční politické strany a občanská společnost situaci přijaly.
Měl by být státní převrat za těchto okolností odsuzován? Ano, dámy a pánové, my jej musíme odsoudit! Skupina Evropské lidové strany (Křesťanští demokraté) a Evropských demokratů, za něž mám tu čest hovořit, tento převrat odsuzuje, i když nejsme naivní; víme, že politická řešení nejsou nikdy jednoduchá, když se země vzpamatovává z diktatury. Vyzýváme vás, abyste hlasovali ve prospěch společného usnesení šesti politických skupin.
Pane předsedající, dne 15. února 2007 jsme projednávali státní násilí diktátora Lansany Cotého v Guineji jako naléhavou záležitost. Tento diktátor se ujal vlády po převratu v roce 1984 a od té doby byl u moci. Považoval tuto zemi za svůj osobní majetek, který byl obzvláště důležitý kvůli svým přírodním nalezištím zlata, železa a bauxitu. Většina stran se neúčastnila voleb, které byly organizovány pod jeho kontrolou, a oficiální opozice, která byla přechodně zastoupena v parlamentu, byla později donucena odejít.
Tento hrůzný režim nečekaně skončil, když v prosinci loňského roku diktátor zemřel. Junta dosadila na místo svého nového premiéra bankéře. Otázka nyní je, na co se vlastně vojenská junta, která následně převzala moc, připravuje. Je to krok k demokracii a rovnosti všech obyvatel, nebo tento nový státní převrat připraví cestu pro nového diktátora, který se znovu bude zajímat především o přírodní zdroje země a o vidinu vlastních naditých kapes?
Má skupina celá léta podporovala požadavky guinejské demokratické opozice, která je zřejmě stále mimo hru. Neodsuzujeme změnu moci, ale odsuzujeme možné pokračování nedostatečné demokracie v blízké budoucnosti. Zatím není důvod Guineu trestat nebo izolovat, ale měli bychom novým vůdcům připomínat, že jejich čas na výsluní smí být jen velmi krátký. Tato země nepotřebuje dalšího diktátora, ale obnovení demokracie.
Pane předsedající, pane komisaři, doby, kdy jediným známým způsobem, jak svrhnout vládu v západní Africe, byl vojenský puč, jsou naštěstí pryč. Zatímco v zemích, které s Guineou sdílejí hranice, tedy Sierra Leone, Pobřeží slonoviny, Senegal nebo Libérie, dochází k politickému uvolnění, vojenské režimy se zhroutily a vzniká mladá demokracie, Guinea zůstává v minulosti. Zesnulý prezident Conté se sám ujal moci ve vojenském puči a nyní to vypadá jako déjà vu. Čtyřiadvacet hodin po prezidentově smrti bylo oznámeno, že moc v Guineji převzala armáda a přerušila platnost ústavy.
(PL) Pane předsedající, pane komisaři, máme zde další případ, kdy skupina důstojníků převzala moc. Vojenské junty se chovají podobně: nejprve se zatýká, pak je přerušena platnost ústavy a pak přijde oznámení, že budou svolány demokratické volby. V tomto případě se volby mají konat do dvou let. Nicméně ve skutečnosti začnou důstojníci uplatňovat moc a zjistí, že se jim to zamlouvá. To pak vede k sociálnímu útlaku a vzpourám, stejně jako k porušování lidských práv a demokratických zásad. Máme důvod domnívat se, že se totéž může stát v Guineji, i když všichni doufáme, že tentokrát to bude jinak, že se události vyvinou lépe a výsledek bude pozitivnější.
Domnívám se, že prohlášení Hospodářského společenství států západní Afriky a Africké unie, že pozastavily účast Guineje na své činnosti, vyvine jistý tlak a apeluje na zdravý rozum. Myslím si, že vzhledem k sociální situaci, tedy neustálému klesání příjmu na jednoho obyvatele, Evropská unie, a tedy i Evropská komise, také přijme vhodné a uvážené, ale také odvážné opatření, aby co nejdříve zajistila návrat normálnosti do této země, a to pro dobro jejího lidu a v zájmu zamezení genocidě a porušování lidských práv.
(PL) Pane předsedající, státní převrat v Guineji proběhl přesně tak, jak probíhá většina podobných převratů v Africe a na jiných kontinentech. Došlo k němu okamžitě po smrti prezidenta Contého, který se dostal k moci po převratu 24 předtím. Hospodářská a politická situace v této extrémně chudé zemi nutí lidi protestovat. Tyto protesty jsou pak umlčovány ozbrojenými silami, které podporují zkorumpovanou vládu a rozdělení země na ty, kteří prosperují, a ty, kteří umírají hlady.
Evropská komise důrazně podporuje prohlášení učiněné předsednictvím Evropské unie, které odsuzuje toto násilné převzetí moci a vybízí guinejské orgány, aby se v co nejkratší době navrátily k civilní, ústavní a demokratické vládě. Pozitivní přijetí vojenského režimu ze strany guinejské veřejnosti, zejména ze strany politických stran a odborů, jasně vypovídá o tom, že životní podmínky guinejského obyvatelstva se zhoršily natolik, že i vojenský převrat je chápán jako pozitivní změna a jako záležitost vzbuzující optimismus ohledně budoucnosti. Rovněž to ukazuje, že režim dosud panující v této zemi ztratil důvěru guinejského obyvatelstva do té míry, že upřednostňuje, aby se vlády ujaly vojenské jednotky spíše než ústavní nástupci.
V této nejasné situaci je důležité uvítat rychlé a účinné iniciativy podniknuté Hospodářským společenstvím států západní Afriky (ECOWAS) a jeho předsedou panem Chambasem jakož i odhodlání a rozhodnost společenství a Africké unie, které pozastavily členství Guineje ve svých organizacích a odsoudily násilné převzetí moci. Komise se hodlá připojit ke snaze společenství ECOWAS a Africké unie a podpořit jejich úsilí, aby bylo možné co nejvíce urychlit návrat k civilní, ústavní a demokratické vládě prostřednictvím svobodných a transparentních voleb.
(HU) V meziskupině pro regionální a menšinové jazyky jsme připravili zprávu zaměřenou na ochranu tradičních národnostních menšin. Proč je to důležité? V mnoha nových členských státech, mimo jiné například v Rumunsku, neexistují právní předpisy pro menšiny. V loňském roce jsme byli svědky toho, jak na Slovensku uniformovaní policisté zbili civilisty. Od chvíle, kdy se v Rumunsku ujala úřadu nová vláda, jsou odstraňovány symboly menšin, vidí se jako problém, když někdo hovoří více než jedním jazykem, a několik set dětí bylo náhodou vynecháno ze zápisu ke školní docházce. Proto považujeme za důležité, aby Evropský parlament vypracoval zprávu, usnesení, které zaručí ochranu menšin, ochranu tradičních etnických menšin. Děkuji mnohokrát, pane předsedo.
(ET) Pane předsedo, dámy a pánové, české předsednictví začalo před měsícem, ale už nám stihlo plivnout do tváří a urazit nás svým dárkem - Estonsko je zobrazeno se srpem a kladivem, na podlaze finské sauny se válí opilec, Německo má hákový kříž, Itálie fotbalisty držící míč u svých pohlavních orgánů, Bulharsko je vylíčeno jako záchodky atd. atd. Umělec, který je autorem daru České republiky Evropské unii, takto ve svém díle zvěčnil národy a země Evropské unie.
Umění může a často musí šokovat, je však výsměch jiným zemím a národům tou nejlepší cestou? Česká vláda poukazuje na umělcovu svobodu projevu; to je pravda, ale zde byla tato svoboda rozhodně použita ve špatných souvislostech. Vláda se zřejmě nemůže vměšovat do tvůrčí volnosti umělce; to je rovněž pravda, avšak česká vláda se předáním tohoto daru ztotožnila s jeho poselstvím a jako dárce musí nyní odpovědnost za následky nést ona, nikoli onen umělec. Lze jen těžko pochopit, jak si čeští představitelé mohou osobovat právo urážet jiné členské státy.
(PL) Pane předsedo, každý den projede městem Augustów pět tisíc tiráků. Každý den chodí děti do školy přímo podél silnice, protože tu není chodník. Téměř každý den jedno z nich zemře pod koly tiráků. Ekoteroristé zablokovali výstavbu obchvatu ve jménu ochrany ptáků před hlukem. Za každý týden blokování výstavby musí jedno dítě z města Augustów zaplatit svým životem. Ani ekoteroristé, ani soudci Evropského soudního dvora by své vlastní děti neposlali pod kola tiráků. Životům dětí z města Augustów se ale přikládá menší význam než klidu ptáků.
Nedávné doznání tureckého herce Attily Olgaçe, že zavraždil deset kyperských Řeků zajatých při turecké invazi na Kypr v létě 1974, opět vrhlo světlo na zločiny spáchané Tureckem a znamená pro Turecko nevyhnutelnou povinnost otevřít své archivy k prošetření osudu všech nezvěstných osob. Mezinárodní společenství, v němž je Evropská unie významným hráčem, musí na Turecko vyvinout veškerý možný tlak, aby dodržovalo mezinárodní právo a plnilo související rozsudky Evropského soudu pro lidská práva a všechny relevantní rezoluce OSN.
V Evropské unii žije padesát milionů Evropanů s různým zdravotním postižením, kteří v každodenním životě narážejí na různé obtíže. Řada z nich se na mě obrátila se žádostí o potřebu vzájemného uznávání průkazů osob s těžkým zdravotním postižením. Handicapovaní občané nemohou tyto průkazy využívat ve všech členských státech EU, což jim komplikuje například parkování osobních motorových vozidel na vyhrazených parkovištích. Předložila jsem tuto otázku Radě i Komisi a doufám, že opatření k harmonizaci průkazů budou přijata co nejrychleji.
(HU) Pane předsedo, podle Charty Spojených národů mají všechny národy právo na sebeurčení. To platí i pro 1,5 - 2 miliony Maďarů v Transylvánii. Před dvěma lety uspořádala Národní rada v kraji Székely neoficiální referendum o regionální autonomii pro kraj Székely. V tomto referendu, které bylo uskutečněno pomocí přenosných volebních uren i přes uměle podněcovanou protimaďarskou propagandistickou kampaň, se 99 % z 210 000 dotázaných voličů vyjádřilo kladně. Nedávno zahájilo významné množství místních vlád v kraji Székely novou iniciativu ve prospěch uspořádání řádného oficiálního referenda. Státní orgány a jejich místní zástupci, takzvaní prefekti, dělají vše pro to, aby zabránili Maďarům žijícím v kraji Székely v mírumilovném, zákonném a demokratickém vyjádření jejich vůle. Žádám Parlament a jeho předsedu Hanse-Gerta Pötteringa, aby pečlivě sledovali další vývoj kolem tohoto referenda v Rumunsku a aby chránili místní vlády, jimž vyhrožují úřady. Děkuji.
Jsem znepokojena. Již 10 dní trvá na ostrově Guadeloupe hrozivá stávka, která zastavila vše včetně dodávek benzínu. Stávka trvá tak dlouho, protože obyvatelé Antil a Guayany trpí vysokými životními náklady, které jsou jedenapůlkrát vyšší než na území Evropy. Přestože se dosud jednalo o ryze francouzský problém, nyní již přerůstá v problém evropský a to, že Komise odmítla vyjednat pro nás specifickou dohodu mezi nejvzdálenějšími regiony a státy Carifora, je podle mého názoru ostudné.
(EL) Pane předsedo, nedávno jsme slyšeli a četli o bombardování civilistů a vyvražďování dětí a viděli jsme to i na vlastní oči. Nedávno jsme viděli jistého Turka, který veřejně přiznal, že během turecké invaze na Kypr v roce 1974 zavraždil 10 spoutaných kyperskořeckých vojáků. Co jsme však neviděli, pane předsedo, je vůle na straně Mezinárodního trestního soudu v Haagu, vůle, která přitom byla tak zjevná, když se jednalo o události v Jugoslávii; Mezinárodní trestní tribunál pro bývalou Jugoslávii pachatele stále stíhá. Myslím si proto, že je z naší strany zcela legitimní zeptat se Parlamentu, zda existuje nějaký seznam zemí spadajících do příslušnosti haagského soudu nebo zda je tento soud vůči některým zemím netečný a nemá o ně zájem. Domnívám se, že náš požadavek dozvědět se, které země a kteří občané budou žalováni před haagským soudem a kteří ne, je zcela legitimní.
(HU) Děkuji za udělení slova, pane předsedo. Požádal jsem o možnost vystoupit kvůli tragické nehodě, k níž došlo před třemi dny v Chorvatsku. Osmnáctiletý mladík stoupl na nášlapnou minu a stal se dalším v řadě obětí, mezi nimiž jsou i Italové, Nizozemci a další evropští spoluobčané. Chorvatsko se neúčastní rozsáhlého programu na odstraňování min, který Komise v období 2008-2013 financuje, přitom počet rozmístěných min není znám. Ačkoli Chorvatsko samo nikdy takové miny nevyrábělo, podél přibližně 1000 kilometrů jeho území leží životu nebezpečné nášlapné miny. Uctivě žádám Komisi i vás, pane předsedo, abyste zařídili, že Chorvatsko bude také moci využívat evropskou pomoc podobně jako Bosna, Ukrajina, Kosovo a Kypr, neboť tato operace je mimořádně nákladná a vysoce nebezpečná. Hovořil jsem nyní z titulu své funkce předsedy - za Evropskou unii - Smíšeného parlamentního výboru EU-Chorvatsko. Děkuji mnohokrát za udělení slova.
(EL) Pane předsedo, demonstrace zemědělců v Řecku vysílají spolu s dalšími demonstracemi v Evropě důležitý signál o změnách v současném vnímání zemědělství a potravinářské problematiky, neboť na nich zaznívá požadavek reformovat evropské a národní politiky. Když se na evropské úrovni hroutí hospodářství, finanční systém přišel o veškerou důvěru, malé a střední podniky postupně zanikají a zaměstnanost prudce klesá, nemůžeme zavírat oči před problémy hromadícími se na venkově, v zemědělství, v hospodářství venkovských oblastí a v regionální zaměstnanosti. Bylo by prospěšné, kdyby Komise a Parlament zahájily dialog a předložily návrhy snažící se o řešení těchto problémů, a to nejen tak, aby se zajistilo přežití malých a středních zemědělských podniků, ale aby se tyto podniky dostaly z krize i pro nadcházející roky, aby se aktivoval intervenční mechanismus a posílil mechanismus řízení krize (tak aby byl pokryt i případný ušlý příjem) a národní politiky, které by mohly být flexibilnější, aniž by to nutně znamenalo spolufinancování společné zemědělské politiky.
(LT) Evropští vrcholní představitelé se v poslední době vyjadřovali v tom smyslu, že jsou zklamáni ukrajinskými a gruzínskými vůdci. Objevují se pochyby o tom, zda jsou schopni tyto státy demokratizovat a dovést je do NATO a do Evropské unie. Takové názory a vyjádření ale jen podpoří ruskou politiku a ruské speciální jednotky. Přímo před našima očima se odehrávají ruské provokace, jejichž cílem je oslabit prezidenta Juščenka, prezidenta Saakašviliho a jimi prováděnou politiku orientovanou na Západ. Existují ale i neviditelné provokace. Nejlepší cestou ke zjištění, jak jsou organizovány, by bylo prostudovat archivy KGB. Pouze naivní politici v současné Evropě mohou věřit, že Rusko už takové vydírání a provokace nepoužívá, přestože v jeho čele stojí důstojník KGB Putin. Poslední provokací je informace, že Gruzie unesla ruského vojáka. Evropa byla touto informací krmena celý týden. Později Rusko připustilo, že voják ve skutečnosti sám dezertoval, avšak očerňující propaganda již stihla napáchat škody. Člověk z toho má dojem, že Rusko brilantně ovládá hry s tanky, plynovody, informacemi a dezinformacemi. Ovšem Rusko může takové hry hrát především díky naivitě evropských politiků.
Stále více lidí je předvoláváno na policejní služebny, zvyšuje se ale i počet nezvěstných osob, případů zastrašování a neobjasněných úmrtí. Nelze vyloučit možnost, že jedním z důsledků represí bude vyvolání nepokojů mezi Tibeťany, kteří budou dohnáni až ke krajním krokům. Čínské bezpečnostní složky a armáda zareagují brutálním potlačením těchto protestů a možná se ukáže, že se jedná o promyšlenou provokaci čínských orgánů, jež se budou spoléhat na to, že i demokratické vlády se v době společného boje s hospodářskou krizí omezí jen na opatrné protesty. Evropský parlament by se měl v této věci vyjádřit jasně a rozhodně, a proto bych si dovolila předložit návrh výzvy čínskému premiérovi. Vyšleme společně komunistickému režimu signál, že nesouhlasíme s porušováním základních práv tibetského národa.
(RO) Evropská komise vyhlásila rok 2009 Evropským rokem tvořivosti a inovace. Tvůrčí myšlení je klíčem k úspěchu v globálním hospodářství, což Evropská unie uznala již dávno. Inovace je skutečně nedílnou součástí jak balíčku Komise o klimatických změnách, tak plánu obnovy evropského hospodářství. Také Evropský parlament se musí začít aktivněji zapojovat do podpory tvořivosti, která je hnací silou inovace. V loňském roce byl přijat balíček opatření v oblasti energetiky a změny klimatu a schváleno písemné prohlášení o fibromyalgii, za což vám ještě jednou děkuji. Tyto dokumenty dláždí cestu k inovaci a tvořivosti v tak zásadních oblastech, jako je zdravotnictví, kde zavádějí nové způsoby léčby fibromyalgie, a energetika, kde přispívají ke zvýšení účinnosti nových alternativních zdrojů energie.
(HU) Pane předsedo, také Maďarsko vstoupilo dne 21. prosince 2007 do schengenského prostoru, a přesto přetrvávají na rakousko-maďarské hranici nevyřešené problémy. Úřady spolkové země Burgenland se s námi příliš nebaví. Proto mí maďarští spoluobčané zaslali v červnu 2008 Petičnímu výboru Evropského parlamentu petici, kterou jsme vzápětí předali komisaři Jacquesu Barrotovi. Pan Barrot nakonec po čtyřech měsících odpověděl a sdělil nám, že nemá k petici dostatečné informace a že se pokusí obrátit na osobu, která ji předložila. Za dva měsíce po této odpovědi jsem se sama spojila s osobou, která petici podala, abych zjistila, jak se věci mají. Dozvěděla jsem se, že se zatím nikdo z Komise neozval - to pak není divu, že nemá Komise dost informací. Když jsem se znovu obrátila na úředníky Komise, sdělili mi, že se záležitostí budou zabývat "v co nejkratší lhůtě". Ráda bych se Komise zeptala, co znamená výraz "v co nejkratší lhůtě", a vyjádřila naději, že kampaň pro volby, které se budou konat za čtyři měsíce, nepovedou pánové Barroso a Jacques Barrot rovněž v takové "co nejkratší lhůtě". Děkuji mnohokrát.
(HU) Děkuji, pane předsedo. Dámy a pánové, dovolte rychlou jednominutovou momentku stále nevymýceného evropského rasismu. V Maďarsku byl před několika dny policejní velitel, který pronesl rasistické prohlášení, zproštěn obvinění a dosazen zpět do funkce s odkazem na údajné interní šetření. Šetření ale nezkoumalo otázku, zda bylo rasistické prohlášení skutečně proneseno. V rumunské obci Tărlungeni nedaleko Brašova byla postavena zeď oddělující romské a neromské rodiny. Bude-li se tamní dítě ptát, proč jsou takto odděleni, možná mu jeho otec odpoví: protože na jedné straně zdi žijí špatní lidé, zatímco na druhé straně zdi žijí ti dobří. Před deseti dny jsme hlasovali o zprávě delegace, která navštívila Itálii; před týdnem přitom Itálie nasadila proti Romům ozbrojené síly poté, co se neznámí pachatelé dopustili dvou trestných činů. Policejní složky nahánějí romské rodiny s použitím vrtulníků, psů a ozbrojených policistů. Děkuji mnohokrát.
Nicméně roste i počet případů skandálních zpoždění ve vyplácení mezd a jiných odměn pracovníkům, k němuž dochází mimo jiné v podnicích vyrábějících korek, v některých textilkách a v odvětví keramiky a hutnictví. To vede k vážným sociálním problémům, ke zvyšování chudoby a v některých případech až k tragickým situacím, pracují-li členové jedné rodiny ve stejném podniku. Osobně jsem si to potvrdila před několika dny ve firmě Subercor, která sídlí v Santa Maria da Feira (a je součástí skupiny Suberus působící v obuvnictví), jejíž pracovníci se nacházejí ve složité situaci, jelikož nedostávají mzdy; jsou tam dokonce páry, které hladoví a už teď nemají jídlo pro své děti. Tyto strašlivé situace způsobila krize, která nás ničí a jejíž dopady můžeme vidět v lidských tvářích a na jejich životech. Vyzývám proto nejen k solidaritě, ale také k řešení těchto závažných problémů.
(HU) Pane předsedo, veřejné mínění v Maďarsku s velkým zájmem sleduje případ vodních děl v Maďarsku a rádo by si o této záležitosti učinilo co nejdříve jasný obrázek. Žádáme v této věci o pomoc Komise. Jde o to, že maďarská vláda v letech 2006, 2007 a 2008 opakovaně uváděla, že zakoupila nová vodní děla z prostředků Schengenského fondu a že právě tato děla byla použita k rozehnání davu v Budapešti dne 22. října 2007. Koncem roku 2008 ministr spravedlnosti a vymáhání práva prohlásil, že tento nákup nebyl hrazen ze Schengenského fondu, který je finančním zdrojem EU. Příslušný evropský komisař potvrdil, že děla nebyla zakoupena z prostředků Schengenského fondu. Den nato státní tajemník téhož ministerstva uvedl, že maďarská vláda hradila nákup vodních děl z tuzemských zdrojů Schengenského fondu, čímž popřel tvrzení Evropské komise. Má otázka zní: zkoumala Komise, zda byl v tomto případě Schengenský fond použit podle pravidel, a snažila se zjistit, jak tomu skutečně bylo s nákupem vodních děl? Tyto události ohrozily důvěryhodnost a transparentnost činnosti nejen maďarské vlády, nýbrž i Evropské komise. Děkuji mnohokrát.
(EL) Pane předsedo, trvalo dlouho, než se Balkán vymanil z bezvýsledného nacionalismu, který nemá nic společného s evropskými normami chování a hodnot. Zdá se však, že některým lidem je to třeba říkat stále znova. V říjnu 2008 vyplnila vláda bývalé jugoslávské republiky Makedonie žádost o financování ze strany Společenství pro koridor 10, který prochází přes její území. Jen o dva měsíce později přijala vláda skandální rozhodnutí, které bylo dokonce zveřejněno v úředním věstníku země, že se tato trasa pojmenuje "Alexandr Veliký Makedonský", což je nehorázná urážka prozatímní dohody s Řeckem, která obsahuje výslovné ustanovení, podle nějž je třeba zamezit vládní propagandě a používání symbolů, které podněcují k nepřátelství, nenávisti a násilí. Vyzývám Evropskou komisi, aby vyhovění žádosti o financování Společenství podmínila zrušením tohoto skandálního rozhodnutí, které nám připomnělo, že na Balkáně stále žijí nacionalisté. My budujeme Evropu, v níž nacionalismus nemá místo.
Pane předsedo, před dvěma a půl lety jsem zjistil, že Evropská komise zahájila s Dánskem řízení u Evropského soudního dvora kvůli tomu, že Dánsko zavedlo pro obsah hydrogenovaných tuků v potravinách hranici 2 %. Komise učinila tento krok, přestože proti němu svědčily vědecké důkazy, podle nichž jsou hydrogenované kyseliny skutečně mimořádně nevhodné, například kvůli koronárnímu onemocnění atd. Před dvěma lety jsem se proto spolu s dvěma kolegy, Danem Jørgensenem a Lindou McAvanovou, rozhodl předložit písemné prohlášení. Získali jsme podporu 254 poslanců z 25 různých členských států, což byla výrazná podpora.
(EL) Paní předsedající, zemědělci, kteří vlastní malá a středně velká hospodářství, již dva týdny tráví na ulici v bojích, které otřásly celou zemí. Společná zemědělská politika, na jejíž tvorbě a provádění se podílejí i řecké vlády, jakož i dohody uzavřené ve Světové obchodní organizaci, vedly ke snížení zemědělské produkce, k drastickému propadu příjmů zemědělců z malých a středních podniků a k urychlení odchodu těchto zemědělců z oboru. Řecká obchodní bilance v zemědělském odvětví se z černých čísel dostala do červených a jenom v roce 2008 zaznamenala ztrátu ve výši přibližně 3 miliard EUR. Místo aby se zabývala základními požadavky malých a středních zemědělských podniků, snaží se je vláda Nové demokracie oklamat nesmyslnými sděleními a zároveň mobilizuje zvláštní jednotky, které mají potlačit jejich boj. Komunistická strana Řecka a pracující lid podporují boj malých a středně velkých zemědělských hospodářství proti společné zemědělské politice a vůbec celé politice Evropské unie a buržoazních vlád, která je namířená proti obyčejným lidem. Podporují rovněž jejich požadavek na zaručení takových minimálních cen za zemědělské výrobky a produkty živočišného původu, které pokryjí výrobní náklady a zlepší příjmy malých a středně velkých hospodářství.
(EL) Paní předsedající, před dvěma lety přijal Parlament téměř jednomyslně usnesení. V onom usnesení vyzval k tomu, aby se pátralo po osudu pohřešovaných osob na Kypru. Uplynuly dva roky a nedošlo k žádnému pokroku. Na tureckou armádu byl vznesen požadavek, aby příslušnému výboru předala veškeré informace, které má k dispozici, ale nic se v tomto směru nestalo. Naopak jsme se dnes dočkali veřejného doznání Turka, který tehdy sloužil jako voják a který kvůli svému svědomí, neboť už to nemůže déle unést, doznal, že zabil 10 kyperských Řeků. Turecká armáda o obou těchto zločinech i o dalších ví a bezpochyby dnes není žádný civilizovaný člověk, ať už turecké nebo jiné národnosti, který by tyto válečné zločiny neodsuzoval. Co však musíme udělat? Musíme zvýšit své úsilí a přesvědčit tureckou armádu, aby příslušnému výboru poskytla informace, tak aby skončilo utrpení příbuzných pohřešovaných osob.
Zastupujeme zde - podívejte, je doba nacionalistických protestů a zapojit by se měli všichni ze všech stran - zkázu Evropy národních států, která evropskou vlast ničí, a jsme povinni toto sdělit Bruselu. Za dva dny tu vystoupí Palestinec. Skutečnost, že 80 % izraelských občanů je na rozdíl od jeruzalémské vlády nakloněno Evropě, jak uvedla Adenauerova nadace, rovněž ukazuje, že dokonce ani národy Palestiny, Libanonu, jižního Středomoří a Tuniska nemají právo obrátit se k revoluci...
(RO) Vzhledem k současnému stavu klimatu v Evropě se zajištění energetické bezpečnosti stává prioritou. Diverzifikaci energetických tranzitních cest lze zajistit vzájemným propojením sítí zemního plynu v Evropě, což je zároveň podporou solidarity mezi členskými státy, jednoho ze základních principů Evropské unie. Kromě finančních prostředků, které již Rumunsko a Maďarsko poskytly samy, navrhla minulý týden Evropská komise přidělit 30 milionů EUR na dokončení projektu plynovodu Arad-Szeged, jehož financování bylo více než pět let pozastaveno.
(DE) Paní předsedající, skandál s masem v Irsku nadělal rozruch v celé Evropě včetně Rakouska, kde bylo bizarním důsledkem skandálu to, že se irské maso prodávalo jako tyrolský špek. Podle mého názoru je jediným řešením tohoto celoevropského problému zavedení povinného prohlášení k čerstvému masu a masným výrobkům, které by obsahovalo následující informace: místo původu; délka trvání přepravy zvířete na jatka a odtud do prodejny; pokud maso pochází ze zemí mimo EU, pak by měla být ještě konkretizována země původu. Navíc je už opravdu načase, aby v Evropské unii tyto záležitosti kontrolovali inspektoři. Aby se toto všechno mohlo opravdu uskutečnit, vyzývám Radu, Komisi a vás, dámy a pánové, abyste přijali kroky vedoucí k tomu, že evropští spotřebitelé již nebudou takto obelháváni.
Paní předsedající, mnozí jsou asi informováni o nedávných obavách z dioxinu v Irské republice. Tento problém se dotkl i chovatelů hovězího dobytka v Severním Irsku, neboť dováželi krmné směsi, které způsobovaly potíže jejich zvířatům. Vláda Severního Irska nyní nabídla zemědělcům kompenzace ve výši 25 %, což pro ně znamená krach. Vláda nedokáže najít dostatečné prostředky a nebude moci čerpat 37,5 %, které jsou k dispozici od Evropské unie. Vyrozuměl jsem, že vláda Irské republiky dala jasně najevo, že nehodlá převzít odpovědnost, přestože sama udělila licenci dotyčné výrobně krmných směsí a zajišťovala její kontrolu. V jednom závodě je také velké množství nakaženého vepřového masa. Je to velmi vážný a nebezpečný problém a je třeba jej co nejdříve vyřešit.
Ráda bych vás upozornila na to, že v současné hospodářské krizi se evropským podnikům nedaří získávat úvěry, které tolik potřebují na modernizaci. Nejde o to, že by evropské podniky měly vyrábět méně, ale musí prostě vyrábět uváženějším a k životnímu prostředí ohleduplnějším způsobem. Vyzývám Evropskou komisi, Evropskou investiční banku a členské státy, aby považovaly udržitelný hospodářský rozvoj v EU za svou prioritu a aby pomocí plánu evropské hospodářské obnovy zajistily podmínky potřebné pro to, aby evropské podniky mohly modernizovat a udržet svou konkurenceschopnost ve stále složitějším tržním prostředí.
(HU) Děkuji mnohokrát, paní předsedající. Evropská unie stojí před úkolem zajistit stabilitu a bezpečnost, zlepšit blahobyt svých občanů a budovat společnou evropskou budoucnost. Historické, národnostní a etnické menšiny mají pro rozmanitou Evropu trvalou hodnotu. Zatím se ještě nepodařilo uspokojivě zajistit dodržování práv těchto menšin. Existence takových dokumentů, jako je Rámcová úmluva o ochraně národnostních menšin a Evropská charta regionálních a menšinových jazyků, vzbuzuje důvěru. Je jasné, že dokud všechny členské státy Evropské unie neratifikují tyto dokumenty, nemůžeme ustat ve svém úsilí. Parlament by si měl vytyčit za cíl vytvoření závazné rámcové dohody, která bude zárukou ochrany národnostních menšin tím, že uzná, že různé podoby autonomie a sebeurčení, vycházející ze zásady subsidiarity, představují zklidňující řešení postavení menšinových skupin. Děkuji mnohokrát.
Výsledkem rozhovorů u kulatého stolu a příslušných ujednání bylo uspořádání voleb v červnu 1989, po nichž vznikla první vláda vedená někým jiným než komunisty - Tadeuszem Mazowieckým. Právě tato vláda nám ukázala, že pro Polsko je správnou cestou nejen svoboda a demokracie, nýbrž i integrace do Evropské unie. Změny, které se odehrály v mé zemi, pak odstartovaly směřování mnoha zemí střední a východní Evropy ke svobodě, demokracii a integraci do EU.
Po skončení Memoranda o porozumění z roku 2005 jsme opravdu měli systém společného dozoru - k němuž paní Wortmannová-Koolová obrátila naši pozornost - a ten nám dával čerstvé informace o obchodních tocích. Proto jsme schopni lépe reagovat v případě, že bychom byli postaveni před náhlé vzedmutí v našem průmyslu. Je to rovněž další krok v přechodu k otevřeným trhům navrženém a vyvinutém - jak jistě poslanci vědí - za účasti zainteresovaných ekonomických hráčů a na základě jednání s členskými státy a s Parlamentem. Prosazováním procesu postupné změny jsme tomuto sektoru pomohli se přizpůsobit. To bylo podporováno sociálními partnery. Nepožadovali jsme prodloužení dobrovolných úrovní růstu stanovených Memorandem o porozumění (MOU), když roku 2008 končilo, ani jsme nepožadovali pokračování zmíněného systému dozoru v roce 2009 - ačkoliv uznávám, že některé členské státy by byly radši, kdybychom to byli udělali. Dovoz z Číny celkově vzrostl, ale v rámci rozumných mezí. Výrazné nárůsty u některých kategorií - jako jsou například šaty, kalhoty a svetry - byly vyváženy poklesem dovozu textilního zboží od dodavatelů z jiných zemích. Takže v roce 2008 celkově došlo jen k mírnému celkovému nárůstu a trhy to vstřebaly přiměřeně dobře.
Správnou politickou odpovědí není zavřít naše trhy nebo monitorovat dovoz. Potřebujeme se postarat o to, aby se v současných podmínkách všechny podniky dokázaly měnit, přizpůsobit, inovovat a aby mohly obchodovat. Právě na pomoc takovým podnikům byl schválen plán hospodářské obnovy. Ten samozřejmě představuje obrovské navýšení HDP Evropské unie o 1,5 %, které by mělo pomoci textilnímu a oděvnímu sektoru. Výzvy pro tento sektor časově předcházejí současnému hospodářskému zpomalení. Osm z patnácti žádostí o dotaci z Evropského fondu pro přizpůsobení se globalizaci bylo na podporu textilních dělníků.
Komise je připravena podporovat iniciativy vytvářet partnerské spolupráce v textilním a oděvním sektoru určené k předvídání restrukturalizace s cílem chránit zaměstnanost a celkově prospěch, který tento sektor má ze skutečnosti, že tu existuje dlouhodobý rámec pro společenský dialog. Vítáme parlamentní usnesení o budoucnosti textilního odvětví. Posouváme se kupředu v otázce přístupu na trh, otázce fondů z Iniciativy rozhodujících trhů pro Evropu a v otázce každé dohody o volném obchodu, jakožto záležitostí věnovaných environmentálním a sociálním normám. Devalvace měny samozřejmě zůstává na našem pořadu jednání.
Paní předsedající, textilní výroba a oděvnictví jsou globalizovaným hospodářským sektorem par excellence, sektorem, který je charakterizován neustálými změnami z hlediska místa výroby a neustálými restrukturalizacemi a adaptacemi na nové situace, jako je liberalizace mezinárodního obchodu. Pro mnohé členské státy Evropské unie, včetně Řecka, je tento sektor důležitým zdrojem vývozu a zaměstnanosti. Nicméně značný počet přesunů výrobních jednotek a neustálé snižování zaměstnanosti nabývají znepokojujících rozměrů. Vedle strukturálních problémů tu zápornou roli hraje též ostrý rozpor mezi dovozními cly Evropské unie na jedné straně a dovozními cly jejích nejvýznamnějších konkurentů na straně druhé. Paní komisařko, hovoříme o sektoru, který představuje nesmírně vysoké procento z celku zabavených pirátských výrobků na hranicích Evropské unie, procento, které neustále roste. Za této situace považuji návrh na zřízení evropské observatoře pirátských výrobků za dobrý nápad, abychom dosáhli lepší koordinace mezi příslušnými orgány, členskými státy a Komisí a také podmínek efektivní spolupráce se soukromým sektorem. Myslím, že potřebujeme schválit nařízení o zmíněném označení "made in", které pomůže zajistit podmínky poctivé soutěže a ochrany spotřebitele. Ustanovení efektivnějších pravidel původu je důležité z hlediska uplatňování celních kvót v rámci všeobecných celních preferencí a regionálních dohod. Jsme vyzýváni, abychom zformovali nový rámec vztahů spolupráce mezi prováděcími agenturami, jež realizují průmyslovou a regionální politiku a závazky, a abychom efektivně podporovali evropské podnikání, zejména malé a střední podniky, aby mohly udržet a dále zdokonalovat své konkurenceschopné obory. Mám na mysli produkci výrobků s vysokou přidanou hodnotou z hlediska kvality a designu, inovace a užití nových technologií.
Chtěli bychom vám poděkovat za vaše odpovědi na vznesené ústní otázky. Chtěla bych zdůraznit, že, jak je dobře známo, textilní sektor obzvláště významně přispívá do HDP všech členských států, včetně Rumunska. Jsme si dobře vědomi toho, že tento sektor vytváří nová pracovní místa, zejména pro ženskou pracovní sílu. Souhlasím s vámi navrhovanými opatřeními a podporuji je, protože když víme, jak je obchod v současné hospodářské krizi důležitý, musíme si uvědomit, jak důležitá jsou opatření, jež musíme učinit na ochranu pracovních míst.
Když pomyslím na to, že na konci minulého roku skončil systém společného dozoru nad dovozem textilního zboží z Číny, který, jak chápu, byl důležitým nástrojem pro monitorování trhu, chtěla bych Komisi navrhnout, aby větší pozornost věnovala nejen textilnímu sektoru, ale také dalším zranitelným průmyslovým sektorům, jako je ocelářství, chemický průmysl a strojírenství. Rovněž bych chtěla navrhnout, aby Evropská komise pravidelně předkládala studie posouzení dopadů, statistické údaje či jiné prvky a relevantní nástroje pro tyto sektory. Chtěla bych vám ještě jednou poblahopřát k opatřením, která jste navrhla ohledně přístupu na trh, volného trhu, fondů a životního prostředí.
V tomto bodě se však domnívám, že více než finanční podporu tento sektor potřebuje, tak jako jiné průmyslové sektory, pravidla a vyžaduje, jak již bylo upozorněno, skutečnou reciprocitu. Zatímco můžeme pochopit, že existují sklony ke skutečnému otevření trhů nově se rozvíjejících zemí na podporu jejich vývoje a nových trhů, mnohem méně pochopitelný je nedostatek reciprocity z hlediska legislativních a celních bariér, pokud se týče nejrozvinutějších zemí: Spojených států, Kanady, Austrálie a Japonska.
Víte, paní komisařko, jestliže se zúčastníme boxerského zápasu s jednou rukou uvázanou za zády, nemůžeme vyhrát. Rád bych také znovu zdůraznil, že to je problém, který máme také se Spojenými státy, nikoli pouze s Čínou či Indií. Oni mají pravidla vysledovatelnosti, která ukládají také našim výrobkům, my však taková pravidla nemáme. To pak je zásadní problém, s ohledem na nějž, jak se domnívám, musí být iniciativa Komise mnohem větší než v minulosti, protože jsme viděli, že když chce, dokáže dokonce přesvědčit i ty, kteří by se chtěli hádat, jak tomu bylo v případě otázky životního prostředí.
Abych to uzavřel, mám pocit, že existují některá opatření, která jsou drahá, a jiná, která jsou méně drahá, ale ta drahá jsou součástí balíčku na řešení krize, který má být brzy zahájen. Zahrnují Fond pro přizpůsobení se globalizaci, možnost většího úvěru na podporu investic a posílení kapitalizace malých a středních podniků, více financí pro výzkum pro textilní technologickou platformu a větší podporu vývozu pro malé a střední podniky. Těmi méně drahými opatřeními jsou specificky nařízení o označování původu, ochrana duševního vlastnictví, antidumpingová opatření a boj proti padělání. Jestliže se nám podaří navrhnout všechna tato drahá i levná opatření, věřím, že evropskému hospodářství pomůžeme bez měnění pravidel soutěže a aniž bychom upadli do neoprotekcionismu.
Uplynulo více než rok od rozpravy konané v tomto Parlamentu 12. prosince 2007. Tehdy jsme spustili poplach, že pokud nebudou přijata opatření na ochranu výroby a zaměstnanosti v textilním a oděvním odvětví, budeme dál stát tváří v tvář pomalé agónii a destrukci velké části tohoto strategického sektoru. Od té doby, a jak se dělo už předtím, bylo ztraceno tisíce pracovních míst a bylo zavřeno nespočet podniků, takže jen za poslední dva roky zmizelo 350 000 pracovních míst a 5 % podniků.
Paní komisařko, kdy začnou platit závazná pravidla označování původu výrobků a bude schváleno například zmíněné nařízení o označení "made in"? Kdy začnou pro dovážené výrobky platit stejné požadavky na bezpečnost a ochranu spotřebitele, jaké jsou vyžadovány od výrobků vyrobených v Evropské unii? Jak bude dál Evropská unie monitorovat v reálném čase dovozové trendy a celní inspekce a kontroly a udržovat tak sektor plně informovaný a dovolávající se ochranných doložek, kdykoliv to bude potřeba? Jak využije finanční rámec na léta 2007-2013, včetně takzvaného Evropského fondu pro přizpůsobení se globalizaci, aby pomohla výrobě a zaměstnanosti v textilním a oděvním odvětví, zejména pak malým a středním podnikům postiženým liberalizací? Kdy budeme mít peněžní a zahraniční politiku, která nebude penalizovat vývoz některých členských států? Kdy bude vytvořen program Společenství navržený tímto Parlamentem a kdy budou odblokovány finanční zdroje na modernizaci a podporu tohoto sektoru a diverzifikaci průmyslové činnosti, zejména ty zaměřené na nejvíce znevýhodněné regiony, jež jsou na tom závislé?
Musíme říci "ne" protekcionismu, jenž ožebračuje, ale ochrana zajišťující základní práva Evropanů je naprosto nezbytná. Toto je velmi důležitý sektor v různých evropských regionech a zemích, jako je tomu v případě mého regionu, severního Portugalska. Má klíčový význam pro regionální hospodářství. Je to sektor, který je obzvláště vystaven globalizačnímu procesu. V závažné finanční krizi, jakou právě procházíme, tento sektor zažívá naprosto tragické časy.
Evropská unie a členské státy by měly textilnímu průmyslu věnovat větší pozornost a rozhodnout se pro obranná a útočná opatření. Obranná opatření znamenají užití všech mechanismů a nástrojů obchodní obrany, jež máme k dispozici. Zahrnují rovněž udržení politického dialogu s našimi hlavními partnery, abychom zabránili situacím skutečného peněžního protekcionismu a situacím ohrožujícím legitimní zájmy evropských výrobců. Bránit evropské výrobce, zaměstnavatele a pracující je bránit evropské občany a také bránit evropské spotřebitele. To si musíme konečně a provždy uvědomit.
Zároveň musíme tato obranná opatření používat v souladu s tak jednoduchými principy, jako jsou ty, které tu již byly stanoveny: princip reciprocity a princip neustálého boje proti nepoctivé soutěži. Nežádáme žádnou speciální léčbu pro Evropskou unii či pro nejpostiženější regiony Evropské unie. Jednoduše požadujeme, aby existovala pravidla a aby ta pravidla byla založena na základních principech reciprocity. Ovšem zatímco Evropská unie a členské státy nesmějí zaváhat v boji za nástroje obchodní obrany, jejichž uplatnění je vždy to nejvhodnější, musíme také vybudovat ofenzivní politiku a opatření. To se vlastně již děje, pokud se týká modernizace sektoru a rovněž v oblasti rozvoje lidských zdrojů, investic do profesionálního výcviku, technologické modernizace a rozvoje regionů.
(LT) V litevském textilním a oděvním odvětví bude v tomto roce možná ztraceno 50 % pracovních míst. Téměř 20 000 pracujících možná přijde o práci. Nebyl by to pouze důsledek hospodářské a finanční krize. Textilní průmysl musí odolávat nerovným konkurenčním podmínkám a uplatňovat vyšší výrobní, pracovní, hygienické a ekologické standardy. Je velice těžké konkurovat dotované čínské produkci kvůli nevyváženému směnnému kurzu, bankovní úvěrové politice, absenci amortizačních odpočtů a daňové politice. Navíc Čína a další země neustále zvyšují bariéry přístupu na trh postihující evropské výrobky. Co si Komise myslí o situaci, kde cena čínského výrobku je nižší než cena surovin použitých pro jeho výrobu? Jaké kroky Komise plánuje učinit, aby znovu nastolila podmínky rovné soutěže, tu takzvanou "stejnou startovní čáru"? Mimoto bych chtěla požádat, aby byla předložena konkrétní fakta ukazující, jak oddělení, zřízené Komisí na pomoc malým a středním podnikům, pomáhá textilnímu průmyslu zahajovat vyšetřování uplatňování opatření na ochranu trhu v jasných případech nepoctivé soutěže? Pro vaši informaci, výrobci lněného textilu se už dva roky pokoušejí zahájit antidumpingové řízení proti lněným tkaninám čínského původu, ale dosud toho nebyli schopni, neboť Komise jim v tom neposkytuje žádnou podporu. Co Komise navrhuje, že mají textilní výrobci dělat?
Ve skutečnosti dovoz textilu z Číny loni neuvěřitelně vzrostl. Není pochyb, že když se podíváme na trička, kalhoty, šaty a svetry, jinými slovy na ohrožené kategorie výrobků, došlo téměř ke zdvojnásobení dovozu v rozmezí jediného roku a to je jasným důvodem k velkým obavám. Znamená to, že systém dozoru, který jsme tady celou tu dobu měli, nefunguje. Jak všichni víme, tento systém dvojí kontroly již není v provozu. Tato situace, paní Ashtonová, je neudržitelná, protože neexistují skutečné sankce, jež bychom mohli uplatňovat; nemáme žádné páky.
Jak uvedl předchozí řečník, čísla rovněž ukazují, že je něco zásadně špatně s cenami těchto masivně dovážených čínských textilních výrobků. Ceny klesly téměř o třetinu a tento pokles nelze přičítat pouze rozdílům směnného kurzu. Navíc, paní komisařko, výrobní náklady v Číně za poslední rok opět ostře vzrostly, z čehož lze vyvodit, že tyto ceny jsou prakticky dumpingovými cenami. Spoléháme na vás, že nedovolíte, aby to prošlo jen tak bez odezvy. Jak před chvílí uvedla paní Wortmannová-Koolová, za poslední dva roky bylo ztraceno 350 000 pracovních míst. Do značné míry je to výsledek nepoctivé soutěže a my potřebujeme na tuto situaci zformulovat odpověď.
To není jediná znepokojující věc, paní komisařko. Jak víte, v současné atmosféře je mnohem obtížnější získat úvěrové pojištění a to má přímý, zhoubný dopad na vývoz. Francouzská vláda již vyvinula systém dodatečného úvěrového pojištění pro oděvní a textilní sektor. Stálo by za zvážení, zda bychom tento systém nemohli doporučit a rozšířit jej dále na evropské úrovni. Nenavrhuji harmonizaci, ale abychom se na evropské úrovni pokusili uskutečnit iniciativy na podporu, do určité míry, tohoto francouzského systému. Můžete nám dát příslib, že s využitím pravomocí, jež máte, zahájíte iniciativy v tomto smyslu? Tyto iniciativy nemusí nic stát. Je to jednoduše otázka politické vůle a koordinace.
Myslím, že by pracujícím v textilním a oděvním průmyslu měla být poskytnuta pomoc a že by měla být navržena sociální opatření ve formě plánů na pomoc podnikům, jež procházejí restrukturalizací a v současné době se nacházejí ve velmi obtížné situaci. Bylo by žádoucí vyčlenit podstatnou část Evropského fondu pro přizpůsobení se globalizaci na restrukturalizaci a rekvalifikaci v textilním sektoru, zejména pro malé a střední podniky, jež tvoří většinu tohoto sektoru v Evropské unii. Malé a střední podniky značně doplácejí na účinky liberalizace trhu.
Mimoto by měl být znovu zaveden systém kontroly dovozu, zejména co se týká dovozu čínského zboží kvůli jeho objemu. To vůbec není otázka prosazování obchodních bariér. Je to více otázka kompenzace negativních účinků této významné změny. Neměli bychom zapomínat, že Evropská unie je druhým největším vývozcem textilních výrobků a oděvů na světě, kvůli čemuž je zapotřebí zajistit optimální přístup na trhy třetích zemí. Je to zásadní pro budoucnost textilního a oděvního průmyslu v Evropské unii a zejména pro malé a střední podniky.
(PT) Paní předsedající, paní komisařko, pokusím se otázky položit velmi stručně. Mým prvním bodem je otázka speciálního monitorovacího mechanismu Evropské unie pro textilní výrobky, který, jak bylo uvedeno, skončil 31. prosince 2008. Co tu chybí, paní komisařko, je přesné a pravidelné zveřejňování statistických dat ohledně dovozu, vývozu a cen, jaké existuje ve Spojených státech. Bez těchto údajů Evropská unie nemůže reagovat na jakékoliv nepoctivé praktiky a sama Komise není schopna definovat svoji strategii. Chtěla bych vás požádat, abyste se touto problematikou zabývala, jak již činí jiní poslanci.
Zatřetí Evropská unie zahájila plán hospodářské obnovy pro boj se současnou krizí. Jakou roli v tomto kontextu bude hrát obchodní politika? Co se Komise chystá udělat v tuto chvíli, kdy řada jiných zemí, jako je Čína, začíná uplatňovat stále více necelních bariér, aby se evropské zboží nemohlo dostat na čínské trhy? Jaké návrhy má, co se týká aktualizace či adaptace Evropského fondu pro přizpůsobení se globalizaci a pomoci nabízející se v rámci strukturálních fondů pro zlepšení bezprostřední situace v evropském textilním průmyslu?
(DE) Paní předsedající, paní komisařko, dámy a pánové, co byste udělala, paní komisařko, abyste urychlila otevření čínského a indického trhu? Hlavní samozřejmě je, abychom mohli do těchto zemí vyvážet naše výrobky. Velmi mnoho evropských podniků v Číně investuje a buduje a kupuje tam továrny. Proto je otevřenější trh skutečně prvořadou prioritou. Jaký rozsah působnosti tu máte - v případě potřeby ve spolupráci s panem komisařem Kovácsem -, co se týká poskytování daňových pobídek textilnímu průmyslu, jako jsou kratší amortizační doby, se zřetelem na zvýšení úvěruschopnosti podniků? To by přirozeně také pomohlo zajistit pracovní místa. Až bude v budoucnu realizována Basilejská dohoda II, bude zapotřebí mít k dispozici vhodné struktury pro zvyšování úvěruschopnosti firem.
Nyní chci něco dodat a informovat paní komisařku, že má vskutku dost obtížný úkol vyřešit určité dilema. Na jedné straně spotřebitelé samozřejmě chtějí nakupovat levnější výrobky, jinými slovy za nízkou cenu, nehledě na to, zda ty výrobky pocházejí z Číny nebo z nějaké jiné země, a na straně druhé musí vědět, že to může být za cenu, že jejich vlastní spoluobčané přijdou o práci. Možná by vám, jako někomu, kdo podporuje hledání řešení tohoto dilematu, pomohla kampaň na informování veřejnosti o této problematice prostřednictvím pokládání otázek a návrhů, jež by našly podporu společnosti. Protože tohle se týká spotřebitele, a nikoliv pouze Komise.
(CS) Děkuji paní předsedající, já mám jenom jednu krátkou poznámku k celému tomu komplexu textilního průmyslu a dopadů globalizace na něj. Myslím si, že je asi špatné, abychom dělali čistě jenom ochranářská opatření. Podstatné je zdvihnout technické vybavení a kvalitu produkce v Evropě a posunovat evropský textilní průmysl změnou jeho struktur do oblasti specialit a do té kvalitativní úrovně, na kterou asijská konkurence nedosáhne. Je to možné a některé podniky v Evropě jdou touto cestou a vytvářejí si nové segmenty trhů, kde se cítí vcelku komfortně. Myslím si, že tomuto úsilí je třeba dát celoevropský charakter a promyšlenou koncepci.
členka Komise. - Paní předsedající, dovolte mi reagovat na několik poznámek, které zde byl učiněny. Řada ctěných poslanců - pan Papastamkos, pan Susta, paní Ferreirová, pan Grau i Segú a pan Zaleski - hovořili o nařízení ohledně označování "made in". Myslím, že návrh, jenž Komise předložila, je rozumný a měl by být schválen a že je to v zájmu obchodu. Ovšem jak ctění poslanci vědí, ještě nemám v Radě většinu a jakoukoliv podporu, kterou mi mohou ctění poslanci při získávání této většiny poskytnout, nanejvýš uvítám.
Byla zde přednesena řada zajímavých myšlenek, jako hodnocení dopadu na průmysl, a já je postoupím svému kolegovi panu Günteru Verheugenovi. On dobře chápe význam sběru dat a statistik, ale já se postarám o to, že se k němu donesou obavy, které jste vyslovili. Jak bylo řečeno, musíme se podívat na všechny iniciativy ležící na stole a na to, jak budeme řešit otázku přístupu na trhy. Panu Guerreirovi bych chtěla říci, že naprosto uznávám strategický význam textilního zboží a oděvů a jeho váhu v diskusi, kterou jsme vedli o akcelerujících trzích.
Dovoz levných textilních výrobků z Číny do Evropy je problém, který v poslední době narůstá v důsledku pozvolné liberalizace světového obchodu. Čínský textilní průmysl, který má k dispozici mnohamilionovou levnou pracovní sílu, má očividnou výhodu oproti evropským výrobcům, kteří se specializují zejména na značkové výrobky. Pokud se týče vzestupného nahrazování domácí produkce cenově lépe konkurujícím dovozem z Číny, pozorujeme negativní sociální účinky, které nejvíce starostí dělají regionům, jež se po staletí specializovaly na výrobu oděvů. Jelikož v současné době zápasíme s jednou z nejvážnějších hospodářských krizí v historii, hrozba zbídačení rozsáhlých oblastí Unie je ještě větší.
Nemůže být žádných pochyb, že v důsledku vypršení platnosti dohody o bilaterální kontrole na konci roku 2008 je zapotřebí učinit okamžité kroky k prodloužení tohoto systému. Rovněž je žádoucí zřídit v rámci Evropské unie skupinu na nejvyšší úrovni, jejíž funkcí by bylo monitorovat příliv čínských textilních výrobků a dohlížet na jejich kvalitu. Když pomyslím na to, že tváří v tvář hospodářské recesi by ochraně pracovních míst měla být ze strany vlád členských států a Komise věnována zvláštní pozornost, vyzývám, aby byl problematice ochrany evropského textilního trhu udělen prioritní status.
Nyní se podařilo sestavit tyto dohody o hospodářském partnerství přinejmenším v části karibské oblasti, což bude, jak doufám, úspěch. V mojí zprávě stojí, že tyto dohody vytvoří nový základ rozvojové spolupráce. Jde o pomoc a svépomoc. Jde o to vzájemně provázat oblasti obchodu a rozvoje, tj. obchodní a rozvojové politiky. Dochází přirozeně i k tření a docházelo k němu zejména zde v Parlamentu mezi naším výborem, Výborem pro regionální rozvoj a Výborem pro mezinárodní obchod. Šlo především o slučitelnost těchto dohod s ustanoveními Světové obchodní organizace, a především o otázku parlamentního dohledu.
Původně jsem měl ve svojí zprávě dva body - body 5 a 17 -, které se točily kolem otázky parlamentní kontroly. Na přání, na prosby, na rady předsedy Výboru pro mezinárodní obchod jsem oba tyto body bez náhrady vypustil a předložil jsem alternativní návrh zprávy s těmito vypuštěními, o kterém se bude hlasovat ve čtvrtek. Mimo tato vypuštění je můj návrh zprávy identický s tím původním. Popisuje šance a rizika dohod o hospodářském partnerství, ale především zdůrazňuje potenciál pozitivních dopadů těchto dohod na lidi v příslušných zemích.
Předtím než skončím mi, pane předsedající, dovolte říci ještě jedno. Někteří kolegové v této sněmovně neustále poukazují na to, že lidé ve státech AKT nemají na uzavření těchto dohod dost času. To není pravda. Čas byl přeci od roku 2000 do roku 2007, do roku 2008 byl ještě jeden rok čas, pořád ještě máme čas. Nejde ale o to říkat lidem v těchto státech, že to mohou udělat kdykoli, čas nás totiž tlačí. Je to v zájmu lidí ve státech AKT, a proto žádám kolegyně a kolegy v této sněmovně, aby ve čtvrtek moji zprávu schválili, a žádám o to i ty, kteří původně předpokládali, že ji odmítnou. Nejde zde o kontroverzi mezi pravicí a levicí, nýbrž o to pomoci lidem ve státech AKT s posílením sebevědomí a učinit z nich v dohledné době rovnoprávné partnery v mezinárodním obchodě.
Tento dokument se stále vyvíjí. Podepsali jsme plnohodnotnou dohodu o hospodářském partnerství s karibským regionem a zároveň jsme dojednali prozatímní dohody se zeměmi a regiony v Africe a Tichomoří. Tyto prozatímní EPA upravují obchodní režim slučitelný s pravidly WTO a zachovávají pro tyto země významné obchodní preference. Prozatímní dohody jsou ze své povahy pouze přechodné, neboť budou nahrazovány plnohodnotnými regionálními EPA. Tempo těchto vyjednávání bude stanoveno příslušnými regiony, aby tyto cíle a rozsah působnosti odpovídaly jejich vlastním integračním procesům, schopnostem, potřebám a politickým prioritám.
Komise uznává nezbytnou úlohu rozvojového financování. Zároveň vítáme, že zpráva uznává skutečnost, že rozvojové cíle a výstupy dohod představují mnohem širší problematiku než jen finanční podporu. Rovněž uznáváme nezbytnou úlohu reformy v regionech AKT pro plnění rozvojových cílů, jak uvádí zpráva v bodě 14. Mezi ty patří reformy veřejných rozpočtů a změny daňových soustav. Tyto reformy vedou k posunům daňové základny kvůli liberalizaci a jako takové představují hodnotné kroky k dosažení udržitelných veřejných financí v AKT.
V jádru hospodářské hodnoty obchodní dohody tkví budování kapacity na straně nabídky pro obchod a zapojení sektorů zboží a služeb. Podle názoru Komise není protekcionismus pro politiku nikdy odůvodněnou volbou. Na druhou stranu uznáváme, že ochrana - legitimní použití opatření na ochranu citlivých odvětví a vznikajícího průmyslu - je odůvodněným a nezbytným politickým nástrojem. Proto EPA obsahují řadu pružných prvků, a zejména výjimky a asymetrické závazky na straně AKT, jak požaduje zpráva. Na straně EU jsou trhy zcela otevřené výrobkům AKT a zároveň se zvyšuje spolupráce na plnění technických a hygienických norem a usnadnění obchodu. Země AKT budou své trhy otevírat postupně, s možností ponechat si výjimky.
písemně. - (FR) Ve čtvrtek Parlament vynese verdikt nad zprávou pana Schrödera o dohodách o hospodářském partnerství (EPA). Byl bych velmi zklamán, kdyby první hlasování našeho orgánu o této vysoce technické a zároveň vysoce politické otázce (neboť je v sázce celá budoucnost našich vztahů se státy AKT) vedlo ke schválení zprávy pana Schrödera. Socialistická skupina v Evropském parlamentu pro tento text nebude hlasovat, neboť žádným způsobem neodráží znepokojení Evropanů ani našich partnerů z AKT nad EPA a způsobem, kterým jsou dojednávány.
Na rozdíl od stanoviska zpravodaje skupina PSE předložila a bude hlasovat pro návrh usnesení, které klade rozvoj zpět mezi základní priority EPA, které odmítá liberalizaci veřejných služeb a jakékoliv vyjednávání o singapurských otázkách nebo o službách proti vůli států AKT, které podporuje regionální integraci, které volá po obrovské finanční podpoře na dosažení standardní úrovně ekonomik států AKT a které zohledňuje specifika a zranitelná místa těchto zemí, ať již jde o nejméně rozvinuté země, nebo nikoli.
Okolo 46 % světové pevniny lze považovat za přírodní prostředí, za divokou přírodou nedotčenou lidskou civilizací. V Evropě však divoká příroda tvoří pouhé 1 % celého území. Musíme učinit vše v našich silách pro zachování tohoto jednoho procenta pro budoucí generace. To je cílem mé zprávy a doufám, že zvýšená ochrana oblastí divoké přírody bude dříve či později zakotvena do právních předpisů EU. V Evropské kultuře je divoká příroda vnímána dvojím způsobem. Na jedné straně je chápána jako místo strachu, jemuž je třeba se vyhnout, místo, v němž se ukrývají příšery a neznámá nebezpečí, což se odráží v řadě lidových pohádek. Na straně druhé se jeví jako atraktivní, příjemné místo, které nám poskytuje dočasné útočiště před stresem, jenž je vlastní civilizaci měst a průmyslu.
Literatura o tomto tématu v anglickém jazyce rozlišuje mezi pojmem zachování (conservation), který označuje řádné využívání přírody, a pojmem ochrana (preservation), jenž znamená uchránění přírody před veškerým využíváním lidmi. Mojí zprávě nepřísluší se pouštět do takovýchto filozofických úvah, nicméně bych rád zdůraznil, že za ideální řešení považuji udržitelný rozvoj. Divokou přírodu nemůžeme uzamknout do bankovního sejfu jako řetízek nebo balík podílových listů. Máme právo objevovat její hodnoty. Musíme proto přírodu chránit, ovšem prostřednictvím jejího využívání člověkem.
Území Evropy není dost velké, abychom vymezovali oblasti zapovězené lidem. Objevování přírody a zakoušení podmínek, ve kterých lidstvo žilo před vznikem civilizace, nás učí úctě k přírodě a může být základem vysoce kvalitní turistiky. Tyto oblasti jsou však zároveň extrémně zranitelné vůči dopadu změn životního prostředí způsobených člověkem - například v důsledku motorizace, chemických látek a změny klimatu - a zavádění invazivních nepůvodních druhů rostlin a živočichů. Rozvoj udržitelného cestovního ruchu by měl být spojen s ochranou těchto oblastí a veškeré jeho výnosy by měly být věnovány na ochranu divoké přírody.
Divoká příroda je útočištěm pro mnoho druhů, jako je medvěd hnědý, vlk a rys, které nedokážou přežít v byť jen nepatrně změněných podmínkách. Mnohé druhy v Evropě stále teprve budou objeveny a popsány. Většina z nich žije v půdě nebo v rozkládajícím se dřevě a je vysoce citlivá na změnu. Tyto nenarušené oblasti se dokonale hodí pro zkoumání evoluce, přirozené proměny přírody. Oblasti divoké přírody všeobecně pokrývá síť Natura 2000, ale je třeba, aby byly chráněny přísněji. Moje zpráva proto požaduje po Evropské komisi, aby s členskými státy spolupracovala na zmapování posledních oblastí divoké přírody v Evropě a tvorbě strategie na posílení jejich ochrany. Je třeba určit přírodní hodnoty dosud nedotčených oblastí a vlastnosti stanovišť a je třeba zajistit jejich další ochranu. Odborníci mi poradili, abychom nepřemýšleli v intencích nových právních předpisů, a namísto toho zavedli konkrétnější a přísnější ochranu oblastí divoké přírody do stávajících předpisů soustavy Natura 2000. Jelikož je financování Natury 2000 podle všech měřítek protikladné a stává se terčem oprávněné kritiky, budeme v každém případě muset změnit příslušné předpisy v příštím parlamentním cyklu, nejpozději však v novém rozpočtu. To by mohlo být i dobrou příležitostí k právnímu zakotvení posílené ochrany divoké přírody.
V prosinci 2008 schválila Komise komplexní hodnocení pokroku na úrovni Evropského společenství a členských států. Přes určitý příznivý vývoj v posledních letech, například vznik sítě Natura 2000, se biologická rozmanitost EU nadále nachází pod neustálým tlakem kvůli ničení stanovišť, znečištění, změnám klimatu a vlivu invazivních druhů. Závěrem Komise bylo, že splnění našeho cíle zastavit do roku 2010 pokles biologické rozmanitosti je vysoce nepravděpodobné a že bude zapotřebí další intenzívní úsilí na úrovni členských států i EU.
Většina těchto oblastí je již součástí sítě Natura 2000. Tato zpráva nás však inspiruje k novému pohledu na divoké a téměř divoké oblasti v EU, abychom zjistili, zda v některých případech může být ochrana těchto vzácných míst podpořena dalšími evropskými opatřeními. Komise zadala řadu studií a spolupracuje s českým předsednictvím EU. V květnu 2009 se v Praze uskuteční konference. Tato konference poskytne platformu k posouzení problematiky oblastí divoké přírody v Evropě a pojmenování opatření potřebných k zajištění jejich zachování.
Ve skupině PPE-DE jsme minulý týden na úrovni pracovních skupin i na úrovni skupin měli velmi ožehavou debatu o počtu bodů podle čl. 45 odst. 2, které máme na pořadu jednání tento týden. Skutečně jsem přesvědčena, že musíme co nejrychleji tento článek přezkoumat. Vím, že tento článek byl stanoven Parlamentem a že jsou pod ním podepsáni sami poslanci, ale domnívám se, že naše dobrá vůle je u řady bodů na našem pořadu - nejdůležitějších bodů na našem pořadu - zneužívána, když je nám čím dál více znemožňováno se vyjádřit.
Zvyšování poptávky po cestovním ruchu v divoké přírodě ovšem vytváří tlak přímo na ty hodnoty, které turisté hledají, a urychluje ničení křehkých ekosystémů. Řešením by bylo otevření malé části oblastí volné přírody vysoce kvalitnímu udržitelnému cestovnímu ruchu, který nemá nepříznivé dopady na cíle zachování přírody v těchto lokalitách. Činnosti cestovního ruchu by měly být povoleny za přísných podmínek, jako je omezení počtu návštěvníků za den, a na základě pevného plánu udržitelného cestovního ruchu, který podporuje iniciativy na zachování přírody a podporuje odpovědné poznávání divoké přírody. Plány cestovního ruchu a činnosti ekonomických subjektů by měly být posuzovány prostřednictvím pečlivých hodnotících mechanismů, speciálně vytvořených pro oblasti divoké přírody. Cílem je dát návštěvníkům a hospodářským subjektům na srozuměnou, že divoká příroda neznamená jen svobodu, ale i zodpovědnost.
Biologická rozmanitost Evropy je nejcennějším dědictvím, které můžeme budoucím generacím zanechat. Vítám a podporuji tuto zprávu o oblastech divoké přírody v Evropě. Rád bych upozornil na znepokojivý stav oblasti nejbohatší biologické rozmanitosti v Evropě, dunajské delty. Delta je neustále obětí agresivního pytláctví, nezákonných hospodářských zájmů a v neposlední řadě neregulovaného cestovního ruchu. Jednou z hlavních příčin této agrese vůči deltě je nedostatečné povědomí obyvatelstva delty a venkovského obyvatelstva žijícího podél přítoků Dunaje v Rumunsku.
Čísla hovoří jasně: jen v komerční letecké dopravě se rozmnožuje počet malých a středních podniků pracujících v tomto oboru, počet letadel se má během příštího desetiletí zdvojnásobit na 3500 a roční obrat přesahuje 25 miliard EUR. Tento obor vytváří v Evropě přímo či nepřímo 154 tisíc pracovních míst. Spolu se všeobecným letectvím, kde je podle odhadů 30 až 50 tisíc letadel, toto odvětví vytváří cca 9 % leteckého provozu a chlubí se nejrychlejším růstem v Evropě, dvakrát rychlejším než u ostatních druhů dopravy.
Co se týče zprávy samé, jako zpravodaj souhlasím s nutností, kterou ve svém sdělení zdůraznila Komise, aby byly přezkoumány zvláštní potřeby tohoto odvětví a pojmenována jeho ústřední témata. Prvně zmiňované potřeby se týkají sběru dat a vycházejí z nutnosti poskytnout tvůrcům veřejné politiky dostatečné informace a statistické údaje k lepšímu pochopení tohoto odvětví, aby je mohli regulovat vhodným způsobem. Druhý bod se týká použití zásady proporcionality při regulaci tohoto odvětví. Klíčová otázka zní, zda pravidla vytvořená za účelem regulace provozu obchodních letadel budou přiměřená i k regulaci provozu jednodušších a menších, často jednomotorových letadel.
Je zřejmé, že tato iniciativa si zasluhuje plnou podporu. Je však třeba dbát na to, aby v procesu formulování a provádění politiky byly při plánování a optimalizaci kapacity zohledněny potřeby všech skupin uživatelů vzdušného prostoru a letecké infrastruktury. K usnadnění další reformy je však třeba pro všeobecné ä komerční letectví vytvořit základní evropský systém sběru dat. V neposlední řadě bude také třeba usnadnit přístup tohoto odvětví na zahraniční trhy podporou rozvoje nových, konkurenceschopných technologií, ovšem při současném ohledu na dodržování zásad ochrany přírodního prostředí.
písemně. - Tuto zprávu vítám, protože usiluje o sladění a větší vyjasnění pravidel všeobecného a komerčního letectví na úrovni Společenství. Jedná se o nejrychleji rostoucí segment civilního letectví v Evropě, poskytující členským státům řadu společenských a hospodářských přínosů. Abychom jej však využili co nejlépe, musíme zavést odpovídající regulaci. Například v současné době není o tomto odvětví dostatek dat a tento nedostatek musí být ze správních a bezpečnostních důvodů urychleně odstraněn.
V době, kdy neustále slýcháme slovo "krize", není snadné hovořit o stabilní budoucnosti všeobecného a komerčního letectví. Proto děkuji Luísovi Queiróovi za to, že se zhostil nelehkého úkolu vypracování zprávy na toto téma. Blahopřeji. Jsem si jist, že letecká doprava může být hnacím motorem, který pomůže roztočit kola světové a evropské ekonomiky. Jak víme, před sotva 106 lety bratři Wrightové vykonali první kontrolovaný let motorovým letadlem (i když byl kratší než 40 metrů). To byl začátek opravdového letectví.
V dnešní době je letectví vysoce rozvinutým odvětvím, které vyrábí "létající stroje" čím dál lépe vybavené širokou škálou přístrojů. K letectví patří také celá složitá oblast navigace a letového řízení, založená na pozemní letištní infrastruktuře, systém bezpečnosti a tak dále. Měli bychom si uvědomit, že v evropském všeobecném a komerčním letectví je provozováno asi 50 tisíc letadel a počet malých letadel a kluzáků používaných ke sportovním a rekreačním účelům je takřka čtyřnásobný. Tato čísla hovoří sama za sebe.
zpravodaj. - Pane předsedající, dnes večer je obzvlášť příhodné, že za Komisi odpovídá paní Reading, protože se moje zpráva zaměřuje na návrh rozvíjený s jejími pracovišti již několik let. Tento návrh je krajně důležitý a skýtá široké možnosti celému evropskému hospodářství. Mým prvním poselstvím paní komisařce dnes večer je poděkování za její vůdčí roli v této iniciativě, které doplním přáním, aby byly mnohem více šířeny informace o ní. GŘ pro informační společnost je musí široce distribuovat - a myslím, že už tak začíná činit - protože jsou tak důležité, zejména v časech, kterými nyní prochází naše hospodářství.
O čem tedy hovořím? V jádru věci je fakt, že veřejné orgány v Evropské unii vynakládají obrovské sumy veřejných peněz na nákup výrobků a služeb. Jak velký objem těchto zakázek je ve skutečnosti vynaložen na výzkum a podporu rozvoje nových řešení pro velké výzvy, kterým veřejné orgány a celá společnost každodenně čelí, jako je zkvalitnění zdravotní péče, optimalizace dopravy, řešení klimatických změn nebo zvýšení energetické účinnosti budov? Výdaje na zakázky EU týkající se výzkumu a vývoje činí méně než 1 % celkového rozpočtu zakázek.
A na tomto místě se uplatní funkce zadávání veřejných zakázek v předobchodní fázi. V podstatě usilujeme o to, aby inteligentní, na výzkum zaměřené veřejné orgány vytvářely poptávku po inovativních řešeních a pak na plnění těchto požadavků pracovaly s malými i velkými inovativními společnostmi - ale zejména s malými podniky, které z tohoto mohou mít prospěch. Chceme, aby tito inteligentní zákazníci skutečně přemýšleli dopředu, byli nároční, přemýšleli o řešeních tam, kde ještě žádné komerční řešení neexistuje, ale kde je v podstatě škála řešení, která mohou být vyvinuta s finančním příspěvkem veřejného orgánu určeným právě na tento účel - na financování výzkumu a vývoje, možná prostřednictvím první soutěžní etapy nápadů, a pak vzít tato řešení do další etapy směrem k životaschopnosti výrobku nebo služby, které pak mohou být uvedeny na trh.
Na to je rovněž navázána druhá iniciativa Komise, kterou se moje zpráva zabývá - "iniciativa rozhodujících trhů", kde usilujeme o vůdčí úlohu veřejných orgánů v řadě klíčových technologických oblastí týkajících se zdraví a změny klimatu v dopravě. Existují známky toho, že vzniká ucelená politika, ale podle mojí zprávy potřebujeme více odborné přípravy, potřebujeme více osvědčených postupů a potřebujeme intenzivnější šíření tohoto návrhu. Doufám, že paní komisařka a sbor komisařů se tohoto chopí a že tento Parlament prokáže, že za tímto řešením stojí.
Závěrem - a dovolte mi krátký čas navíc, protože jde v jistém smyslu o procesní námitku - chci nejprve této prázdné sněmovně zdůraznit, že jsem ke své zprávě obdržel dvě stanoviska - od pana Sakalase z Výboru pro právní záležitosti a od paní Podimataové z Výboru pro průmysl. Tito ovšem nesmějí se svými stanovisky na tomto plénu vystoupit, což je, jak se zdá, spíše ostuda, protože přinesli hodnotný příspěvek, který jsem zapracoval do svých pozměňovacích návrhů. Rovněž chci poděkovat za spolupráci svému stínovému zpravodaji panu Hassemu Ferreirovi, pan Ferreira také přispěl značným dílem.
Jsem velmi ráda, že zpravodaj pan Harbour spolu s Komisí podpořili to, co leželo dosti dlouhou dobu ve frontě. Je ovšem rozdíl mezi tím být ve frontě a tím být uveden do praxe. Skutečně doufám, že se zpráva Parlamentu stane spouštěčem a důležitou přidanou hodnotou k naší politice výzkumu a inovací. Spuštění silné poptávky veřejného sektoru po vývoji nových inovativních výrobků a služeb v Evropě může zapříčinit významné změny, zejména pro naše MSP, a proto tuto iniciativu vítám. K této práci panu Harbourovi blahopřeji.
Návrhy obsažené v této zprávě nám pomohou tento návrh uplatňovat. Většina obsahu zprávy nalezne své místo v novém rámcovém rozhodnutí, ale ukáže-li se, že je to z technických nebo právní důvodů neproveditelné, pokusíme se určit nejvhodnější nástroje pro uplatnění kteréhokoli z návrhů, jež se nevejdou do tohoto rámcového rozhodnutí. Zjistíme, existuje-li možnost politické iniciativy, zejména pro využití dialogu se třetími zeměmi, nebo pro poskytnutí finančních nástrojů jako v případě stávajících programů.
navrhovatelka stanoviska Výboru pro práva žen a rovnost pohlaví. - (DE) Pane předsedající, dámy a pánové, nového návrhu předloženého Komisí je naléhavě zapotřebí. Členové Výboru pro práva žen a rovnost pohlaví mají k návrhu konkrétní otázky a návrhy. Je zásadní, abychom překročili hranice programu Daphne a zahájily legislativní iniciativy v oblasti dětské pornografie. Odpovědnost se samozřejmě týká i uživatelů, ale státy musí přijmout opatření. Jsem například přesvědčena, že agentura Europol je významným nástrojem, který ve spojení s efektivní sítí odborníků a jednotkou zvláštního určení, jejíž členové budou vycvičeni v konkrétních otázkách, může být využíván k boji proti dětské pornografii a prostituci. Musíme rovněž vyřešit otázku extrateritoriality tím, že přijmeme společný evropský přístup.
jménem skupiny PPE-DE. - Pane předsedající, ve zprávě Europolu o organizovaném zločinu z roku 2006 se uvádí, že možnosti internetu v oblasti informačních a komunikačních technologií mají pro organizovaný zločin významné přínosy. V tomto ohledu není pochyb, že děti jsou nejzranitelnější skupinou. Podle odborníků chatuje 90 % dvanáctiletých až sedmnáctiletých lidí na internetu. Kromě spolužáků a her využívají sítí "neznámých uživatelů" prostřednictvím chatovacích místností na internetových stránkách, která jsou výborným kontaktním místem pro pedofily využívající falešné identity, aby nalákali potenciální oběti.
Jsme svědky dobře organizované mezinárodní sítě pedofilů a organizovaného zločinu propojené se sexuálním průmyslem, jak konstatovala paní Angelilliová. Na druhé straně je mezinárodní spolupráce orgánů prosazování práva omezená. Je skoro neuvěřitelné, že stále chybí osm ratifikací Opčního protokolu k Úmluvě o právech dítěte o prodávání dětí, dětské prostituci a dětské pornografii, čtyři v případě Palermského protokolu, který je základním dokumentem pro mezinárodní spolupráci v boji proti obchodování s lidskými bytostmi. O něco méně než polovina členských států ještě neratifikovala Úmluvu Rady Evropy o počítačové trestné činnosti.
Třetím návrhem je, že bychom se nyní měli vážně zabývat internetem a společně s největšími úvěrovými společnostmi vypracovat technické nástroje, které za pomoci bank a směnáren, poskytovatelů internetu a vyhledávačů a samozřejmě odvětví cestovního ruchu umožní uzavřít platební systémy v případě, že bude uskutečněna platba za sexuální trestné činy a násilí nebo sexuální vykořisťování dětí a mladých lidí. Stejné možnosti se týkají i snahy o uzavření internetových stránek a toho, že děti mají přednost před zachováním soukromí a že zneužívání dětí a mladých lidí musí být hlášeno.
jménem skupinyjménem skupiny ALDE. - (DE) Pane předsedající, pane místopředsedo Komise, rád bych poděkoval zpravodajce za její úsilí a iniciativu, které této zprávě věnovala. Ochrana dětí při používání internetu a boj proti dětské pornografii jsou dvěma nejdůležitějšími otázkami, kterými se musíme zabývat. Pro mne je velmi důležité zajistit, aby toto rámcové rozhodnutí o boji proti sexuálnímu vykořisťování dětí a dětské pornografii poskytovalo vyšší úroveň ochrany. Zneužívání dětí na internetu může být zvládnuto pouze pomocí společné iniciativy na evropské úrovni, protože internet nezná státní hranice.
Tato zpráva obsahuje tři body, u nichž jsem přesvědčena, že zasluhují vylepšení. Zaprvé musí být zachována rovnováha mezi bezpečností dětí a ochranou údajů. Musíme zohlednit nejen osobní údaje dětí, ale i osobní údaje lidí a obsah, které jsou významné pro účely poskytování této ochrany dětem. Kromě stanovení trestných činů pro uživatele internetu a dodavatele dětské pornografie, musíme nejprve určit osoby stojící v pozadí těchto strašlivých aktivit a uvěznit je. Proti zneužívání můžeme účinně bojovat pouze tak, že zaútočíme na jeho kořeny. Musíme se zaměřit na osoby, které tyto služby, tyto hrůzné kriminální aktivity, zpřístupňují ostatním a které z nich mají zisk.
Kromě kriminalizace pachatelů, jak uvádí zpráva paní Angelilliové, musíme rovněž informovat lidi, kteří se o děti starají, a vysvětlit jim rizika spojená s používáním internetu. Musíme se zaměřit na rozvoj nových technologických metod a navrhnout vytvoření zásady soukromí. Kromě toho musíme podporovat výměnu informací a zkušeností mezi jednotlivými orgány členských států. Orgány ochrany údajů v členských státech mohou v tomto působit jako významní prostředníci. Úspěšný bude pouze všeobecný přístup.
jménem skupiny Verts/ALE. - Pane předsedající, rád bych poděkoval paní Angelilliové za tuto zprávu. Rád bych vám zopakoval, co prohlásila naše kolegyně paní Bauerová ohledně přijetí opatření členských států za účelem podpisu a ratifikace určitých úmluv a protokolů, které v současné době chybí. Usilujeme-li o společný rámec a společný přístup, existují velmi významné referenční body, které rovněž pomáhají vyslat z členských států signál, že se o tyto otázky také zajímají. Domnívám se, že toto je jedna z oněch klíčových záležitostí, kterou je třeba uskutečnit, a bude zajímavé dozvědět se, proč určité členské státy dosud nepodepsaly příslušné úmluvy a protokoly.
Vítáme velkou část této zprávy týkající se přístupu založeného na právech, což bych rád viděl jako hlavní téma a odděleně od názoru, že pojednává pouze o trestním právu. Ve skutečnosti se jedná o práva a ochranu dětí a mladých lidí. Potřebujeme tato srozumitelná opatření, abychom pomohli dětem, které se staly oběťmi - ať již kvůli soudnímu řízení, kde je obvykle klíčovou otázkou nalezení pravdy, avšak nikoliv způsobem, který zanechá děti více traumatizované, než byly na začátku řízení, nebo prostřednictvím kolektivní spolupráce na identifikaci dětí.
jménem skupiny GUE/NGL. - (SV) Skupina konfederace Evropské sjednocené levice a Severské zelené levice tuto zprávu podporuje. Sexuální vykořisťování dětí a dětská pornografie jsou odpornými zločiny, jejichž prevence vyžaduje mezinárodní spolupráci. Děti jsou poškozovány tím, že jsou násilím nuceny pózovat v sexuálním kontextu, jsou fotografovány nebo filmovány a umisťovány na internet. Tyto filmy a obrázky mohou vidět osoby na celém světě a k zastavení tohoto porušování práv je nutná mezinárodní spolupráce. Víme, že existují pevná propojení mezi obchodováním se sexuálními otroky a sexuálním vykořisťováním dětí. Organizace spojených národů odhaduje, že 85 % obětí obchodování se sexuálními otroky tvoří děti mladší osmnácti let.
Avšak měli bychom být obezřetní, pokud se jedná o stanovení podrobných trestů za toto zneužívání na evropské úrovni. Bude třeba, aby samy členské státy co nejvíce usilovaly o penalizaci zneužívání moderních sdělovacích prostředků. Bude třeba, aby dětské porno na internetu bylo upraveno trestním právem členských států. Rada by se měla zavázat, v souladu se zákazem stíhání některých povolání, k uzavření mezer v právní síti, aby se vykořisťování a přenos přes internet nepřesunuly do zemí, kde takové právní předpisy neexistují. Rád bych se od Komise dověděl, zdali by bylo možné projednat to se zeměmi mimo EU, ale zástupci Rady tu naneštěstí nejsou.
Je pobuřující, že existují tisíce osob, které byly obviněny z trestného činu dětské pornografie a ve vězení nestrávily více než jediný den. Rád bych zpravodajku paní Angelilliovou, jejíž kvalitní zprávu všichni obdivujeme, že se v jejím městě loni odehrál případ známý jako "Lotosový květ", který se týkal 200 romských dětí. Jakmile byl tento případ uzavřen, tyto romské děti virtuálně zmizely, nikdo neví, zda se skutečně vrátily do stejných táborů, v nichž se vykořisťování uskutečňovalo.
(HU) Pane předsedající, pane komisaři, dámy a pánové, tato sněmovna dnes diskutuje o tématu, které oprávněně pobuřuje všechny lidi dobré vůle. Odsuzujeme tento jev, a pak jsme přesvědčeni, že se to týká pouze dětí druhých. Přesto jsou ohroženy všechny děti, protože počet obětí sexuálního vykořisťování dětí a dětské pornografie narůstá. Proto musíme k zabránění tomuto jednání použít všech dostupných prostředků. Musíme zajistit, aby sankce stanovené ve vnitrostátních právních předpisech byly účinně používány a aby každodenní praxe tento boj odrážela. Členské státy musí učinit vše možné pro to, aby eliminovaly celou poptávku.
Obzvláště musíme být obezřetní, pokud se jde o trvalé hrozby, které v tomto ohledu představuje používání nových technologií - internetových kamer, mobilních telefonů, a zejména používání internetu. Zavedení technologií, které blokují přístup, mohou být kromě informování rodin a dětí před nebezpečím jedním ze způsobů, jak toho dosáhnout. V každém případě musíme zdůraznit, že se jedná o závažnou trestnou činnost, a abychom ji odhalily, je zásadní odstranit všechny překážky na cestě k bezproblémové výměně záznamů z oblasti prosazování práva mezi členskými státy, což umožní vytvořit centralizované databáze s informacemi o pachatelích.
Tímto doporučením dokazujeme, že se podnikají skutečné kroky: požadujeme evropskou harmonizaci rozdílů ve věkové způsobilosti, přísnější tresty za pohlavní zneužívání a silnější vnitrostátní intervenční programy a systémy a jejich větší počet. Aby toho bylo dosaženo, musíme se zaměřit na členské státy, abychom - jak to učinilo Španělsko nad rámec provádění rámcového rozhodnutí Rady o této problematice - mohli vypracovat a realizovat akční plány, do nichž se zapojí zájmové skupiny, včetně programů na zvyšování veřejného povědomí a sociální mobilizace, aniž se zanedbá snaha o mezinárodní spolupráci.
(EL) Pane předsedající, pane komisaři, dámy a pánové, nejprve bych rád poděkoval paní Angelilliové za její výjimečnou práci o tak citlivém tématu, které znepokojuje nás všechny. Sexuální vykořisťování dětí je jev, který společnost v členských státech Evropské unie i jinde stále šokuje. Dětská pornografie na internetu je zhoršujícím se problémem, když se zamyslíte na tím, že mezi lety 1997 a 2007 se počet internetových stránek zobrazujících sexuální vykořisťování dětí zvýšil o tisíc procent. Posílená spolupráce se soukromým sektorem by mohla účinně podpořit omezení počtu internetových stránek s dětskou pornografií. Například by mohla být podporována spolupráce s úvěrovými institucemi, která bude mít za cíl boj proti dětské pornografii na internetu na evropské úrovni prostřednictvím použití jejich platebních systémů na komerční stránky prodávající fotografie dětí.
Kromě toho nový program Společenství na ochranu dětí používajících internet pomůže podpořit bezpečnější on-line prostředí. Úmluva Rady Evropy podepsaná 20 členskými státy Evropské unie je prvním mezinárodním právním aktem kvalifikujícím různé formy sexuálního vykořisťování dětí jako trestné činy. Abychom se s tímto jevem efektivně vypořádali, je třeba, aby členské státy kriminalizovaly všechny formy nátlaku na děti, aby se účastnily sexuálních aktivit. Konečně se domnívám, že je velmi důležité zohlednit rejstříky pedofilů a zakázat jim, aby vykonávali povolání nebo dobrovolnou práci, kde se přímo stýkají s nezletilými osobami.
(HU) Děkuji mnohokrát, pane předsedající, dámy a pánové, na celém světě je obětí některé z forem násilného jednání 40 milionů dětí mladších 12 let. Vzhledem k novým technologiím, a zejména trvalému rozvoji internetu, a novým on-line metodám používaným pedofily je obzvláště důležité, aby se zvýšila úroveň ochrany dětí. Podle Eurobarometru používá internet 74 % nezletilých dětí každý den, a mnoho z nich je tedy vystaveno násilným a pornografickým prvkům.
V zájmu účinné ochrany bych v Evropě doporučil zavedení takzvaných bezplatných rodinných informačních balíčků. Ty už ve velké míře používají někteří evropští poskytovatelé internetu a jsem přesvědčen, že se k tomuto úsilí mohou přidat i další. Balíčky se zabývají čtyřmi základními bezpečnostními tématy - bezpečností a komunikací, zábavou, stahováním a virtuálním násilím - a zábavnou formou poskytují rodinám pomoc s bezpečným používáním internetu. Dále doporučuji, aby tyto balíčky obsahovaly bezplatný internetový prohlížeč, který by mohl sloužit jako síto a chránit děti před nežádoucím obsahem internetových stránek. Musíme si být jisti bezpečností našich dětí, nejen na internetu, ale rovněž ve veřejných i soukromých institucích. Proto je nanejvýš důležité, aby každý, jehož povolání zahrnuje pravidelný styk s dětmi musel hlásit jakýkoliv případ pohlavního zneužívání. Děkuji vám.
(PL) Pane předsedající, velmi mě těší, že se Parlament vážně zabývá otázkou boje proti sexuálnímu vykořisťování dětí a dětské pornografie. Velmi mě to těší zejména proto, že dosud mnoho evropských levicových skupin otevřeně bojovalo za co největší možnou sexuální svobodu nehledě na následky, které bude mít tento postoj pro děti. Dokonce dochází k pokusům o zakládání politických stran pedofilů. To musí všechny slušné obyvatele Evropské unie naplňovat hrůzou. Rozsah tohoto jevu je obrovský, jak můžeme vidět pouhým pohledem na stránky novin.
Zvláště bych chtěl upozornit na skutečnost, že pachatelé sexuálních deliktů na dětech se vyznačují vysokou mírou repetitivnosti. Jistě zde do jisté míry platí rčení našich německý přátel "einmal ist keinmal". Pokud však někdo spáchá dva a více takových deliktů, měli bychom být schopni zabránit těm dalším. Zde jsou na místě jak léčebná opatření, tak nejrůznější nápravná opatření, zejména pak zákaz práce s dětmi a mládeží. Protože recidivy se zde vyskytují také ve velmi dlouhých intervalech, měla by být informace o tendenci páchat podobné delikty dostupná opravdu dlouhodobě. Doporučoval bych také zakotvit povinnou lustraci uchazečů o místa učitelů, trenérů a vychovatelů mládeže právě ve vztahu k případnému sexuálnímu trestnému činu v minulosti.
Skutečností je, že internet nabízí těmto trestným činům nové možnosti, a proto se domnívám, že je na nás, abychom naléhali na uznání využívání internetu pro dětskou pornografii a podvádění dětí za účelem pohlavního zneužívání jakožto trestných činů. Nepostačuje, aby se státy vymlouvaly, že je to obtížné. Musím spolupracovat a koordinovat naše úsilí, abychom zajistili, že to dokážeme. Ve všech členských státech by mělo být možné, aby všichni občané nebo osoby žijící v Evropské unii, kteří spáchali trestný čin mimo Evropskou unii, stanuly před soudem.
(PT) Pane předsedající, pane Barrote, dámy a pánové: rámcové rozhodnutí z roku 2003 se zaměřilo na zúžení legislativních mezer v členských státech v oblasti boje proti sexuálnímu vykořisťování dětí a proti dětské pornografii. Proto byl jeho prostřednictvím přijat společný rámec ustanovení pro úpravu, mimo jiného, kriminalizace, uplatnitelné sankce a ochranu obětí a jejich ochranu. Domnívám se, že je politováníhodné, když některé členské státy dosud nepřijaly opatření nezbytná k uplatňování tohoto rámcového rozhodnutí, a to i přes to, že lhůta, aby tak učinily, již uplynula.
Je zásadní, aby všechny členské státy kriminalizovaly všechny formy pohlavního zneužívání dětí a aby všichni evropští občané, kteří se dopustili sexuálních trestných činů na dětech, a to v jakékoliv zemi v Evropské unii nebo mimo ni, podléhali jednotným extrateritoriálním trestněprávním předpisům platným v celé Unii. Je důležité zajistit, aby se pachatelé těchto trestných činů nemohli vyhnout právnímu postihu. Podporuji rovněž přezkum rámcového rozhodnutí, aby zaručovalo alespoň stejnou úroveň ochrany jako úmluva Rady Evropy z roku 2007. Je politováníhodné, že některé členské státy tuto úmluvu dosud nepodepsaly.
Proto děkuji paní Angelilliové za její zprávu. Sám jsem se touto záležitostí mnohokrát zabýval. V této oblasti je zapotřebí profylaxe a preventivních opatření. Je zásadní zvýšit povědomí o nebezpečích jak mezi dětmi, tak mezi jejich rodiči a opatrovníky. Rychlé nalezení trestného činu a přísné prosazování práva jsou nezbytné. Je třeba, aby sdělovací prostředky spolupracovaly. Tato opatření se musí týkat celého světa, protože v některých zemích existují organizace, jež zpochybňují penalizaci sexuálního styku s dětmi. Dokonce se používají pochybné pojmy jako "dobrá pedofilie". Neměli bychom být lhostejní k ponižování našich dětí, nebo k jejich bolesti a pokoření. To je hanba naší doby.
(EL) Pane místopředsedo, doporučení, která dnes tak bezchybně představila paní Angelilliová a která podpořili mí kolegové poslanci, jsou určena především Radě. Avšak, jak jste uvedl, předložíte v březnu svůj vlastní návrh, a měl bych požádat, aby byl tento návrhu v souladu s mnoha politikami Evropské unie, a nikoliv krokem stranou. Je třeba, aby tento návrh stanovil ustanovení o kriminalizaci, přísných opatřeních a spolupráci s Europolem, jehož úmluvu je třeba zmínit především, pokud se týká obchodování s lidskými bytostmi. Neměli bychom zapomínat, že kromě těchto hrozeb, násilí, podvodů a zneužívání závislých osob, především v kruhu rodiny, existuje vykořisťování z důvodu záměrného podněcování, zejména u osob, jejichž věk jim brání v reakci. Odkazuji na jev obchodování z opuštěnými dětmi, který se na internetu objevuje, a když říkám internet, nemyslím tím pouze internetové stránky a chatovací místnosti, kam se děti dostávají ze svých pokojů, ale rovněž další početné prostředky, jako jsou mobilní telefony, která mohou děti používat, což je důvod, proč je potřeba, abychom stanovili podmínky pro všechny možnosti.
Když hovoříme o trestných činech, musíme se zamyslet i nad stavem nápravných zařízení a věznic. Omezíme-li počet osob v těchto institucích, zvýšíme riziko tohoto jevu. Je rovněž třeba vypracovat ustanovení o zlepšení životních podmínek obětí. Je třeba, abychom chránili oběti a jejich rodiny, protože násilí pachatelů se šíří a prostředky, které používají, jsou účinnější než prostředky obrany, kterými disponují oběti, protože se jedná především o prostředky ekonomické. Proto jsem přesvědčen, že náš nový návrh vytvoří lepší úroveň ochrany nezletilých osob a prostředky splňující vysoké nároky.
Žiji v malé vesnici, kde se lidé navzájem znají a zajímají se o to, co se kolem nich děje. Cizinec vzbuzuje zájem. V malé vesnici na jihu Polska by bylo pro kohokoliv obtížené navázat nepozorovaně kontakt, ale dovolím si říci, že na takových klidných a bezpečným místech v cel Evropě, když si rodiče v tichosti čtou noviny nebo sledují televizi, je nevítaný host v pokojích jejich dětí a kontaktuje je přes internet. Jsme my rodiče bezmocní? Ne, nejsme. Možná jsou naše děti zdatnější ve využívání nových technologií. Možná je obtížné dostat je od počítačů.
Drazí rodiče, dnes udělejte něco pro ochranu svých dětí. Upozorněte je na něco, co jsme se naučili, zejména: "Nemluvte s cizími lidmi." Jedná se o jednoduché sdělení. Dnes tito cizí lidé nečíhají před školami s pytlíkem sladkostí, jsou v chatovacích místnostech na internetu, a tam vyhledávají své oběti. Jsou nebezpečnější, protože je bez problému nevidíme, jak se plíží z jednoho dětského pokoje do druhého. Měli bychom naučit své děti, že nesmí mluvit s cizími lidmi, a to i na internetu, a přibouchnout jim dveře před nosem.
Nemůžeme si dovolit jakýmkoliv způsobem ignorovat skutečnost, že prevence tohoto jevu je součástí boje proti němu: vychovávat děti a rodiče, aby věděli, jak se vyhnout kontaktu s tímto jevem a lidmi, kteří se ho účastní, omezovat všechny formy reklamy, které vyvolávají otevřenou a agresivní sexualitu, že existuje větší zájem o děti umístěné v různých institucích, které se často stávají oběťmi sexuálního násilí, integrační úsilí o zastavení obchodování s dětmi - jedním z hlavních důvodů obchodování je zejména sexuální vykořisťování - a vytvořit síť z nevládních i vládních struktur, jež bude protiopatřením.
Dále je žádám, aby veřejně jmenovali ty členské státy, jež mají v tomto ohledu nedostatečné právní předpisy. Jedním opatřením, které navrhuji, je vytvoření celoevropského - nebo ještě lépe mezinárodního - veřejného seznamu pachatelů odsouzených za sexuální trestné činy spáchané na dětech. Navrhuji, aby byl tento seznam trvalý, bez možnosti vymazat jakékoliv jméno, dokud soud nerozhodne o neplatnosti původního odsouzení. Sexuální trestný čin spáchaný na dítěti způsobuje oběti trvalé následky a měl by rovněž pro pachatele znamenat trvalé označení. To bude doplňujícím opatřením k trestu a rovněž se to stane preventivním opatřením.
Rozvoj vědy a techniky a nových způsobů komunikace, zejména internet a mobilní telefonie, odhalilo nové způsoby lákání dětí za účelem sexuálního vykořisťování a také nové způsoby šíření dětské pornografie. Je zásadní zavedení trestů za tuto činnost v rámci trestního práva členských států. Avšak zavedení trestněprávní odpovědnosti za tyto činy není dostačující. Dále je nutné zavedení systémů, které budou bránit situacím, v nichž je možný vznik nebezpečí sexuálního vykořisťování dětí, například pomocí vzdělávání rodičů a dětí a rovněž sledováním organizací pedofilů, které jsou aktivní na internetu.
(CS) Paní předsedkyně, velice vítám tuto zprávu, mám jen dvě výhrady. Za prvé zavedení trestnosti pro rodiče, kteří nutí své potomky k uzavření nedobrovolného sňatku, nepovažuji za účinné. Není moc reálné prokázat takové jednání uvnitř rodiny, kde navíc existuje výjimečné právo odepřít výpověď. Za druhé ustanovení o zbavování povinnosti speciální profesní mlčenlivosti by potřebovalo podrobnější upřesnění. Bez ohledu na tyto dvě záležitosti apeluji na členské státy, Radu i Komisi včetně českého předsednictví, aby urychleně novelizovaly příslušné evropské a národní předpisy a ratifikovaly mezinárodní úmluvy pro efektivní boj s pedofily. Co nejdříve musí vzniknout celoevropská databáze pedofilů, která znemožní zaměstnávat je ve školství a službách pro děti v jiném členském státě. Je třeba harmonizovat věkovou hranici pro sexuálně motivované trestné činy. Upozorňuji také, že členské státy musí financovat vývoj a šíření programů, které umožní rodičům mnohem lépe chránit děti před groomingem při užívání internetu.
Paní předsedající, dámy a pánové, rovněž bych rád Parlamentu sdělil, že nestačí mít pouze dobrý právní rámec. Potřebné jsou rovněž nástroje. To je důvod, proč se na evropské úrovni snažíme kolem Europolu vybudovat platformu, která bude použitelná pro centralizaci informací shromážděných v členských státech a pro vydávání zpráv a statistik vnitrostátních platforem. Několik zemí EU takové platformy má, ale je potřebné na úrovni Společenství zajistit, že se možnost seznámení s těmito informacemi bude mít každý. Zde může Evropská unie nabídnout přidanou hodnotu za předpokladu, že uspějeme při vytváření této platformy kolem Europolu.
Rovněž bych chtěl uvést, že máme další nástroj, do nějž osobně vkládám velkou důvěru, jinými slovy neformální skupiny veřejného a soukromého sektoru vytvořené Komisí, které zavedla Evropskou finanční koalici zaměřenou proti komerčním fotografiím s dětskou pornografií. Vzhledem ke zčtyřnásobení internetových stránek mezi lety 2003 a 2007 musíme zapojit soukromý sektor, neboť ten kontroluje velkou část informační a telekomunikační infrastruktury. Zejména je třeba mobilizovat poskytovatele přístupu. To je zásadní.
Kromě toho bych chtěla zdůraznit, že to jsou děti, kdo ve skutečnosti potřebuje nejvyšší ochranu soukromí a údajů. Pan Barrot o tom také hovořil: během soudních řízení v případě vypuknutí skandálu, jehož obětí jsou naneštěstí děti, je to přesně vykořisťované dítě, kdo je potravou pro sdělovací prostředky, a to bez jakékoliv ochrany, a měla bych říci že i bez jakéhokoliv soucitu jak pro jejich vnímání, tak pro jejich soukromí, a jednoduše zvyšují televizní sledovanost a o něco více se prodávají noviny. Ráda bych rovněž dodala, že se toto nebezpečí týká všech dětí bez výjimky a že děti bez doprovodu a romské děti jsou často ještě zranitelnější.
Abychom trestným činům předcházeli, je třeba zlepšit informovanost. Studie Eurobarometru z roku 2008 dokládá, že velká část rodičů nevěnuje pozornost tomu, čemu se jejich děti na internetu věnují. Například já zastupuji zemi, kde je užívání internetu v rámci zemí EU rozšířeno nejvíce, avšak nezájem rodičů rovněž patří v EU k nejvyšším. Konkrétně 60 % z nich nezajímá, že se jejich děti mohou stát oběťmi sexuálního obtěžování, 47 % nezajímá, že jejich děti uvidí pornografický nebo násilný obsah a 62 % nezajímá, že jejich děti mohou šířit osobní údaje.
Vážená paní předsedající, vznáším procesní námitku podle článku odstavce 2(a) a (b) článku 142 o přidělení řečnické doby. Včera když jsme zde v Parlamentu projednávali vězení v Guantánamu, já a několik dalších řečníků jsme byli bez milosti přerušeni, když jsme překročili naši řečnickou dobu o několik vteřin. Toto tvrdé jednání bylo vyměřeno panem Pötteringem a panem místopředsedou Siwiecem, jenž jej později odpoledne vystřídal.
Na druhou stranu panu Schulzovi, šéfovi skupiny sociálních demokratů, pan Pöttering dovolil překročit řečnickou dobu o více než minutu. Ani by mě nenapadlo naznačovat, že to je proto, že pan Pöttering a pan Schulz jsou kamarádi - alte Kameraden jak se říká v němčině -, nicméně skutečně jsem si zde všimla opakujícího se vzorce. Ke kolegům z velkých skupin, kteří rozvíjejí politickou myšlenku, jež chce předsedající slyšet, je přistupováno velice velkoryse. Ke kolegům z malých skupin, kteří rozvíjejí politickou myšlenku, jež předsedající slyšet nechce, je přistupováno velice skoupě. To je v rozporu s jednacím řádem, kde je jasně stanoveno, jak by měla být řečnická doba přidělována.
Dovolte mi krátký pohled do historie. V roce 1997 vydal v důsledku krize související s BSE dočasný vyšetřovací výbor závěrečnou zprávu, v níž Parlament vyzývá k zavedení tohoto "otevřeného prohlášení". Komise předložila návrh, z něhož se později stala směrnice 2002/2/ES. Po dojednání kompromisu s Radou - který prošel všemi orgány - bylo prostřednictvím směrnice zavedeno otevřené prohlášení, z něhož vyplývá, že údaje na etiketě musí uvádět složky s tolerancí ± 15 %, přičemž informace o přesném složení se poskytují na požádání.
Jednalo se o směrnici a nikoli o nařízení a členské státy ji uplatňovaly jen zdráhavě, pokud vůbec. Výrobci krmiv podali žalobu u Evropského soudního dvora, který vydal potvrzení prvního stupně: kromě přesného uvádění informací je zákonnost této směrnice nesporná. Rozsudek jsme následně zohlednili v dalším projednávání v Parlamentu a celou záležitost jsme nyní uzavřeli ve formě tohoto nařízení. Pokaždé se mi dostalo cti být zpravodajem a po celou tu dlouhou dobu jsem se těšil z usilovné spolupráce s Komisí založené na důvěře.
Nyní máme před sebou výsledek tvrdého, ale čestného boje, na který můžeme být hrdí. Je rovněž zřejmé, že se těší z podpory této sněmovny i jednotlivých skupin. Ze skutečnosti, že nejsou předloženy žádné pozměňovací návrhy, usuzuji, že toto nařízení bude přijato velkou většinou. Máme tedy kvalitní nařízení, které zavádí otevřené prohlášení ve třech krocích - víte, o které se jedná - za prvé, uvádění složek v sestupném pořadí podle jejich hmotnostních podílů; za druhé, poskytování informací ze strany výrobců krmiv s tolerancí ± 15 % -v této souvislosti jsme v této právní úpravě nestanovili výhradu práv duševního vlastnictví, ale odkázali jsme na obecné právní předpisy -; a za třetí, ustanovení o poskytování přesných informací orgánům.
Kompromisní balíček zachovává vysokou úroveň bezpečnosti potravin, které bylo v EU dosaženo. Vytváří vhodnou rovnováhu mezi ochranou spotřebitele a právy duševního vlastnictví. Odstraňuje břemeno povolovacího řízení před uvedením výrobku na trh pro bio-proteiny, modernizuje označování krmiv prostřednictvím odpovídajících informací zákazníkovi a jádrem legislativního procesu se stává společná regulace. Zvyšuje transparentnost trhu prostřednictvím systému oznamování o nových krmných surovinách, usnadňuje inovace a konkurenceschopnost odvětví výroby krmiv EU a představuje konkrétní opatření v boji proti klamání spotřebitelů krmiv - ať už se jedná o zemědělce, nebo majitele domácích zvířat.
Nejdůležitější je zachování duševního vlastnictví výrobců krmiv pro zvířata. Jestliže chceme inovace v tomto odvětví - pro něž jsme včera hlasovali ve zprávě o životním prostředí - musí se mnohé zlepšit i v odvětví chovu dobytka, aby se snížily emise všech druhů plynů, které způsobují hospodářská zvířata. Této výzvě se musíme postavit čelem. Pokud se výrobci rozhodnou pro inovace, neměly by jim v tom bránit příliš přísné právní předpisy o zveřejňování informací. Toto zveřejňování je podle mého názoru ochráněno, jak již uvedli ostatní, a může k němu dojít např. na žádost vlády nebo některých zákazníků. Nic nebrání výrobcům krmiv poskytovat tyto informace dobrovolně.
Jednotlivé složky nejsou samy o sobě nejdůležitější: mnohem důležitější je přesná nutriční hodnota krmiva, která by měla být odpovídajícím způsobem vyznačena. Veškeré údaje na etiketě, jako např. energetická hodnota, proteiny atd., jsou cenné informace. Stručně řečeno Skupina Aliance liberálů a demokratů pro Evropu tento kompromis podpoří. Rovněž říkáme výrobcům krmiv, že pokud chtějí inovovat např. své výrobní postupy a složení krmiv, toto je dobrý kompromis, který jim v tom pomůže.
jménem skupiny Verts/ALE. - Pane předsedající, ani já nebudu výjimkou a poblahopřeji svému stranickému kolegovi, Friedrichu-Wilhelmu Graefe zu Baringdorfovi, který odvedl obtížnou práci na tomto snad nejodbornějším materiálu, jakým jsme se tu doposud zabývali. Prokázal rovněž moudrost Šalamouna při hledání rovnováhy mezi potřebami spotřebitelů a legitimními potřebami výrobců na ochranu výrobků a práv duševního vlastnictví.
Doma bych tento materiál nazval jedním z klasických materiálů Evropského parlamentu. Když se dívám na naše hosty v návštěvní galerii, mohu s poměrnou jistotou říci, že označování krmiv zjevně nepatří mezi nejpřitažlivější témata, o nichž budeme dnes hovořit, je to však téma, které má klíčový význam a představuje skutečný příklad toho, jak tento Parlament vytváří přidanou hodnotu a jak můžeme zajistit našim spotřebitelům, našim občanům a voličům, důvěru v potravinový řetězec potravin, které jedí.
Přístup uživatelů krmiv k informacím o obsahu krmiv je stále omezen ochranou práv duševního vlastnictví. Pokud výrobce krmiv používá nebezpečnou přísadu, budeme nadále zranitelní. Problém krmiv je dalším dokladem toho, že zemědělská politika se vydala špatným směrem, který navzdory prohlášením upřednostňuje průmyslové zemědělství, a v tomto zemědělství nepotřebují zemědělci vlastní krmiva a mohou krmit zvířata krmivy vyráběnými specializovanými podniky. Tyto podniky jsou samozřejmě zaměřené na zisk a budou se stále snažit nalézat způsoby, jak snížit náklady, nebudou však nutně brát ohled na bezpečnost zvířat a naše zdraví. V důsledku toho musíme znásobovat konkrétní ustanovení a posilovat sledování, což činí celou záležitost absurdní.
Není čas na změnu těchto tendencí a na návrat k udržitelnému rozvoji zemědělství, v němž budou mít zemědělci vlastní krmiva a nebudou vystaveni ztrátám způsobeným dioxiny nebo BSE? Pokrok v zemědělství nemusí znamenat koncentraci produkce nebo koncentraci produkce krmiv. Měli bychom mít na paměti, že v EU máme v současnosti 15 milionů zemědělských podniků a 95 % z nich jsou malé a střední zemědělské podniky. Mnohé z těchto zemědělských podniků mohou uplatňovat udržitelný model zemědělství ku prospěchu zemědělců, životního prostředí a nás všech. Musíme jen zásadním způsobem změnit náš přístup k zemědělství a s tím změnit i náš přístup k současné společné zemědělské politice.
(FR) Pane předsedající, na zvířatech je dobré to, že jak roky ubíhají, problémy zůstávají stejné. Když mluvíme o divokých zvířatech, vždycky dojde na nášlapné pasti, a v případě zemědělských zvířat se vždy objeví otázka přepravy, chovu a krmiva. Krmivo je klasickým příkladem; je to chaos, hromada svinstva. K výrobě krmiv se používají antibiotika, clenbuterol, růstové hormony, a dokonce ostatky jiných zvířat, a právě toho se týkal problém s kontaminovanými krmivy ve Spojeném království na konci devadesátých let dvacátého století.
A pak je tu velký problém dovážených krmiv, jmenovitě surovin pocházejících z amerického kontinentu od šedesátých let dvacátého století. V šedesátých letech se jednalo o krmiva s kukuřičným lepkem - melasa, zbytky olejnatých semen - a dnes se jedná o transgenickou sóju z Argentiny, Paraguaje a Brazílie, a transgenickou kukuřici z Kanady a Spojených států. A to jen proto, troufám si říct, že lidé jsou proti místním geneticky modifikovaným potravinám, ale nikoli proti geneticky modifikovaným potravinám pocházejícím odjinud.
Bezpečností potravin v EU otřásla v posledních letech řada krizí, jako např. BSE a několik skandálů s dioxinem, přičemž poslední z nich se objevil vloni na podzim. Příčinou krize byly často kontaminované potraviny, způsobené buď nedbalostí, nebo dokonce trestnou činností. Toto nařízení, které má zjednodušit a vyjasnit právní úpravy, je přínosné. Nařízení musí posílit důvěru spotřebitelů v celém evropském potravinovém řetězci. Spotřebitelé potřebují ochranu a musejí mít možnost zjistit, jak a kde byly potraviny, které kupují, vyrobeny.
(IT) Pane předsedající, paní komisařko, dámy a pánové, před několika lety bylo v Itálii krmivo, které si míchali zemědělci v kůlně, prohlášeno za krmivo a tyto kůlny za výrobny krmiv. Zemědělští výrobci nebudou nikdy schopni splňovat složité zdravotní předpisy, HACCP a sledovatelnost, a budou proto nuceni nakupovat od skutečných výrobců krmiv krmiva, která po staletí vyráběli sami. Prozatím jsme se této nástraze vyhnuli.
Zpráva, o které dnes jednáme, definuje krmiva, nikoli však výrobny krmiv. Aby se tedy Evropa vyhnula nové ostudě, musí být zcela zřejmé, že potrava pro dobytek, která je míchána v zařízení, kde se chová dobytek, nepředstavuje krmivo, ale pouze improvizovanou směs potravy a surovin produkovaných přímo na poli, a že zemědělské podniky nejsou výrobny krmiv. Snad je mé stanovisko příliš zaujaté, člověk si však nemůže být nikdy jist, jestliže výklady mají významný hospodářský dopad.
(NL) Ráda bych připomněla všechny stížnosti, které již byly adresovány našemu zpravodaji. Je zbytečné uvádět, že veřejné zdraví a zdraví zvířat tvoří jádro právní úpravy v oblasti krmiv. To se promítá do jasných předpisů týkajících se používání a označování surovin. Je však třeba, aby tyto předpisy zůstaly proveditelné a aby nevytvářely větší administrativní zátěž, nebo - jak již bylo řečeno - nepodrývaly duševní vlastnictví výrobce. Tuto oblast budeme nadále kriticky sledovat, i když se zdá, že nové nařízení tyto požadavky splňuje.
Ráda bych zmínila jeden postřeh týkající se kontrol. Účinné kontroly a postihy s cílem oddělit zrno od plev budou činitelem, který rozhodne, zda bude tato právní úprava úspěšná či nikoli. Nařízení stanoví, že pokuty, které členské státy mohou uplatňovat samy, musí být účinné, přiměřené a odrazující. Ráda bych vyzvala Evropskou komisi, aby sledovala situaci v blízké budoucnosti a ujistila se, že tomu tak bude ve všech členských státech Evropské unie. Ostatně je nepřijatelné, aby jedna země byla přísnější než jiná. Skvělým příkladem toho jsou - dle mého soudu - podmínečné rozsudky udělené tento týden, deset let po činu, v belgickém skandálu s dioxinem.
Na závěr bych ráda zmínila téma, které nemůže zůstat nepovšimnuto, a to je masokostní moučka. Po emocionálním projevu prvního mluvčího nezávislých poslanců se omezím na fakta. Přidávání masokostní moučky do krmiva pro zvířata je zakázáno od krize s BSE. Avšak například v případě kuřat to má za následek nedostatek živočišných bílkovin v jejich krmivu, nemluvě o kritice toho, že se ničí hodnotné bílkoviny. Navíc krmivo pro zvířata je největším režijním nákladem pro pět milionů zemědělců v Evropské unii, kteří to nemají v začátcích lehké.
Samozřejmě se nechceme vrátit do stavu, kdy se živočišné bílkoviny určitého živočišného druhu přidávají do krmiva téhož druhu. Kanibalismus už nikdy! Musíme provést zkoušky, abychom situaci zvládli řádně. Evropská komise tvrdí, že tyto zkoušky by mohly být k dispozici v roce 2009, což znamená, že masokostní moučka by mohla být opět bezpečně přidávána do krmiva např. pro kuřata nebo prasata. Ráda bych se od Evropské komise dověděla, jaký je nejnovější vývoj a jaké kroky můžeme v této oblasti očekávat v příštím roce.
Pokud mají být produkty živočišného původu kvalitní, je nezbytné mít kvalitní krmiva - to je nejdůležitější činitel - stejně jako vhodné životní podmínky pro zvířata. Většina složek krmiva se vyrábí v odvětví zemědělství, avšak doplňkové látky jsou většinou chemickými látkami. Největší polemiky vzbuzují právě tyto látky. Proto bychom měli usilovat, aby u průmyslových krmiv bylo sdělováno úplné složení. To nemá nic společného s právy duševního vlastnictví a jejich ochranou. Produkt je chráněn jen v případě, že mu patentový úřad udělí osvědčení o patentu.
Pokud nebudou doplňkové látky dostatečně vyzkoušeny, mohou být škodlivé našemu zdraví, i když zaručují nejlepší růst nebo vzhled produktu. Zemědělec nemá možnosti ke zkouškám a je závislý pouze na informacích, které mu dodá výrobce. Neměli bychom zapomínat na BSE a důsledky, které mělo přidávání masokostní moučky do krmiva. Průmysl učiní cokoli pro zisk. Z tohoto důvodu podporuji zprávu pana Graefe zu Baringdorfa jako celek.
Ráda bych opět zopakovala své přesvědčení, že podniky, které rovněž zpracovávají potraviny k výrobě krmiv, by měly podléhat lepší kontrole, že koncepce HACCP by měla být vyžadována jako základ pro schvalování - pokud možno pro schvalování v celé Evropě -, neboť to byl problém jak včerejší, tak dnešní rozpravy. Potřebujeme stejné kontrolní mechanismy pro stejná rizika v celé Evropské unii. I když nemůžeme nikdy vyloučit zneužití, tato zpráva, stejně jako včerejší rozprava, položila dobré základy bezpečnosti, aniž by byla příliš přemrštěná. To je ostatně další smysl dnešní zprávy: že jsme se poučili z vývoje po krizi s BSE a že nyní víme, že pár věcí můžeme - a musíme - dělat jinak.
(FR) Pane předsedající, výborná zpráva našeho kolegy poslance - jemuž blahopřeji -, o níž budeme dnes hlasovat, je důležitá, neboť evropské odvětví výroby krmiv je jedním z hlavních zemědělských odvětví, a to jak z hlediska výroby, vždyť představuje polovinu zemědělské produkce Evropské unie - 120 milionů tun - i obratu - kolem 50 miliard EUR. V Evropské unii působí 5 milionů zemědělců a žije zde 60 milionů majitelů domácích zvířat.
V minulosti se Evropská unie vyrovnávala s řadou zdravotních krizí, což znamená, že dnes musíme být ostražitější v oblasti transparentnosti, máme-li naplnit očekávání nejen zemědělců, ale i spotřebitelů. Ustanovení v této zprávě představují co nejnižší náklady pro průmysl a značné výhody pro spotřebitele, kteří věnují stále větší pozornost jakosti kupovaného zboží. Přijetí této zprávy umožní omezit rizika zaručením lepší jakosti zboží, lepšího sledování, lepší sledovatelnosti a informovanosti pro zemědělce a tím i pro spotřebitele.
Potřebujeme transparentnost a potřebujeme vědět, co obsahují krmné směsi - o tom není pochyb. Nevadí mi, že společnosti chtějí uchovat svá práva duševního vlastnictví v tajnosti. Avšak nedávné události v Irské republice v souvislosti s dioxinovým problémem nám všem jednoznačně ukazují na potřebu kontroly. Zemědělci mohou zachovávat nejvyšší možné standardy při chovu dobytka a dělat všechno správně, ale - jak jsme toho byli svědky - veškeré jejich dobré a tvrdé úsilí může přijít vniveč díky vlivům, kterým nemohou zabránit.
Za druhé, není to tak dlouho, kdy se referenční hodnoty pro opatření reference vztahovaly na náhodnou přítomnost nepatrného množství geneticky upravených organismů v krmivech namísto současného režimu nulové tolerance, v důsledku čehož dochází k trestuhodně nepřiměřenému plýtvání s krmivy a obilovinami ve spojení s trestuhodně nepřiměřenými postihy. Mám samozřejmě na mysli přítomnost geneticky upravených organismů, které již dříve schválil Evropský úřad pro bezpečnost potravin (EFSA), jejichž rizika byla tedy přirozeně plně posouzena, nebo případně geneticky upravených organismů, které jsou plně schváleny v jiné oblasti.
Tato zpráva je během na dlouhou trať. Evropský soudní dvůr, jak víme, vydal rozsudek, po němž následovala otevřená a čestná rozprava. Měli jsme dostatek příležitostí tuto záležitost projednat, a jak prokázal zpravodaj, pan Graefe zu Baringdorf, uspokojivého řešení lez dosáhnout i v krátké době třeba i v rámci dohody o prvním čtení. Již několikrát jsme se spolu "dostali do křížku" od roku 1994, avšak naše spolupráce byla vždy čestná, a já bych mu ještě jednou rád poděkoval za jeho práci.
Pokud jde o to, zda lze zabránit trestné činnosti, to samozřejmě tato zpráva nedokáže, avšak větší intenzita kontrol, kterou požaduje, může od této činnosti odrazovat. Trestná činnost se vždy soustředí tam, kde nachází příležitost, kde jsou mezery, a my jsme nyní dokázali některé z těchto mezer zacelit. Doufám - jak řekl pan Nicholson -, že jak odvětví výroby krmiv, tak zemědělci pochopí, že je co chránit, že se zde utváří společenství proti pokusům, jak se zbavit toxických látek prostřednictvím krmiv. Jsem přesvědčen, že i to zbrzdí trestnou činnost.
Dovolte mi na závěr poděkovat stínovým zpravodajům. I mezi námi docházelo k polemikám - vždyť zastáváme v této sněmovně odlišné názory -, jsem však přesvědčen, že to, k čemu jsme nakonec dospěli, má podporu všech. Rád bych poděkoval administrativním pracovníkům našeho výboru - jmenovitě panu Emmesovi -, který připravil skvělé podklady. I když my, poslanci Evropského parlamentu, sehráváme vždy vůdčí úlohu v politické oblasti, v oblasti administrativní musíme mít možnost se spolehnout na své podklady. I v tomto ohledu se jednalo o úspěch.
Rád bych dodal, že se spolurozhodováním je parlamentarismus hračkou. Vždy se říkalo, že spolurozhodováním v zemědělství se vše zkomplikuje a zdrží. Není to pravda, a jak jsme viděli, pokud je odvedena dobrá práce, pokud je dobré porozumění věci, dobré podklady a dobří političtí odpůrci, může vše proběhnout velmi rychle. Myslím, že je to dokladem toho, že zkušenost Evropského parlamentu může sloužit a pomoci k inicializaci dobré právní úpravy.
Etnická rozmanitost země diktaturu na jedné straně odůvodňuje a na druhé straně posiluje. V rozsáhlých oblastech tvoří menšinové národy většinu. Požadují autonomii a pořádají protesty proti centrální vládě. Vojenští vůdci považují svou diktaturu za nezbytnou k uchování trvalé jednoty země a potlačení rebelujících národností. Zajímá je více území než lidé, kteří na něm žijí. Vinou rozsáhlých těžebních povolení pro zahraniční společnosti přicházejí domácí obyvatelé o cenný zdroj příjmu a dochází k vážnému poškozování životního prostředí.
Potřebu útěku ze země dále posiluje skutečnost, že není brán ohled na většinové národnosti v regionech. Režim se snaží odstranit problémové skupiny buď jejich vražděním anebo jejich vyháněním ze země. Mnozí prchají po moři na provizorních člunech a riskují utonutí. Mnozí prchají přes hranice do Thajska: podle některých odhadů za posledních 25 let uprchly až 2 miliony lidí, přičemž desetitisíce z nich nebyly vpuštěny do země a zůstávají bez domova na území nikoho podél hranic.
autor. - Paní předsedající, tento případ ukazuje tíživou situaci, v níž se nacházejí menšiny v zemi, kde jsou menšiny v nejlepším případě opomíjeny a dokonce týrány. Rohingyaský národ je již po léta vystaven dvojí diskriminaci. Jako muslimům je jim odpíráno právo praktikovat svobodně své náboženství, což je právo, které v EU považujeme za základní, a jejich mešity jsou ničeny a znesvěcovány. Jakožto menšině jsou Rohingyům soustavně odpírána občanská práva, která většina světa považuje za samozřejmá: právo na vstup do manželství, právo na volný pohyb, právo na občanství v zemi, ve které žijí, a právo na řádné vzdělání.
Otřesný osud neznámého národa Rohingyů, zejména těch, kteří v člunech prchají po moři, jichž se týká toto usnesení, obnovil naši pozornost věnovanou tyranskému režimu v Barmě, zemi jinak tak bohaté na lidský potenciál. Krutost a vojenské junty stojí v ostrém protikladu vůči jednání Thajska, které dle mého soudu neplní v plné míře své povinnosti vůči rohingyským uprchlíkům, neboť bohužel tvrdí, že většina z nich jsou uprchlíky hospodářskými, což považuji za velmi nepravděpodobné, a snaží se je vracet zpět. Thajsko musí začít brát vážněji svou rostoucí úlohu jakožto síly stability a lidskosti v regionu.
Mezi těmito strádajícími lidmi jsou původní obyvatelé západní Barmy Rohingyové, kteří se v posledních letech stali oběťmi etnických čistek ze strany barmské vlády. Thajské orgány však bohužel neposkytly těmto uprchlíkům humanitární pomoc, kterou si jednoznačně zaslouží. Namísto toho se objevují zprávy, že tito lidé byli krutě pronásledováni. Vyzýváme thajskou vládu, aby respektovala lidská práva barmských uprchlíků a jednala s nimi s respektem, soucitem, důstojností a lidskostí.
Toto usnesení mi však dává možnost upozornit na případ 41letého australského spisovatele kyperského původu Harryho Nicolaidese, který byl v Thajsku odsouzen ke tříletému vězení za údajnou urážku thajské královské rodiny v románu, který napsal v roce 2005. Pan Nicolaides tehdy vyučoval angličtinu na Thajské univerzitě a v jeho románu se objevuje pouze anonymní zmínka o jednom z členů thajské královské rodiny a navíc se jednalo o dílo jednoznačně fiktivní.
Thajsko už projevilo svou neochotu, přetrvává však problém, který nezmizí. Objevují se další zprávy o zacházení s barmskými uprchlíky, kteří přicházejí do Malajsie. Mnozí z těchto lidí jsou prodáváni do otroctví, ženy a děti jsou nuceny k sexuálnímu otroctví a muži jsou prodáváni jako pracovní síla na rybářské lodě. Některé z těchto ryb se možná objevují i na trhu EU. Doufám, že se nám dnes podaří upozornit na kritickou situaci barmských uprchlíků a zejména na kritickou situaci Rohingyů.
Během své návštěvy jsem zaznamenal, že jak Thajsko, tak mezinárodní společenství přijaly znepokojivý postoj podrobení se juntě. Například řada právnických sdružení, opozičních stran, uprchlíků a politických vězňů nás varovala před hrozícími důsledky, které by postihly barmský lid, pokud by mezinárodní společenství, a zejména Evropská unie, podpořila a schválila fingované volby, které svolala rada SPDC na rok 2010. Varovali nás, že vojenská junta by tak získala neomezenou moc a mohla pokračovat v beztrestném páchání množství zločinů.
Barma, země známá svými nádhernými buddhistickými chrámy oplývajícími zlatem, je rovněž vězením pro tisíce Barmánců. Žijí v jednom z nejhorších policejních režimů světa, před nímž se snaží uprchnout - do USA, Austrálie, Kanady a do evropských zemí a ke svým sousedům. Poté, co jsme přijali usnesení, které požaduje propuštění tisíců politických vězňů, včetně mnoha vůdců opozice a včetně jednoho nositele Nobelovy ceny, a po protestech ze strany mezinárodních organizací proti povinné vojenské službě dětí v Barmě, které jsou následně nuceny k práci a nedostává se jim řádné péče, dnes jednáme o problému porušování lidských práv.
Tato muslimská etnická menšina je rovněž pronásledována vládnoucím vojenským režimem v Barmě. Toto pronásledování zahrnuje případy upírání občanských práv, věznění, omezeného přístupu ke vzdělání, překážek při vstupu do manželství, omezení volného pohybu, bourání mešit a dalších bohoslužebných míst. I když oceňujeme povolení k dočasnému pobytu uprchlíků ze strany thajských orgánů stejně jako vyhlášení thajského ministerského předsedy, v němž oznámil vyšetřování, nedávné události jsou přesto jednoznačným dokladem porušování lidských práv ze strany thajských orgánů.
Problém barmských uprchlíků má regionální rozměr a sousední země jako například Indie, Bangladéš a Indonésie musí úzce spolupracovat na vyřešení tohoto problému a poskytnout uprchlíkům odpovídající péči a přístřeší. Mezinárodní agentury informují o případech nelidského zacházení s barmskými uprchlíky a krutých deportací, které se rovnají jejich odsouzení k jisté smrti. Když thajská pobřežní hlídka vytlačila člun s tisíci uprchlíky na otevřené moře a neposkytla jim potraviny, jednalo se o nelidský akt, který vedl ke smrti mnoha uprchlíků.
(LT) Tragické události na barmsko-thajské hranici mají dvě strany. Je politováníhodné, že se thajské orgány uchýlily k neobvyklým opatřením tím spíše, že Thajsko je známé jako stát, který dodržuje lidská práva a který přijímá mnoho uprchlíků. Ministerský předseda prohlásil, že tyto události budou vyšetřeny a že ti, kteří jednali nepatřičně vůči barmským uprchlíkům na lodi, budou potrestáni. Doufejme, že tyto přísliby budou splněny. Na druhé straně to není poprvé, kdy zde jednáme o bezostyšném a nepřijatelném jednání barmského režimu. Jsem přesvědčen, že Evropská unie by měla přijmout přísnější opatření, a samozřejmě očekáváme nejen slova, ale i činy ze strany velkých států. Zejména Čína by měla na Barmu vyvíjet tlak, aby respektovala práva opozice a menšin.
autor. - (IT) Paní předsedající, dámy a pánové, Antonio Santoro, pracovník věznice, Lino Sabadin, řezník, Perluigi Torregiani, klenotník, a Andrea Campagnaová, příslušnice státní policie: jména čtyř občanů, kteří spolu s mnoha dalšími přišli o život v době od 6. června 1978 do 19. dubna 1979 a stali se oběťmi šílených vražd teroristických organizací, které se snažily zvrátit demokratický řád v Itálii. Jméno jednoho z těchto vrahů je Cesare Battisti.
Dovolte mi připomenout, že Battisti byl shledán vinným nejen italskou justicí, ale i justicí francouzskou a Evropským soudem pro lidská práva. Je to nevysvětlitelný a velmi vážný čin, který nemůže a nesmí zůstat evropskými orgány bez povšimnutí. Máme tuto povinnost vůči Battistiho obětem, ale především proto, že Evropská unie již po řadu let odhodlaně uplatňuje strategii boje proti terorismu s cílem zajistit bezpečnost občanů a existenci demokratických orgánů. Nečinně přihlížet by znamenalo mařit společný boj, který již léta vedeme proti nebezpečí, jež je stále přítomné.
Skupina Evropské lidové strany (Křesťanských demokratů) a Evropských demokratů rovněž doufá, že Brazílie opětovně přehodnotí a důkladně zváží tuto sice velmi ožehavou, avšak zcela oprávněnou a legitimní žádost. Brazílie je velká demokratická země a těšila se vždy dobrým vztahům s Evropou a Itálií, což je důvod, proč nás toto přibouchnutí dveří tak překvapilo. Právě ve jménu přátelství a respektu, které pojí naše země, ve jménu přátelství a dohod o spolupráci a partnerství, které spojují Brazílii a Evropskou unii jak politicky, tak hospodářsky, musí být reakce všech stran rozhodná a účinná.
autor. - (SV) Byl bych raději, kdybychom projednávali otázku Filipín, kde EU může skutečně pomoci při záchraně životů mnoha lidí, zatímco zde projednáváme jednotlivý soudní případ, který je v současné době projednáván u soudu, a přitom máme tu drzost tvrdit, že hodláme hájit zásady právního státu. Tam, odkud pocházím, k jedné z nejzákladnějších zásad právního státu patří, že parlament nezasahuje do jednotlivých soudních případů.
Moje skupina a já jsme přesvědčeni, že je chybou, když Parlament projednává jednotlivé neuzavřené soudní případy. Bohužel to není poprvé ani naposled, protože brzy budeme hlasovat o zprávě pana Mediny, která činí přesně totéž. Parlament se vyslovoval k otázce viny v případu o porušení autorského práva proti Pirate Bay u švédského soudu ještě před uzavřením případu. Doufám, že se z toho nestane zvyk, protože pokud ano, byli bychom to my zde v Evropě, kdo by porušoval zásady právního státu a odporoval jim, což by bylo velmi nešťastné. Děkuji.
Dovolte mi objasnit náš problém. Řádění teroristů a masové vraždy, mnohokrát odsouzené, nemůže hájit vláda přátelské země, s níž spolupracujeme. Chceme zdůraznit potřebu, již vyjádřenou v dopise úřadujícímu předsedovi Unie, zahájit rozpravu v Radě, která ať už s ohledem na tuto neuvěřitelnou situaci, anebo s ohledem na nový mezinárodní terorismus projedná a schválí nová společná pravidla o vydávání, a to jak v rámci 27 členských států Unie, tak mezi Unií a třetími zeměmi.
Cesare Battisti je vrah odsouzený v Itálii a postoj, který zaujímají brazilské úřady ve snaze ochránit jej před postihem ze strany evropské spravedlnosti, je nejen nepřijatelný, ale také odsouzeníhodný a opovrženíhodný, a my stejně jako každý jiný orgán Evropské unie máme právo jej soudit. Doufám, že brazilská vláda přijde co nejdříve k rozumu a při přezkoumání tohoto případu učiní, co se od ní očekává a vydá Battistiho do Itálie, než bude mít tato záležitost vážné důsledky pro jinak dobré vztahy mezi EU a Brazílií. Brazílie se nesmí stát bezpečným útočištěm pro odsouzené zločince a EU nesmí nikdy dovolit vrahům, aby unikli trestu.
jménem skupiny UEN Group. - (IT) Paní předsedající, dámy a pánové, tímto společným usnesením Parlament na mezinárodní úrovni přednese autoritativní žádost o přezkoumání vydání Cesare Battistiho a především uctí památku obětí a projeví solidaritu s rodinami, které již více než 20 let čekají na základní právo spravedlnosti, které jim bylo tak dlouho odpíráno. Není třeba více dodávat a tak, paní předsedající, dámy a pánové, ráda bych věnovala několik zbývajících vteřin svého času k uctění památky minutou ticha.
(IT) Paní předsedající, dámy a pánové, děkuji Vám, paní Angelilliová, za toto důležité gesto, které je názornou ukázkou toho, jak rozdílný je přístup této sněmovny od přístupu Evropské unie, která si jako Pontský Pilát pokrytecky myje nad celou záležitostí ruce, i když tento případ se ve skutečnosti týká dvou zemí: Itálie, která zaplatila nesmírně vysokou cenu za terorismus svými oběťmi a velmi obtížnými roky, a Francie, která je do celé záležitosti zapletena až po krk díky svému smutnému podílu v nechvalně známé levicové "kaviárové" lobby, který se prokázal už v případě Petrella a pravděpodobně i v úloze tajných služeb.
Tímto způsobem Evropa podkopává své protiteroristické směrnice a ztrácí autoritu v rámci globální strategie v boji proti terorismu. Zajímalo by mě, zda by se stalo totéž, pokud by šlo například o německého teroristu z Frakce Rudé armády? Evropa však sděluje Brazílii, že pokud nevydá obyčejného zločince a komunistu, jakým je Battisti, který se dodnes dokonce i z vězení vysmívá svým obětem, degraduje sama sebe na skrýš nejhorších zločinců a teroristů.
Jak již bylo uvedeno ve vysvětlení italské vládě, Komise nemá v tomto případě možnost se angažovat. Smlouva o EU hovoří v této záležitosti zcela jasně: pravomoci Evropské unie a Komise v oblasti spolupráce v trestních záležitostech se omezují na právní prostor EU-27. Evropská unie může usnadnit vydávání mezi členskými státy, nemá však pravomoci, pokud jde o vztahy členských států se třetími zeměmi v trestních záležitostech. Vztahy Itálie s Brazílií se v této záležitosti řídí dvoustrannou dohodou z roku 1989.
Původní formulace zněla "non-fire period", což nedává smysl, a tak jsme to změnili na "cease-fire" (příměří). Nyní se ukázalo, že oficiální znění deklarace spolupředsedů, mezi něž patří i Evropská unie, používá formulaci - která je sice podivná, ale je to tak napsáno - "no-fire" = období "neútočení". Mohli bychom proto namísto slova příměří změnit slova "non-fire" na "no-fire" = "neútočení", protože to lépe odráží oficiální znění textu spolupředsedů?
autor. - Paní předsedající, právě jsem si uvědomil, že kvůli pořadí, v němž byly pozměňovací návrhy vytištěny na hlasovacím seznamu, jsem vlastně četl ústní pozměňovací návrh k bodu odůvodnění K. Omlouvám se za toto nedorozumění, ale ve skutečnosti nyní hovoříme o pozměňovacím návrhu k bodu 2. To by mohlo vysvětlit, proč došlo k nedorozumění. Můžete si prosím obrátit hlasovací seznam? Omlouvám se, ale na mém seznamu je chybné pořadí. Ve skutečnosti jsem četl změny, které chci provést v bodu odůvodnění K, a nikoli změny k bodu 2, o kterém budeme hlasovat následně. Opravdu se za toto nedorozumění omlouvám.
Dámy a pánové, polský inženýr Piotr Stańczak, od minulého září držený teroristy v Pákistánu jako rukojmí, byl svými únosci před dvěma týdny zavražděn. Jménem Evropského parlamentu bych rád vyjádřil své rozhořčení nad touto ohavnou vraždou nevinného muže, který byl polským občanem a občanem Evropské unie. Evropský parlament tento kriminální čin odsuzuje tím nejvíce možným způsobem. Rádi bychom rodině zesnulého a jeho příbuzným vyjádřili své upřímné sympatie a soustrast.
Dámy a pánové, lesní požáry v Austrálii vedly během posledních dnů k tragické ztrátě života. Tyto nejhorší lesní požáry v historii Austrálie se za děsivých okolností dotkly mnoha životů. Všichni jsme byli zděšeni mocnou silou přírodního neštěstí a jejími strašnými následky. Písemně jsem požádal australského premiéra, aby vyřídil upřímné sympatie Evropského parlamentu. Jménem Evropského parlamentu bych při dnešním plenárním zasedání chtěl opět vyjádřit naši solidaritu s Austrálii, jejími lidmi a úřady v této smutné době.
Dámy a pánové, znepokojující zprávy opět přicházejí z Íránské muslimské republiky. Sedm představitelů náboženské skupiny Bahá'í bylo v květnu 2008 vzato do vazby. Po osm měsíců jim byla odepřena možnost zákonného právního zástupce. Těchto sedm hodnostářů náboženské skupiny Bahá'í se tento týden podrobilo soudu, který nesplňuje ani ty nejzákladnější podmínky právního řádu. Samotné nositelce Nobelovy ceny a íránské právničce Shirin Ebadiové, která byla připravena tyto uvězněné představitele obhajovat, bylo také vyhrožováno smrtí.
Evropský parlament znovu co nejnaléhavěji vyzývá íránské orgány, aby respektovaly lidská práva a práva náboženských menšin a znovu uvážily své obvinění proti sedmi představitelům Bahá'í - Faribu Kamalabadimu, Jamaloddinu Khanjanovi, Afifu Naeimimu, Saeidu Rasaieovi, Mahvashovi Sabetimu, Behrouzovi Tavakkolimu a Vahidu Tizfahmovi. Tito lidé byli uvězněni pouze na základě jejich víry a měli by být okamžitě propuštěni.
Dámy a pánové, minulý pátek 13. ledna 2009 byl venezuelskou vládou v hlavním městě Caracas zatčen španělský člen této sněmovny pan Herrero a následně vyhnán ze země na základě jeho kritiky v médiích na adresu venezuelské vlády. Pan Herrero byl v této zemi členem oficiální delegace Skupiny Evropské lidové strany (Křesťanští demokraté) a Evropských demokratů, která byla pozvána opoziční stranou v kontextu s ústavním referendem. Aby ho zatkla, policie násilím vtrhla do jeho hotelového pokoje a posadila ho do plánovaného letu do Brazílie bez oficiálního vysvětlení nebo jakékoliv možnosti vyzvednutí osobních věcí. Shledáváme to nepřípustným!
Tato sněmovna - Parlament - ví, jak obtížná a jak neovladatelná se tato situace může zdát. Příliš často byla tato oblast sužována koloběhem násilí, rostoucím extremismem a hospodářským strádáním. Zároveň jsou podmínky Evropanů a Američanů pro společné hledání míru na Blízkém východě pravděpodobně lepší než kdykoliv předtím. Vrátil jsem se z Washingtonu, kde jsem vedl dobrou diskusi s každým z Obamovy administrativy. Domnívám se, že jsem od nich obdržel slib, že je tento vyjádřený silný závazek skutečností. Jsme ochotni a připraveni společně s nimi pracovat na dosažení úspěchu v tomto konfliktu.
Těšíme se na uvítání kladných ohlášení o klidu zbraní. Předevčírem proběhly dobré schůzky a doufejme, že budou pokračovat dnes i v budoucnu, aby byl klid zbraní bez odkladu vyhlášen. Jak víte, Egypt bude 2. května hostit důležitou konferenci o obnově a my očekáváme, že všechna mezinárodní společenství tam přijme závazky. Evropská unie rovněž sehrála svou roli. Okamžitě jsme vyjádřili svou ochotu přispět v konkrétních směrech k trvalému klidu zbraní. Zároveň jsme oznámili svou připravenost k opětovnému vyslání svých pozorovatelů na hraniční přechod Rafáh podle dohody, kterou jsme podepsali v roce 2005. Jsme připraveni zasáhnout v Rafáhu nebo na jakémkoliv hraničním přechodu, kde je pomoc potřebná nebo žádaná.
Velice vám děkuji, vážený pane vysoký představiteli. Dámy a pánové, rád bych přivedl vaši pozornost na skutečnost, že povedu ve funkci předsedy Evropsko-středomořského parlamentního shromáždění tuto nadcházející neděli dvou a půl denní delegaci do Gazy, Ramalláhu, Sderotu a Jeruzaléma. Mezi jinými se bude jednat s prezidentem Peresem a premiérem Olmertem v Jeruzalémě a prezidentem Mahmúdem Abbásem za palestinskou samosprávu a premiérem Fayyadem v Ramalláhu. Gaza se bude připravovat na návštěvu Spojených národů, která se poté uskuteční.
Na tomto místě rozhodně začátkem roku 2009 nechceme být. Ale pokud má jednoho dne dojít mezi Izraelem a Palestinou k míru, jediná cesta vpřed je učinit vše pro to, aby pokračovala jednání. Tato lidská tragedie v Gaze měla ohromný dopad na celou oblast. Zrovna včera v noci jsem se vrátila z cesty do Sýrie a Libanonu a samozřejmě o tom zvláště něco řeknu. Dovolte mi říci, že je nutné objasnit všem představitelům Izraele, že Evropská unie očekává trvalý závazek k mírovému procesu a k dvoustátnímu řešení.
Proto jsem zmínila, že jsem se právě vrátila ze Sýrie a Libanonu, kde jsem se v Sýrii setkala s prezidentem Assadem, v Libanonu s prezidentem Sleimanem a s ostatními klíčovými partnery. Nedávný konflikt silně poškodil vyjednávání nejen na palestinské ale i na syrské straně. Proto jsme si vyměnili názory na délku mírového procesu. Znovu zdůrazňuji silnou podporu Evropské unie arabské mírové iniciativě a naléhám na partnery, aby dodrželi své závazky, protože nabízí vážné rámce pro místní mírová jednání.
Probíhá velmi citlivá práce. Dát, ale příchuť rychlosti činů, ve kterým jsme byli všichni zapojeni: Byla jsem například 15. ledna na pracovní večeři pařížských spolupředsedů, 18. ledna na vrcholných schůzkách v Sharm el-Sheikhu a Jeruzalémě a 21. ledna na setkání ministrů Evropské unie s Izraelem a 25. ledna se skupinou slouženou z Egypta, palestinské samosprávy, Jordánu a Turecka. Kromě toho komisař Louis Michel, který je zodpovědný za humanitární pomoc, navštívil 24. a 25. ledna Gazu.
Egyptská vláda pořádá na začátku března mezinárodní konferenci v Sharm el-Sheikhu na podporu palestinského hospodářství pro obnovu Gazy. My jako Komise budeme spolupořadatelem této události. Jsem potěšena, že máme příležitost hovořit o slibech, které se chystá Komise učinit zde v Parlamentu společně s předsedy Výrobu pro zahraniční věci a Rozpočtového výboru v brzkém stádiu 2. února. Znovu vám děkuji za vaši podporu.
Evropská unie již v této oblasti hraje zásadní roli. Finanční podpora, kterou již Palestincům poskytla a s níž pokračuje, je značná. Učinila tím mnoho počátečních kroků k zamezení humanitární katastrofy, jejíž svědkem dnes jsme. Navzdory překážkám dodávky humanitární pomoci, podpora obyvatelstva pásma Gazy pokračuje. Právě dnes poskytla Evropská unie 41 miliónů EUR na pomoc Organizaci Spojených národů palestinským uprchlíkům. Toto tedy pro nás není ta chvíle, kdy bychom měli mlčet.
Mimoto bylo vydáno Hamásu varování. Incident z minulého měsíce, kdy Hamás zkonfiskoval a odmítl vrátit humanitární pomoc, která byla dodána této oblasti Organizací Spojených národů, byl ostudný, nepřijatelný a nesmí být opakován. Všichni zúčastnění hráči musí předejít fázi obnovy a aktivně se připravit vyčíslováním ztrát v zemi, připravováním plánu pro finanční, hospodářskou a sociální obnovu pásma Gazy. Tato obnova je důležitá pro stabilitu regionu. Toto je předmětem dárcovské konference, která se uskuteční v Sharm el-Sheikhu 2. března.
Ještě přichází naděje ze Spojených států. Prezident Obama, Hillary Clintonová a jejich týmy nabízí shodu a model zaměřeného dialogu, něco zcela odlišného od předchozí administrativy, která právě naštěstí opustila úřad. Proto je ve Washingtonu naděje. Ale co s Jeruzalémem? To, co řekl během volební kampaně Benjamin Netanyahu, jistě znamenalo ohrožení mírového procesu, zatímco Avigor Liebermann je rovněž jistou hrozbou mírového procesu na Blízkém východě. Tato asynchronita představuje nebezpečí.
Co se odehrává v Libanonu? Jaký vliv bude mít Hizballáh v budoucnosti? V jakém stádiu je zajištěna příprava konstruktivního dialogu před a po volbách v Libanonu? A co západně orientovaná většina? Byla by tato většina schopna reagovat na vítězství začleňujícího se Hizballáhu? Je Hizballáh připraven se začlenit? V rozhodující míře záleží na tom, kdo bude řídí Teherán. Výsledek voleb v Íránu má největší důležitost. Rovněž záleží na postoji Hamásu.
Zásadní otázkou pro stabilizaci celé oblasti je, zda máme buď radikálního prezidenta, který popírá práva Izraele - jak to popírá ten současně úřadující - nebo vznikne vláda, která je připravena jednat a ochotně hovořit v rozpětí od Teheránu k Bejrútu a dále k Rafáhu. Jsme v přízni jednotné vlády pro Palestince. Bez jednotné vlády pro Palestince je mírový proces nezvládnutelný. Proto je do této chvíle na Hamásu, aby ukázal, že je ochotný a schopný připojit se k takové vládě.
Nicméně základním předpokladem pro to je jednání s Hamásem, aby ti, kteří jsou proti palestinským lidem, jenž chtějí s Hamásem jednat, byli podporování a nebyli nuceni k obraně vládou v Jeruzalémě, která zná pouze politiky přetrvávající dohody. Vedlejším bodem, je-li to pravda, je, že 163 hektarů bylo uvolněno na základě dohody. Toto je nestabilizující prvek a je to něco, co musíme naprosto otevřeně objasnit našim přátelům v Izraeli.
Na Blízkém východě je vše propojené. Není možné jednoduše vybrat jednotlivý prvek a věřit, že je možné vyřešit jednotlivé problémy vojenskými prostředky. Proto je základem všeho připravenost jednat. Plán Arabské ligy a mírový plán Saudské Arábie předpokládají konec násilí současným uznáním práv Izraele. Je to smělý a ambiciózní plán, který musí být projednán. Je pokrokem, že jsou lidé v Arabské lize a v arabském táboře, na toto jednání připraveni. To musí být podporováno. Pumoví útočníci nejsou tou cestou, jak toto podpořit a mohl bych uvést, že tou podobnou cestou k podpoře práce Evropské unie není to, co jsme vybudovali, aby bylo znovu zničeno z vojenských důvodů. Z tohoto důvodu je naším poselstvím předpoklad k jednání.
Vysoký představiteli Solano, řekl jste, že jste dnes před námi tento rok poprvé. Pravděpodobně je to před námi vaše poslední návštěva před červnovými volbami. Protože dialog je pro úspěch sine qua non, rád bych vám jménem své skupiny řekl, že představujete ztělesnění tohoto dialogu. Vaše práce si zaslouží více než jen respekt. Zasluhuje velký stupeň obdivu především za vaši nepřetržitou obhajobu tohoto dialogu. Proto máte naše upřímné uznání.
Pokud se podíváme na nedávný konflikt v Gaze, všechny ty známe fráze žádají: vina na obou stranách; provokace Hamásu; nepřiměřená reakce Izraele. Ale ve tváři vracejícího se násilí jsme recyklovali tyto omšelé fráze tak často, že ztratily svůj vliv, které kdysi měly. Nemůžeme takto pokračovat. Je samozřejmě naší morální povinností napomáhat při obnově Gazy. Dává samozřejmě smysl hledat záruky od Izraele. Je natolik špatné vidět, jak vybuchují systémy letišť, škol a kanalizací; je horší přestavět je za pomocí evropských peněz, víme-li, že budou pravděpodobně znovu zničeny.
Přišel čas pro diplomacii - citlivou, ale odhodlanou. Při které veřejné diskusi? V Kvartetu, pane Solano? Tedy možná dobře, ale dovolte nám nejdříve uznat politický neúspěch, zklamané naděje a plíživý extremismus posledních sedmi let, který se odehrával před zraky Kvartetu. Jeho vyslanec Tony Blair v Gaze nikdy nebyl. Kdyby tam jel, mohl by navštívit průmyslovou oblast, která je jedním z jeho oblíbených projektů navržených k vytváření pracovních míst, ale který se minulý měsíc urovnal.
Nakonec se my můžeme připravit na budoucnost jen tehdy, uznáme-li upřímně, co se událo v minulosti. Mělo by být uplatněno volné a spravedlivé mezinárodní vyšetřování údajných válečných zločinů při konfliktu v Gaze. Úřad pro palestinské uprchlíky na Blízkém východě a náš vlastní parlamentní výbor přinesly alarmující důkazy válečných zločinů a obvinění jsou skutečně vážná. Je-li Izrael neprávem obviňován, jeho jméno by mělo být očištěno, ale pokud tyto zločiny spáchal, musí své odpovědnosti čelit. Naším cílem musí být vytvoření dohody o mírové a úspěšné budoucnosti na obou rozdělených stranách, kde se z nepřátel mohou stát opět partneři. Neúspěch našeho dosavadního přístupu je nicméně napsán na zemi prolitou krví. Pane Solano, musíme propagovat novou cestu k míru a pokud je to možné, Evropská unie se musí ujmout vedení.
Za třetí, a to je nejdůležitější, navzdory všem politickým neshodám, geografickým neshodám a historickým rozepřím se jedná o tytéž lidi, kteří den za dnem trpí: ženy, děti, nevinní civilisté, lidé, kteří nemají nic společného s politickými skupinami, politickými organizacemi nebo polovojenskými skupinami či teroristickými organizacemi. Jedná se o ty chudé nevinné uvězněné uprostřed raketových střel, bombardování a jak se říká - a já se směji, když slyším tato slova používat - "cílené inteligentní bombardování". Neexistuje nic takového jako "inteligentní" nebo "bezpečná" bomba. Pokud přistane na zemi, vybuchne - a zabíjí lidi.
Máme dostatečné důkazy, abychom ukázali, že nejen rakety Hamásu mířené do Izraele zabily nevinné lidi, ale že stokrát více bomb a střel izraelských sil zabylo tisíce a zranilo tisíce lidí uvnitř Gazy a okupovaných území. Máme skutečně důkazy od Ira Johna Kinga, který pracuje pro agenturu OSN pro pomoc palestinským uprchlíkům v Gaze. Například, když informovali izraelské úřady, že jejich bomby přistávaly blízko stanoviště OSN v Gaze, který skladuje paliva a jídlo a byl zároveň i úkrytem pro děti, jejichž školy byly dříve toho dne bombardovány, bomby přišly blíž; a když jim museli podruhé telefonovat, bomby přistály na sklad paliva uvnitř stanoviště OSN.
Samozřejmě musíme poskytnout pomoc a podporu palestinským lidem na opětovné vybudování jejich území. Samozřejmě musíme zajistit rozhovory a trvat na jejich konání a zajistit, aby bylo míru dovoleno vzkvétat, což po nás ale vyžaduje, abychom zároveň učinili odvážné kroky uvnitř Evropy. Jako Martin Schulz blahopřeji Javieru Solanovi, že kráčí tou dlouhou osamělou cestou a hovoří s lidmi, se kterými by nikdo jiný nehovořil, otevírá dveří dialogu, protože skutečně pouze dialogem mezi nepřáteli můžete vytvořit mír a pouze pomocí míru můžete vybudovat základy pro pevné dvoustátní řešení, které zabezpečí mír, slušnost, bezpečnost a spravedlnost na Blízkém východě.
Jedná se o skutečnou humanitární krizi. Jak tento fakt naléhavě zdůraznit? Devadesát procent lidí v Gaze je závislých na pomoci OSN. Toto není spojené s žádným vyjednáváním. Musíme zajistit, aby se tato pomoc dostala do oblasti, a klíčem k tomu je narušení obklíčení a otevření hraničních přechodů. Jak se může hustě obydlená oblast 1,5 miliony obyvateli, která byla po 22 dní bombardována a ve které bylo zabito více než 1 000 lidí, začít obnovovat, byl-li povolen vstup pouze 15 skupinám humanitárních položek: potravinám, některým lékům a matracím? Nemůžete přestavět domovy a kanceláře bez cementu a skla, které jsou zakázané. Nemůžete učit děti ve školách, ve kterých není papír, protože byl zakázán. Nemůžete nasytit lidi, není-li dostatek jídla, kterému je dovolen přístup. Není to proto, že pomoc není na místě, ale protože jí není dovolen přístup. Musíme vyvinout tlak na izraelskou vládu, aby ukončila tuto blokádu a otevřela hranice.
Ti, kdo se nazývají přáteli Izraele, aby ospravedlnili beztrestnost a neomezenou výpomoc současné vládnoucí třídě, by měli přemýšlet o slovech velkého izraelského spisovatele Davida Grossmana, kterého bych rád citoval: "Uprostřed vlny vlastenecké nadsázky, která nyní hýbá národem, by neuškodilo připomenout, že v konečném rozboru tato poslední operace v Gaze je jen další zastávkou na cestě planoucí ohněm, násilím a nenávistí. Cestě značené někdy vítězstvím, jindy porážkou, která nás však nevyhnutelně vede ke zkáze."
To vede k otázce, pane Solano, protože jste neřekl nic o tématu mezinárodního práva. Jaký tlak je Unie připravena vynaložit na Izrael, jde-li o Gazu a západní břeh včetně Jeruzaléma, aby připomněla jejich současným a budoucím představitelům, že je členství v mezinárodním společenství hlavní, konkrétně privilegovaná spolupráce s Evropskou unií přidává na ceně, že nemají místo pro vojenskou okupaci ani válečné zločiny ani politiku, která každým dnem posouvá Evropu a arabsko-muslimský svět k odloučení?
Naprostá většina lidí z Gazy musí kvůli svému přežití spoléhat na humanitární pomoc - potraviny, vodu, přístřeší, oblečení a zvláště léky. Toto obyvatelstvo bylo v obklíčení velmi dlouhou dobu. Všechny hraniční přechody byly po 18 měsíců zavřeny a vzhledem k hroznému nedávnému útoku na obyvatele Gazy, jsou ještě více zoufalí. Vzhledem k tomu, že obležení stále nebylo ukončeno a hranice jsou stále uzavřeny, je velmi obtížné lidem základní náležitosti dodat.
V bodu odůvodnění E tohoto usnesení jsem si všimla, že se my Evropané plácáme po zádech za naše úsilí s humanitární pomocí. Vy jste, paní komisařko, hovořila o politickém úsilí, které vykonáváte, ale zasloužíme si tuto chválu? Obchod mezi Izraelem a Evropskou unií má roční hodnotu 27 miliard EUR. Pokud bychom chtěli jednat v Gaze, použili bychom sílu, kterou nám tento obchod dává k impozantní hospodářské sankci. Odmítnutí toho i přes čestnost bombardování v lednu ukázalo, že jako vždy upřednostňujeme status quo obchodu a náš příspěvek humanitární pomoci je ulehčením našeho svědomí. Nejen protože nejsme ochotni tak dalece zrušit, nebo jen odložit dohodu mezi Evropskou unií a Izraelem.
Abych se vrátil k naléhavosti humanitární pomoci: přestavba hmotné infrastruktury je důležitá, ale je pochopitelné, že se agentury brání přestavbě, vypadá-li to, že ještě více hrozivý režim přebírá Izrael. Přestavba lidské infrastruktury nicméně nemůže čekat. Musíme provézt zásoby. Zvláště bych upozornila na to, že obzvláště špatné ozbrojení, které bylo v lednu použito, zanechalo mnoho lidí bez končetin a s hroznými popáleninami. Já osobně vím, jaké to je, když se ze zdravého dítěte stane postižené.
Spojené státy a Izrael bombardují, zatímco Evropa financuje obnovu. Takto jsou rozdělené úlohy mezi spojenci. Nicméně by to měli platit ti, kteří způsobují škody. Egypt je uprostřed jednání o míru, kdy se s Hamásem diskutuje o prodlouženém klidu zbraní. Jedná se nicméně o obrovskou výzvu, pokud nová izraelská vláda pod tlakem třetího muže, pana Liebermanna, krajně pravicového představitele, který tam byl demokraticky přijat, riskuje vidět svou úlohu v tomto vyjednávání neobyčejně složitou. Pan Netanyahu, který je představován jako budoucí předseda vlády, byl ve skutečnosti vždy odpůrcem příměří s Hamásem.
Dovolte mi přidat myšlenku na návrat Francie do jednotného vojenského složení NATO, které bude diskutováno v rámci Vatanenovy zprávy. Tento návrat vyplyne ve Francii za přibrání těžkých břemen. Ve skutečnosti se k NATO samovolně připojujeme, přestože studená válka je ukončena od roku 1990. Zdá se, že pan Sarkozy zapomněl na pád berlínské zdi a návrat Ruska na pozici svobodných národů. Je tedy potřeba posílit koaliční linii v období, kdy vidíme mnohopólnost a rostoucí sílu rozvíjejících se zemí, včetně té vojenské úrovně?
vysoký představitel pro společnou zahraniční a bezpečnostní politiku. - (ES) Pane předsedo, nebudu schopen během krátkého času, který mám k dispozici, odpovědět všem, kteří vystoupili během této diskuse. Dovolte mi vyjádřit své nejupřímnější poděkování za to, co jste řekl o mé osobě a mé práci. Rád bych vám jen řekl a ujistil vás, že budu pokračovat ve své práci stále tak rozhodně - a pokud možno ještě rozhodněji - protože se situace stává každým dnem obtížnější.
Nejprve humanitární otázky: nemůžou být žádné pochyby o tom, že tou nejvíce naléhavou a důležitou otázkou je ta humanitární. Násilí uplynulých dní a týdnů způsobilo ostrý řez některých ohromných rozdílech v tom, co je potřeba ke zmírnění utrpení obyvatelstva konkrétně lidí v Gaze. Proto uděláme, co bude v našich silách, abychom zmírnili velké útrapy denního života v Gaze. Komise tak učiní - bez nejmenšího váhání - stejně tak členské státy Rady; učiní tak i celé mezinárodní společenství.
Za druhé je naprosto nezbytné otevření hraničních přechodů mezi Gazou a Izraelem a mezi Gazou a Egyptem. Navíc musí být otevřeny rychle a bez odkladů. Podle našeho hlediska bude veškerá pomoc dodána tam, kde je nutná, co se konkrétně týká Rafáhu, budeme připraveni k rozmístění, jakmile to bude možné. Již tam jsou k dispozici pozorovatelé Evropské unie, budeme tedy v okamžiku otevření hranic v Rafáhu připraveni se rozmístit.
Mnoho řečníků zmínilo závazek, který bychom mohli převzít a který záleží na tom, zda vznikne nová palestinská jednotná vláda. Mně se zdá, vážení poslanci - a toto je můj osobní názor - že pokud vznikne palestinská jednotná vláda, vláda, jejíž cílem jsou dva státy, vláda, jejíž cílem je vytvořit tyto dva státy mírovou cestou, vláda, jejíž programem je obnova Gazy a vláda, která se pokusí vytvořit volební proces v roce 2009, věřím, že takovou vládu by měla Evropská unie podpořit.
Za čtvrté, k otázce Izraele: jsou zde dvě důležité záležitosti vycházející z voleb. Za prvé, vláda, která vzešla z těchto voleb, nebo která vzejde z většiny vytvořené z voleb, je povinna, jak dalece můžeme vidět, pokračovat v mírovém procesu. Proto, ať z těchto voleb vzejde jakákoliv vláda, budeme pokračovat v práci a učiníme vše, co budeme moct, pro zajištění toho, aby byla ustanovena a aby fungovala a přispívala v pokračování mírového procesu a udělala vše, co bude v její moci, pro brzké ukončení tohoto procesu během roku 2009.
Rád bych vám řekl, že jsem v roce 2001 pracoval s někdejším senátorem Mitchellem na známé zprávě, která nese jeho jméno. Byl jsem jeden ze čtyř lidí, které na tomto programu pracovalo. Přál bych si, vážení poslanci, abyste si znovu přečetli tuto zprávu vydanou v roce 2001, ve které byly řečeny věci, jež musejí být bohužel dnes opět řečeny; například k tématu dohod. Pokud jsme v Evropské unii neschopni ve snaze změnit způsob, jakým jsou dohody ustanoveny, existuje malá šance pro jakékoliv mírové iniciativy, které jsou důvěryhodné. Proto musí být brán tento problém vážně. Musíme vážně hovořit s našimi přáteli z Izraele, abychom zajistili, že je jednáno s tématem dohod zcela jiným způsobem.
Pane předsedo, vážení poslanci, jak jsem již řekl, rok 2009 bude nesmírně důležitým rokem. Musíme pokračovat ve zvládání krize, přivést humanitární pomoc, učinit vše, co bude v našich silách, abychom zajistili klid zbraní a učinit vše, co bude v našich silách, abychom zajistili jednání mezi Izraelem a Gazou a mezi Egyptem a Gazou. Pokud však, vážení poslanci, nezměníme naše smýšlení k řešení konfliktu z postoje vedení krize na jedno hluboce zakořeněné, budeme ve stejné situaci, do které jsme se bohužel vrátili začátkem roku 2009.
členka Komise. - Pane předsedo, opět bych znovu řekla, že selhání jako v minulém roce není varianta, jak již bylo jasně řečeno. Všichni jsme byli plni naděje za annapolského procesu a plni naděje z mírového procesu. Vojenská invaze do Gazy poté, co byly vypuštěny rakety z Gazy do Izraele, bohužel změnila rovnováhu. Nyní již všichni víme, že existuje sled elementů, které jsou nezbytně nutné, abychom se mohli vrátit k mírovým dohodám. V každém případě je nicméně jasná jedna věc: vojenské řešení není žádné řešení. Na tomto se shoduji s vámi všemi. Proto bez ohledu na to, kolik to bude stát, se musíme všichni snažit zajistit mír.
Nedávné volby v Izraeli a nová administrativa USA nabízí příležitost pro nový začátek mírového procesu na Blízkém východě. Věřím, že Evropská unie musí zprostředkovat jasnou zprávu o podpoře nového kabinetu v Tel Avivu, zatímco současně vyjadřuje, co je od izraelským partnerů očekáváno, jde-li o míru sledování, která pomůže trvajícímu míru, což zahrnuje uzavření osad na západním břehu a nabídka silné podpory pro dvoustátní řešení a pomoc vyhnout se vojenským excesům a humanitární odezva, která je nutná.
Evropská unie by měla zároveň učinit vše, co bude v jejích silách, aby dosáhla ukončení sporu, ve kterém přicházejí o život nevinní lidé. Kromě toho by se měla snaha soustředit na poskytnutí pomoci lidem a na ujištění, že mají základní prostředky k životu. Obyvatelstvo v Gaze má k dispozici pouze 60 % svých denních potravinových potřeb, což znamená, že jsou ještě více ohroženi nemocemi a jsou vystaveni obtížným podmínkám. Nedostatek pitné vody představuje nemenší hrozbu než nedostatek potravin. Myslím, že nemusím zmiňovat nedostatek zdravotní pomoci nebo zničení škol a veřejných institucí, což významně brání zavedení pořádku a návratu do normálnosti.
Usnesením Evropského parlamentu o humanitární pomoci Gaze Evropská unie usiluje, poháněna principy zacházení s poraženými Izraelci, o rovné podmínky se vzdorujícími Palestinci a tají svou velkou zodpovědnost za zabíjení palestinských lidí během vražedné izraelské invaze do pásma Gazy, která skončila 1 300 mrtvými, jejíž většinou byli děti, ženy a staří lidé a přes 5 000 lidí bylo zraněno. Úplné zničení tisíců domů a každé sociální infrastruktury v souvislosti s úplnou hospodářskou izolací způsobenou Izraelem vyústilo v žití palestinského obyvatelstva v tragických a nelidských podmínkách.
Není pochyb o tom, že palestinské obyvatelstvo nutně potřebuje pomoc. Není pochyb o tom, že musíme uznat utrpení palestinského obyvatelstva. Nicméně je také podstatné, abychom odsoudili agresory a měli je za odpovědné. Namísto toho usnesení trvá na zakrývání izraelské agrese vůči pásmu Gazy, skrýváním za slovem "konflikt". Tato agrese je částí strategie na překonání legitimního odporu palestinských lidí k okupaci a podkopávání podmínek potřebných pro budování Palestinského státu.
Návrhy, které vzešly z pařížského summitu konaného dne 14. července, vytyčily dva cíle, které stojí za naši podporu. Prvním z těchto cílů je dát praktickou podobu hospodářským, regionálním a environmentálním projektům a dosáhnout jejich větší účinnosti vytvořením sekretariátu pověřeného tímto úkolem, získáním finančních prostředků z veřejných i soukromých zdrojů; druhým z nich je posílení politického dialogu v rámci celého procesu prostřednictvím nových institucí, jako je spolupředsednictví, schůzka na nejvyšší či vládní úrovni a pravidelná setkání ministrů zahraničních věcí. Ráda bych v této souvislosti zdůraznila roli Středomořského parlamentního shromáždění, jež bylo uznáno jak pařížským, tak marseillským dokumentem.
Chceme zdůraznit hodnotu institucí, v nichž mají zastoupení jak Evropská unie, tak země jižního a východního Středomoří, a zároveň upozornit na to, že je zcela zásadní, aby se celý proces neomezil výlučně na mezivládní přístup. Věříme v širokou účast občanské společnosti a ze strany sociálních partnerů, a to nejen kvůli hospodářské krizi, jež může zhoršit problémy, v některých lokalitách beztak již nabývající hrozivých podob, jako je nezaměstnanost a vzrůstající migrační tlaky, přispívající k ještě obtížnější zvladatelnosti tohoto fenoménu. Žádáme, aby se více pozornosti věnovalo otázkám lidských práv, která mají větší či menší vliv na chování všech partnerských zemí.
Co se týče institucí, dovolte mi připomenout, že vstoupí-li v platnost Lisabonská smlouva, Evropská unie by si tímto způsobem mohla zajistit soudržné a strukturované zastoupení v podobě nových funkcí předsedy Rady a evropského ministra zahraničních věcí. Do té doby by bylo žádoucí zajistit kontinuitu evropské přítomnosti, přinejmenším v podobě spolupředsednictví. Jsme si vědomi toho, že české předsednictví má tuto věc na zřeteli, a věříme, že i u švédského předsednictví se tato zpráva setká s ochotným přijetím.
Na pařížském summitu, který se konal loni v červenci, došlo k vytvoření Unie pro Středomoří a založení partnerství postaveného na probíhajícím barcelonském procesu. Stávající střídavé předsednictví pokládá posílení tohoto partnerství za prioritu. Lisabonská smlouva sice ještě nenabyla účinnosti, ale mohu vás ujistit, že v duchu spoluvlastnictví přikládáme rozvíjení této iniciativy a obzvláště pak regionálním projektům velký význam. Tyto projekty jsou důležité. Občanům daného regionu jsou konkrétním znamením toho, že partnerství slouží jejich zájmům.
Existují dvě oblasti spolupráce, které jsou, jak vím, důležité pro tento Parlament, a které mají i naši plnou podporu. První je meziparlamentní spolupráce, kterou umožnilo vytvoření Evropsko-středomořského parlamentního shromáždění a jeho výborů. Tato iniciativa je klíčová pro rozvoj silné parlamentní dimenze Unie pro Středomoří. Jak na to poukazujete ve svém usnesení, bude napomáhat posílení jeho demokratické legitimity. Napomůže rovněž k prosazování základních hodnot, na nichž je založena Evropská unie. Velmi také vítáme způsob, jakým jste vy i váš předseda tuto iniciativu přijali, a máte naši plnou podporu.
Unie pro Středomoří nám nabízí potenciál k rozvíjení lepších vztahů mezi jejími členy. Události z nedávné doby ukázaly, že to není snadný podnik, zároveň však podtrhly důležitost naše dalšího úsilí o dosažení tohoto cíle. Velmi jasně si uvědomujeme těžkosti, s nimiž se musí v důsledku krize v Gaze vyrovnávat obyvatelé tohoto regionu. Jak víte, vedla tato krize k odložení dalších setkání Unie pro Středomoří, předsednictví však věří, že regionální spolupráce a dialog je cestou k dosažení míru, budování důvěry a zajištění prosperity, a očekáváme, že práce v rámci Unie pro Středomoří bude co nejdříve opět pokračovat.
V současnosti se již připravuje demarše českého předsednictví EU a francouzského spolupředsednictví Unie pro Středomoří jménem zemí EU, které jsou členy Unie pro Středomoří, nakonec možná i ve spolupráci s egyptským spolupředsednictvím, adresovaná našim arabským partnerům. Jejím záměrem je vyzvat k tomu, aby bezprostředně po summitu v Dohá, kde se koncem března sejde Liga arabských států, došlo k automatickému a bezpodmínečnému obnovení všech aktivit Unie pro Středomoří. Máme v úmyslu využít příležitosti, kterou nabízí dárcovská konference o Gaze, jež se bude konat 2. března v Šarm el-Šeikh v Egyptě, aby zde další postup zvážili tři ministři zahraničních věcí: Karel Schwarzenberg, ministr zahraničních věcí České republiky; Bernard Kouchner, ministr zahraničních věcí Francie; a ministr zahraničních věcí Egypta.
Tyto rozdíly je třeba skutečně zmenšovat, a to cestou hospodářského rozvoje, čilejšího obchodu a větších investic. Vedením dialogu a politickým řešením konfliktů musíme čelit ideologickému radikalismu, jemuž nedostatečný rozvoj a pocit nespravedlnosti poskytuje živnou půdu. Jak jste řekla, musíme mít odpovědnou a jednotnou migrační politiku, abychom mohli mít prospěch z demografické stabilizace Evropy a z demografického růstu středomořských zemí. To je několik příkladů problémů, k nimž se spolu s našimi partnery v rámci Unie pro Středomoří musíme postavit čelem.
V důsledku toho nyní došlo k pozastavení práce, čehož osobně velmi lituji, ale samozřejmě věříme, že v určité fázi se k této práci znovu vrátíme. Velmi důležité bude setkání, které se bude konat v Šarm el-Šeikh a při němž bude hrát Komise jako jeho spolusponzor samozřejmě důležitou roli. Věřím, že v následující době se uskuteční řada dalších setkání. Vykonáno bylo ve skutečnosti již mnoho práce a práci, kterou dělá, bere Komise velmi vážně.
Jak můžeme zajistit další pokračování projektů? V historii evropské integrace jsme až doposud byli úspěšní v oblasti hospodářství a obchodu. Výbor pro mezinárodní obchod se z toho důvodu zabýval otázkou, jak bychom své úspěšné mechanismy mohli použít i u našich sousedů v jižní Evropě. Jedním z cílů je vytvoření oblasti volného obchodu do roku 2010, ale i zde to vázne. Právě z toho důvodu, že politické konflikty tento proces blokují, měli bychom posílit hospodářskou oblast.
Rovněž jsme se snažili pomoci Radě v případě důležitých rozhodnutí, která musela učinit. Pane Vondro, tato sněmovna si přeje spolupráci s Radou a již jsme stanovili kritéria, jež by mělo splňovat hlavní sídlo nové Unie pro Středomoří. Shodou okolností splnilo tato kritéria město a země, jež velmi dobře znám; Výbor pro ústavní záležitosti se rozhodl, že dobrým hlavním sídlem bude Barcelona. Toto rozhodnutí bylo krátce poté uznáno ze strany ministrů, což, pane předsedající, opět dokládá vůli spolupracovat s Radou.
Skupina Evropské lidové strany (Křesťanských demokratů) a Evropských demokratů podnikla v průběhu let již spoustu kroků, aby Evropě zajistila ještě silnější a ještě přitažlivější úlohu.Nestačí jen financovat; samotné financování samo o sobě už nepřináší dostatečné výsledky; to, co se žádá, je nová a zásadní politická akce. Jednou z mnoha společných výzev je zvládnutí imigrace do Evropy. Tento problém nelze řešit na základě spolupráce s politickou opozicí a neřeší jej ani populismus; je třeba spíše vykonávat přísné kontroly, které zajistí dodržování zákona a úmluvy o lidských právech.
Má politická skupina bude z tohoto důvodu hlasovat proti pozměňovacím návrhům, které předložila extrémní levice; domníváme se, že jsou nanejvýš sporné a nepříliš konstruktivní. Mé politické křídlo se snaží, aby tato důležitá aktivita, jejíž význam bude do budoucna zcela zásadní, získala nový podnět, a podporujeme proto obnovení činnosti Evropsko-středomořského parlamentního shromáždění, a to nikoli v podobě pouhého diskusního fóra, nýbrž v podobě místa, kde je možné činit společná rozhodnutí, která mají význam pro naši budoucnost a budoucnost všech, kdo žijí na březích Středozemního moře.
Jménem Skupiny sociálních demokratů bych nejprve rád poblahopřál paní Napoletanové k její vynikající zprávě, kterou nám dnes odpoledne představí, ale především a hlavně k tomu, že za projektem evropsko-středomořské spolupráce stojí da prima ora. Bez její práce a jejích podnětů bychom si Evropsko-středomořské parlamentní fórum, resp. jeho nástupce, Evropsko-středomořské parlamentní shromáždění, neuměli ani představit a ocitali bychom se nyní v situaci, že budeme teprve usilovat o získání úlohy, která nám jako zástupcům občanů v tom, co se zde snažíme budovat, přísluší.
Rád bych navázal na svého kolegu, pana Méndeze de Vigo, který s oblibou vždy cituje velké literární postavy, abych zde připomněl jednu větu z Shakespearova Krále Leara, kde se říká: "Není nejhůř, říkáme-li ještě, že je nejhůř." Snažili jsme se jednat přesně naopak, protože v době, kdy situace na Blízkém Východě byla horší než kdy předtím, vytvořili jsme nástroj, jehož cílem je přispět k politickému, hospodářskému a sociálnímu rozvoji v celém regionu a vytvářet základní rámec pro řešení konfliktů. To je koneckonců smyslem Unie pro Středomoří. To je smyslem Unie pro Středomoří, která nevznikla ex novo, nýbrž vyrostla z hlubších kořenů barcelonského procesu a přinesla při tom s sebou vznik nových institucí, jako je stálý sekretariát, jehož sídlem se stane Barcelona. To je něco, co jsme jako Evropané, jako obyvatelé Středomoří, jako Španělé a parlamentní zastupitelé uvítali a oč jsme svého času také žádali. Je to rovněž přijetí Evropsko-středomořského parlamentního shromáždění v té úloze, jaká by mu měla připadat: v úloze místa, kde se parlamentní zastupitelé a občané mohou sami v rámci této Unie vyjádřit.
Děkuji vám, paní Napoletanová, za tuto vynikající zprávu. Pár dní před začátkem války v Gaze jsem byl jako zástupce Parlamentu a Evropsko-středomořského parlamentního shromáždění v Jordánsku na poslední ministerské konference, která se konala před opětovným pozastavením aktivit, k němuž došlo v důsledku násilí na Blízkém Východě. Byla to konference o vodě. Byla to ministerská konference o jednom z klíčových problémů, který vyžaduje spolupráci celého Středomoří, který je zdrojem možných konfliktů, otázkou přežití a je rovněž oblastí řady velkých projektů, které by bylo možné ve Středomoří realizovat, včetně solární energie, přepravy vody a mnoha dalších věcí.
(IT) Pane předsedající, dámy a pánové, domnívám se, že na jedné straně budu hlasovat ve prospěch návrhu usnesení, který podává paní Napoletanová, protože je podle mého názoru nepochybně strategicky významné vyčlenit nejdůležitější projekty, které je třeba realizovat, a protože je rovněž užitečné jasně poukázat na potřebu přijmout přístup založený na "programových dohodách", aby jejich realizace byla možná. Tyto dohodu by nicméně měly být založeny - a to je podle mého názoru třeba zdůraznit - na zásadě subsidiarity.
Dovolte mi uvést jeden příklad. Když jsem požádán, abych připravil zprávu o odstranění důsledků znečištění ve Středomoří, jednalo se při tom o následující programy: program vhodných oblastí pro investice ve Středomoří, strategie pro vodu ve Středomoří, strategie EU pro mořské prostředí, program OSN pro životní prostředí (UNEP) / Akční plán pro Středomoří (MAP), strategie pro udržitelný rozvoj v oblasti Středomoří, program technické pomoci na ochranu životního prostředí ve Středomoří, iniciativa pro vodu v oblasti Středomoří a MYIS, který běží pod záštitou programu Horizont 2020. Tato roztříštěnost viditelnosti nijak neprospívá.
Jinou překážkou je blízkovýchodní problém. Vítám stanovisko pana Solany, že Kvartet bude tentokrát postupovat odlišným způsobem než v minulosti. A to nikoli proto, že by chyběla vůle na straně Evropské unie, nýbrž vzhledem k předchozí politice americké administrativy. Věřím, že tentokrát bude díky vyslání pana Mitchella do oblasti dosaženo politického pokroku. Udělali jsme toho v této věci už hodně. Před krátkou dobou jsem navštívil Libanon a viděl jsem, že UNIFIL za přítomnosti evropských kontingentů zabraňuje možnosti opakování dalších projevů nepřátelství v jižním Libanonu a v Izraeli.
(PT) Díky mé kolegyni, paní Pasqalině Napoletanové, za její vynikající zprávu. Čtrnáct let po Barceloně a pět let prvním Evropsko-středomořském parlamentním shromáždění tu máme Unii pro Středomoří s hospodářskou a parlamentní silou, občanskou společností a nejvyššími představiteli vlád, kteří se v ní společně rozhodují. Každý chce udělat více pro to, aby se žilo lépe v této oblasti, jejíchž 720 milionů občanů představuje skutečný potenciál pro rozvoj a mír ve světě. Kdybychom se měli omezit výhradně na hospodářský a obchodní rozměry, byla by to jasná chyba. Krize růstu přirozeně vyžadují politickou reakci, ale zásadní je reagovat na humanitární krize, na situace ohrožení a na vojenské krize, jako je ta, jíž jsme se stali svědky na konci roku 2008 a na začátku roku 2009.
(PT) Paní komisařka Ferrero-Waldnerová ve svém projevu shrnula cíle nové Unie. Tato Unie se ve skutečnosti zrodila během francouzského předsednictví ve hvězdném znamení omylů. První chybou bylo to, že z její agendy byly vyňaty konflikty v regionu, zejména pak izraelsko-palestinský a západosaharský konflikt. Druhou chybou Unie byla její snaha založit své působení na sdílení hospodářských a environmentálních projektů, aniž by přitom zvážila kontext volného obchodu, v němž je zasazena. Třetí chybou bylo vytvoření dojmu, že je možnost přesunout na tuto Unii tureckou žádost o vstup do Evropské unie.
Zpráva paní Napoletanové tento dojem nevzbuzuje. My nicméně nechceme, aby Unie trpěla stejným problémem jako barcelonský proces. Zahrnuje sice spoustu projektů a svou činností zasahuje do mnoha oblastí, nemá však správně nastaveny priority. Odsunutí otázky mezilidského porozumění mezi různými kulturami a societami na obou březích Středozemního moře do odstavce 26 a ponechání otázky demokratizace a prosazování lidských práv v odstavci 27 a migračních toků v odstavci 28, to vše zanechává mylný dojem o tom, jaké jsou či jaké musí být priority tohoto partnerství.
Musí zde být jasná strategie. Podle našeho názoru musí tato strategie nabídnout našim sousedům větší výhody a větší spolupráci, zároveň však od nich žádat větší výsledky na hospodářské, sociální a demokratické úrovni a soustředit se na dobře vymezený a snad i menší počet oblastí, aby se bylo možné vyhnout tomu, že všechny oblasti budou mít stejnou prioritu, což s sebou nese riziko, že se prioritou nestane nakonec žádná z nich. Dosáhnout toho lze samozřejmě jen s patřičnou podporu a finančními prostředky. Uznání potřeby investiční banky pro Středomoří se musí nakonec setkat s příznivým přijetím. Podstatné je být ambiciózní, což ve skutečnosti neznamená nic jiného než dělat vše, co je v našich silách.
Ráda bych nicméně, pokud dovolíte, paní komisařko, zmínila jednu zemi, které sice není pobřežním středomořským státem, přesto sem však patří; je to země AKT a zároveň i člen Unie pro Středomoří. Tato země, Mauritánie, nyní prochází velmi vážnou politickou krizí. Myslím, že jako partner v Unii pro Středomoří, jako země AKT a zároveň ve jménu politiky sousedství si tato země zaslouží naší podporu, která by jí pomohla dostat se z této krize.
Zcela kritický význam má všeobecné rozšíření obnovitelné energie, jako je vítr, voda, různé solární technologie a další. Spolehlivost těchto technologií v době špičky zcela závisí na navýšení příkonu do našich sítí z co možná největšího množství zdrojů, které umožní, aby jejich výkon mohl po celou dobu odpovídat poptávce. Nebude-li vanout vítr od severozápadního pobřeží Irska - a Irsko bylo charakterizováno v souvislosti s větrnou energií jako Saudská Arábie Evropy! - bude vát od severozápadního pobřeží Afriky nebo zásobení sítě zajistí solárně-termální provozy ve Středomoří, zejména ve Španělsku nebo řada fotovoltaických zařízení rozmístěných po celém tomto regionu.
Stanovisko Výboru pro práva žen a rovnost pohlaví klade jasný důraz na potřebu toho, aby všechny členské státy věnovaly větší pozornost ratifikaci Úmluvy o odstranění všech forem diskriminace žen a všech dalších nástrojů Organizace spojených národů a Mezinárodní organizace práce na ochranu lidských práv. Upozorňuje rovněž na situaci žen a vyjadřuje svou lítost nad tím, že ve sdělení Komise se této otázce nevěnuje žádná zvláštní péče, a to zejména po stránce "projektů", které by měly zahrnovat geografickou, hospodářskou a sociální soudržnost a které by vždy měly brát v úvahu otázku rovných příležitostí mužů a žen a zohledňovat jejich rovnost.
Unie pro Středomoří je zadruhé součástí rámce politiky sousedství. Politika sousedství představuje dvoustrannou politiku a barcelonský proces, zatímco Unie pro Středomoří představuje politiku mnohostrannou. Stejně bych mohla samozřejmě mluvit i o Černém moři a Baltském moři, že tvoří součást téhož rámce, přestože jsou na severu. Nemusí mít tedy obavy. Všechno se nám tam naštěstí podařilo zakomponovat. Přesně to bylo ostatně záměrem francouzského předsednictví, to jinak řečeno znamená mít spolupředsednictví společné se středomořskými zeměmi - o tom jsem už mluvila - a dohromady s nimi pracovat.
K tomu, co jsem řekla, bych snad mohla ještě dodat, že přes dočasné pozastavení činnosti práce v Komisi samozřejmě pokračuje v konstruktivním duchu a týká se realizace čtyř až šesti projektů, které byly určeny jako priority. Jedná se o civilní ochranu, odstranění následků znečišťování Středozemního moře, mořské dálnice a rovněž solární program, v jehož rámci jsme toho udělali již hodně, pokud jde o obnovitelnou energii, zejména solární energii, která je podobně jako energie větrná a další zdroje energie velmi důležitá.
Podobně doufám - říkám to zcela otevřeně, nadále už sice nebudu zpravodajkou - ale doufám, že evropský institucionální rámec se bude schopen vyvíjet. Proč? Protože jakmile budeme mít evropského ministra zahraničních věcí, který bude, byť jen zčásti, reprezentovat Komisi a Radu, doufám, že tento ministr nebude 28. ministrem zahraničních věcí, který doplní řady ostatních, ale že přinejmenším pokud jde o evropský rozměr jejich politiky, budou členské státy cítit, že je tato osoba skutečně reprezentuje. Nebude pak už možná potřeba rozšiřovat Unii o další státy, ale budeme-li mít vysokého představitele v osobě ministra zahraničních věcí, budeme snad schopni upevnit roli Evropské unie. O to jsme až doposud všichni usilovali, a chci proto z celého srdce vyjádřit podporu nejen tomu, že regionální programy by měly i nadále pokračovat, ale také tomu, že Parlament, jak paní komisařka ví, přikládá těmto programům, které přinesly nepopiratelně lepší výsledky, veliký význam.
V zemích středomořské oblasti je znepokojivá míra chudoby a sociálního vyloučení, jež vážně doléhají na ženy a děti. Je důležité, aby členské státy a partneři podílející se na barcelonské procesu zdůrazňovali uplatňování hlediska rovnosti mužů a žen ve všech oblastech politiky a opatření specificky zaměřených na prosazování rovných příležitostí pro muže a ženy. Všechny státy, které se podílejí na Barcelonském procesu: Unii pro Středomoří by měly co nejdříve ratifikovat Úmluvu o odstranění všech forem diskriminace žen (CEDAW) a všechny další nástroje Organizace spojených národů a Mezinárodní organizace práce.
písemně. - Vítám úsilí vynaložené na další rozvoj vztahů EU s oblastí evropsko-středomořského regionu, rád ovšem také podtrhl, že EU by neměla zanedbávat svá druhá dvě moře - Baltské moře a Černé moře. Strategie pro Baltské moře bude jednou z priorit švédského předsednictví. Strategický význam má rovněž černomořská synergie. EU se musí postarat o to, aby našla společné stanovisko, jak zajistit vyvážený rozvoj všech těchto regionů. EU je integrované společenství a dlouhodobý strategický rozvoj všech jejich regionů má stejnou důležitost.
Stručně poukážu na některé další přínosy této zprávy. Za prvé, objasňuje definici 'evropské výzkumné infrastruktury' s cílem zamezit zaměňování právnické osoby a skutečné výzkumné infrastruktury. Objasňuje a doplňuje také požadavky na jednotlivé položky výzkumné infrastruktury, které mají být považovány za evropské, a dále doplňuje důležité otázky jako je posouzení dopadů návrhu na úrovni Společenství, na základě zdůvodnění potenciálu jejího financování a zajištění pozitivní politiky poskytnutí přístupu k této infrastruktuře celé evropské vědecké obci.
Chtěli bychom proto vyslat jasný signál Radě, aby co nejdříve vyřešila své problémy v souvislosti s touto otázkou a znovu zopakovat, že pokud chceme podporovat výzkum v Evropě, musíme jej osvobodit od daňové zátěže. Tento přístup jsme doporučovali při několika příležitostech, abychom podnítili malé a střední podniky k zapojení do úkolů výzkumu a vývoje, a musíme jej nyní opět prosazovat v souvislosti s vytvářením významných výzkumných infrastruktur na úrovni Společenství, protože tyto infrastruktury jsou nezbytně nutné pro vědecký pokrok.
Tento problém byl pro pracovní účely často řešen jako problém osvobození od daně, což je poněkud matoucí. Ve skutečnosti se jedná pouze o provádění stávající směrnice o DPH, která již byla schválena a přijata Radou. Skutečnou otázkou je, zda by evropským výzkumným infrastrukturám měl být přiznán status mezinárodních organizací, tak jak jsou definovány ve směrnici o DPH, a zda by jako takové měly být osvobozeny od DPH. Nejde zde tedy o fiskální harmonizaci, ale o vytváření právnických osob souvisejících s výzkumnými infrastrukturami.
V minulém roce jsme v této sněmovně zřídili Energetický klub - jehož jednání se pan místopředseda Onesta účastnil - a prostřednictvím tohoto fóra se vědecká obec a příslušní odpovědní činitelé s nadšením vyjadřovali o vynálezech, které mají potenciál přinést nám významné užitky. Vytvoření takových výzkumných nástrojů je správnou reakcí, zejména v kontextu současné hospodářské a energetické krize, jako prostředek k vývoji nových produktů a služeb, které lze následně uvádět na trh v celém světě. Je třeba speciálně ocenit iniciativu Komise v této věci, protože organizace iniciativ tohoto typu pochopitelně rozšiřuje možnosti v mezinárodním měřítku. Zejména mezinárodní spolupráce pro nás i pro naše partnery v Evropě nabývá na významu. Konec konců my v Evropě jsme získali ve světě postavení územního celku s nejvyšší kupní silou a našich 500 milionů občanů má právo, aby výsledky výzkumu byly zpracovány co nejrychleji a nejefektivněji. Děkuji vám.
Vážený pane předsedající, cílem evropské výzkumné infrastruktury (ERI) je zřídit jedinečná výzkumná střediska řízená nejlepšími specialisty v jednotlivých oborech. Podle mého názoru by tato střediska měla být vybavena nákladným špičkovým zařízením a měl by v nich působit tým vědců. Evropská výzkumná infrastruktura bude používána pro experimentální zkoumání jevů ve světě kolem nás založené zejména na induktivních metodách s cílem předložit praktická řešení. Evropská výzkumná infrastruktura by měla sloužit také ke školení mladých vědců.
Myslím si, že účelem Evropského strategického fóra pro výzkumné infrastruktury není kopírovat činnost stávajících vzorových institucí (centres of excellence), ale za použití strukturálních a vnitrostátních fondů zřizovat odlišné výzkumné jednotky, které doplní vzorové instituce a zřídí infrastrukturu specializovaných výzkumných jednotek, jednotnou síť, která pokryje celou EU. Mladí, ambiciózní evropští výzkumní pracovníci nebudou nuceni cestovat za oceán, aby mohli své myšlenky uvést do praxe. Domnívám se proto, že nebytným předpokladem efektivního fungování evropské výzkumné infrastruktury je vysoká míra specializace a mobility výzkumného prostředí. K vyšší efektivitě výzkumu přispěje zavedení časových omezení a rozptýlení do několika míst, tedy nastolení stavu, kdy budou úkoly základního výzkumu realizovány souběžně různými mezinárodními specializovanými jednotkami evropské výzkumné infrastruktury, které s ohledem na fakt, že nejsou hospodářskými subjekty, budou osvobozeny od daně.
jménem skupiny IND/DEM. - (SV) Potřebujeme evropskou hospodářskou právnickou osobu v odvětví výzkumu nebo je to jenom další příklad urputného boje EU proti evropskému pluralismu? Je samozřejmě pravda, že konkurenční prostředí je nezbytným předpokladem pro úspěšnost institucionálních reforem. Zkuste si představit situaci, že by byl mezinárodní právní rámec výzkumu vytvořen před 50 lety. Vývoj v této oblasti by se zastavil. Proces změn mezinárodních smluv je komplikovaný a postupuje příliš pomalu. Pokroku lze docílit, pokud jsou jednotlivé země schopny snadno reformovat své vnitrostátní instituce. Úspěšné reformy se pak šíří do jiných zemí.
Jsem přesvědčen, že v současné době musíme urychleně zaměřit naši pozornost na stávající rozdíly v oblasti rozvoje infrastruktury pro inovace a výzkum mezi rozvinutými členskými státy a státy s rozvíjející se ekonomikou tak, abychom nevyvolali radikální migraci výzkumných pracovníků z ekonomik států, které k Unii přistoupily nedávno, do států, které jsou v čele celosvětové ekonomiky. Vyvážené rozvržení těchto infrastruktur a výzkumných příležitostí v rámci Evropské unie by bylo prospěšné pro Evropskou unii jako celek a pomohlo by k boji proti migraci vědců z Východu na Západ.
Mám jenom dvě stručné poznámky. Před sebou mám - a ráda bych tímto složila hold paní komisařce a jejímu týmu - publikaci nazvanou 'Integrovanější evropský výzkumný prostor více se zabývající výzkumem: zpráva o nejdůležitějších údajích z oboru vědy, technologie a konkurenceschopnosti za období 2008/2009'. Domnívám se, že tyto údaje mohou být značně zastaralé, vzhledem k propadu HDP v EU i jinde. Chtěla bych zejména poukázat na skutečnost, že veřejné financování výzkumu a vývoje může být proticyklické, což je případ Japonska a Spojených států na začátku 90. let minulého století a na začátku nového tisíciletí. V okamžiku, kdy došlo k propadu jejich HDP, investice do výzkumu a vývoje ve veřejném sektoru se zvýšily.
Moje druhá poznámka se týká děsivé perspektivy, pokud jde celosvětový podíl EU na patentových přihláškách, který zaznamenal znepokojivý pokles. Uvádíte, že částečným vysvětlením tohoto trendu by mohly být vysoké náklady na patenty v Evropě. V Evropě jsou náklady na patenty a příslušné patentové přihlášky o více než 20 % vyšší než ve Spojených státech, 13krát vyšší než u Japonského patentového úřadu, zatímco náklady na zajištění patentové ochrany ve 27 členských státech jsou v EU 60krát vyšší než ve Spojených státech - což má děsivé důsledky. Snad byste nám mohl říci, pane komisaři, jak bychom mohli tuto situaci co nejdříve vyřešit?
Musíme si být vědomi faktu, že je nezbytné, aby evropská výzkumná infrastruktura měla příslušné právní rámce a také odpovídající financování, ale že tyto peněžní prostředky nemohou pocházet z příspěvků jednotlivých regionů či dokonce zemí. Také otázka vhodného systému zdanění je v tomto případě důležitá. Domnívám se rovněž, že je potřeba docílit lepší spolupráce mezi výzkumnými středisky a ekonomikou, včetně malých a středních podniků. Jsem přesvědčen, že evropská výzkumná infrastruktura, pokud bude náležitě propojena s rámcovými programy, také přispěje ke zlepšení situace lidí, kteří působí v oblasti výzkumu, zejména mladých lidí, jak uvedl pan Gierek. To může také zabránit odlivu mozků v Evropě. Měli bychom mít na zřeteli fakt, že Lisabonská strategie stanoví podíl výdajů na výzkum a vývoj ve výši tří procent HDP. V Evropské unii dnes - mé údaje jsou za rok 2007 - tento ukazatel činí 1,84 %. Věřím proto, že evropská výzkumná infrastruktura tuto situaci zlepší.
Paní Doyleová, pokud jde o financování z veřejných prostředků, zkušenost z minulosti ukázala, že v době krize je velice pravděpodobný odliv prostředků soukromého financování. To je také důvod, proč by financování z veřejných prostředků nemělo dělat tu strašlivou chybu a řídit se těmito trendy, protože by to bylo řešení, které by nás po krizi přivedlo do naprosto nevhodné situace. To je také důvod, proč musí financování z veřejných prostředků postupovat proticyklicky a proč jsme i my v Evropě zaznamenali zkušenost tohoto typu. Jako příklad lze uvést Finsko na začátku 90. let 20. století. Myslím, že bychom měli jednat podobně a zvolit tuto cestu.
Pokud jde o DPH, rád bych, aby byly věci nazývány přesně. V právních předpisech nenavrhujeme osvobození od DPH. Jsme přesvědčeni, že pokud se při budování společné infrastruktury spojí více zemí, řekněme Německo se Slovinskem nebo Spojeným královstvím či s kýmkoli jiným, v konečném důsledku žádná z těchto zemí nebude ochotna platit DPH v této zemi. Taková situace nastává také dnes - ale co přesně se vlastně dnes děje? Dnes o tomto typu osvobození vyjednávají jednotlivě příslušné země. Prostřednictvím těchto právních předpisů se snažíme zaručit status mezinárodní organizace, která by vzhledem k aktuálně platným právním předpisům upravujícím DPH měla zaručeno osvobození od DPH.
Vážený pane předsedající, ráda bych všem, kdo se podíleli na této rozpravě, ještě jednou poděkovala za jejich příspěvky a také bych chtěla poděkovat paní komisařce za její slova a poznamenat, že se zcela ztotožňuji s jejím velmi jasným vysvětlením problematiky DPH. Na závěr bych ráda jednoduše konstatovala, že většina z nás je zajedno, pokud jde o jádro věci. Závěr je jasný: nezbytným předpokladem pro vynikající výsledky ve výzkumu je špičková výzkumná infrastruktura a v podstatě vzhledem k vysokým nákladům na její vybudování a provoz je důležité, aby významná část této infrastruktury byla sdílena. Jinými slovy, je nanejvýš prozíravé uvažovat o zřízení evropské infrastruktury, která může sloužit celé evropské vědecké obci.
Cestovní mapa vypracovaná ESFRI byla bezesporu krokem vpřed směrem k lepšímu plánování výzkumné infrastruktury na úrovni Společenství. V současné době potřebujeme tuto cestovní mapu provést. Jedním z hlavních problémů je bezesporu financování, jak už se zmínili někteří z mých kolegů, protože bez ohledu na zvýšení objemu finančních prostředků vyčleněných na sedmý rámcový program a možnosti podpory infrastruktur v programech politiky soudržnosti, na které někteří z mých kolegů také poukázali, rozpočet Evropské unie není dostatečný k financování veškeré nezbytné infrastruktury. Je proto nezbytně nutné, abychom maximálně zmobilizovali zdroje financování, vnitrostátní i soukromé, zejména z odvětví průmyslu, a to bez ohledu na to, že, jak pan komisař správně podotkl, pro to není právě nejvhodnější doba.
Žádáme, aby členské státy definovaly přesně termín 'informace' tím, že povolí zástupcům pracovníků, aby přezkoumali předané údaje a nespokojili se s pouhým očekáváním ukončení postupu informování, pokud mají rozhodnutí podniků pro pracovníky přímé důsledky. Žádáme členské státy, které postrádají účinné, vyvážené a odstrašující sankce, aby je zavedly. A konečně, za účelem zlepšené koordinace různých legislativních nástrojů, vyzýváme Komisi také, aby přezkoumala, jaké kroky je třeba podniknout pro koordinaci šesti směrnic a nařízení o informování zaměstnanců, aby bylo možné provést jakékoli změny, které by odstranily vzájemné překrývání jednotlivých právních předpisů a rozpory mezi nimi.
Druhým cílem je potvrdit, že se nejedná o okrajové odvětví nebo výjimku; je spíše pevně zakotveno v tržní ekonomice, se svými vlastními pravidly, která musí vnitřní trh uznávat a respektovat. Představuje alternativní způsob podnikání, výroby, spotřeby a poskytování zaměstnání, který si nicméně vydobyl právo být součástí trhu. Jedná se o metodu, pro kterou je příznačná řada charakteristických rysů, které nesmějí být setřeny, a které určuje především záměr spojovat a uvést do souladu výrobu a zaměstnání s hodnotami solidarity, odpovědnosti a lidské důstojnosti ve všech oblastech, včetně světa práce.
Nyní nastává ideální okamžik pro znovuobjevení významu těchto podniků, vzhledem k tomu, že současná krize ve výrobě ukázala, že mnohé tradiční hospodářské subjekty jsou velice křehké, velice slabé a někdy značně bezohledné. Svět sociální ekonomiky je oproti tomu zakotvený více místně, má blíže k reálné ekonomice a k lidem a to, jak se ukázalo, jej chrání před spekulacemi. Je to také odvětví se širokou škálou subjektů, které vykonávají mnoho veřejné sociální práce a představují uznávané centrum služeb sociální péče. Jsem přesvědčena, že může pomoci udržovat naše sociální systémy při životě v náročné době.
Třetím cílem je rozhodnout, co můžeme udělat v praxi pro podporu tohoto odvětví. Velice stručně popíšu jeden nebo dva návrhy. Především potřebujeme jasnou definici, abychom přesně chápali profily a definice těchto značně odlišných subjektů. Klíčový význam má také přesná vnitrostátní statistická evidence přínosu tohoto odvětví v různých zemích. Nespadá ani pod kapitalistickou ekonomiku ani pod veřejnou ekonomiku a je tedy pro ně třeba speciální definice. Komise se k této definici do určité míry přiblížila svou příručkou, ale je nutné ji uplatňovat v praxi. Věřím, že akademická obec, výzkum a univerzity v tom mohou být také nápomocny.
A konečně bych chtěla vyzvat k přijetí některých legislativních iniciativ. Byla učiněna řada kroků, jako například přijetí statutu evropského družstva a nadace a konstatovala jsem také, že Komise znovu zahájila svůj proces projednávání. Musíme proto pochopit, co je užitečné a zda má smysl jít dál touto cestou. Nechceme odvětví, kterému prospívají ideje, motivace a svoboda, dusit zbytečnou administrativou, ale tam, kde je třeba přijmout právní předpisy Společenství nebo je bude třeba přijmout v budoucnosti, by bylo moudré je vytvořit.
Sociální podniky vyvíjejí speciální způsob podnikatelské činnosti, protože předmětem jejich podnikání jsou hospodářské výkony ve vzájemných vztazích mezi jednotlivými členy, často spojené také s dosažením sociálních a společenských cílů. Mají tedy optimální podmínky k přispění k politikám a cílům Společenství, zejména v oblasti zaměstnanosti, sociální soudržnosti, regionálního rozvoje a rozvoje venkova, ochrany životního prostředí, ochrany spotřebitele a sociálního zabezpečení. Sociální podniky jsou nedílnou součástí politiky Komise v oblasti podniků. Vzhledem k tomu, že většinou se jedná o mikropodniky, malé nebo střední podniky, využívají již v současné době ve svůj prospěch iniciativu pro další posílení udržitelného růstu a konkurenceschopnosti malých a středních podniků nazvanou "Small Business Act" (Akt o drobném podnikání pro Evropu, SBA) a veškeré činnosti, které jsou zaměřeny na malé podniky.
Pokud jde o sociální ekonomiku, našim cílem je vytvořit právní a správní prostředí, na úrovni Společenství a v každém členském státě, ve kterém budou moci prosperovat sociální podniky v jakékoli formě a jakéhokoli rozsahu a ve kterém budou schopny vyrovnat se s výzvami, které představuje globalizace a hospodářský propad. V konkrétní rovině je cílem politiky Komise zaručit, aby sociální podniky mohly růst a prosperovat vedle jiných forem podniku. Komise za tímto účelem věnuje zvláštní pozornost snaze zajistit, aby všechny ostatní politiky Společenství v oblastech jako je hospodářská soutěž, účetnictví, podnikové právo, zadávání veřejných zakázek, zdraví, sociální věci, zemědělství, rybolov, bankovnictví, pojišťovnictví, partnerství veřejného a soukromého sektoru a regionální rozvoj, zohlednily specifické potřeby, speciální cíle, činnosti a pracovní styl tohoto typu podniku.
písemně. - Především bych rád poblahopřál naší zpravodajce, paní Patrizii Toiaové, ke kvalitě zprávy, kterou dnes představuje. Ve skutečnosti je důležité určitým způsobem vyjasnit definici pojmu sociální ekonomiky a zajistit její právní status prostřednictvím široké škály vnitrostátních zkušeností. Sociální ekonomika skutečně vyžaduje zviditelnění - prostřednictvím lepší znalosti údajů v celoevropském měřítku - pro snazší dosažení cílů solidarity, zaměstnanosti, podnikavosti, růstu, konkurenceschopnosti, sociální soudržnosti a sociálního dialogu v Unii jako celku. Sociální ekonomika se stále výrazněji stává důležitým faktorem na místní i regionální úrovni a v současné době musí více než kdy jindy - vzhledem k závažným dopadům finanční krize - hrát významnou roli v evropském sociálním a hospodářském rozvoji. Unie musí soustředit své úsilí na podporu sociální a hospodářské dynamiky, aby překonala mechanické vnímání veřejného a soukromého sektoru jako dvou zcela oddělených sfér, pokud chceme skutečně najít nová a inovační řešení, která zajistí pro naše občany udržitelné pracovní příležitosti a kvalitnější životní prostředí s kvalitnímu službami obecného zájmu ve společnosti podporující sociální začlenění.
Po dobu několika měsíců jsme se pokoušeli zmobilizovat všechny instituce a zdroje EU, abychom zmírnili dopady narůstající krize. Pozitivním momentem v tomto jinak neradostném vývoji je skutečnost, že zpráva paní Patrizie Toiaové je nyní na pořadu jednání plenárního zasedání, vzhledem k tomu, že iniciativy zaměřující se na solidaritu a také na sociální a regionální soudržnost mají v dnešní době mimořádný význam. Toto je těžiště sociální ekonomiky, která představuje směsici organizačních forem, jejichž cílem je solidarita a společný finanční zájem místo zisku. Takové instituce nelze nahradit žádnými tržně orientovanými organizacemi. Nabízejí možnost omezit dopady hospodářské stratifikace na ty členy společnosti, kteří jsou společensky marginalizováni, poskytují občanům důstojnou práci a prostřednictvím různých forem, od samostatné výdělečné činnosti, až po sociální družstva, jsou schopny opětovně využít výtěžku své práce v obecný prospěch.
V Evropě, jejíž obyvatelstvo stárne, jsou také stále častější neurodegenerativní onemocnění. Všichni se tedy společně shodneme na tom, že potřebujeme zaujmout společný přístup k výzvám, jež představuje duševní zdraví a že se to týká nás všech. My všichni máme povinnost hájit duševní zdraví duševně nemocných pacientů a zaručení práv duševně nemocných pacientů a jejich rodin představuje ideologický a politický postoj, jehož prostřednictvím stát poskytuje sociální podporu a ochranu těm, kdo ji potřebují. Prvním krokem byla Zelená kniha Komise; dalším krokem pak evropská konference 'Společně za duševní zdraví a pohodu', která také založila Evropský pakt za duševní zdraví a pohodu.
Ve zprávě zdůrazňujeme potřebu poskytovat špičkové, přístupné, účinné a všeobecné služby v oblasti duševního zdraví a zajistit aktualizaci právních předpisů. Žádáme, aby byl kladen důraz na školení všech činitelů v klíčových funkcích. Žádáme, aby byl zajištěn přístup k příslušnému vzdělávání, školení a zaměstnání, a aby bylo vytvořeno příslušné podpůrné prostředí, se speciálním důrazem na zranitelné skupiny. Žádáme, aby byl kladen důraz na prevenci duševních chorob prostřednictvím sociálních zásahů. Žádáme členské státy, aby zplnomocnily organizace, které zastupují osoby s problémy v oblasti duševního zdraví. Navrhujeme přijetí platformy ke sledování provádění Paktu. Žádáme Komisi, aby představila závěry tematických konferencí. Zdůrazňujeme potřebu vytvořit vhodné ukazatele s cílem zlepšit posuzování potřeb na vnitrostátní úrovni i na úrovni Společenství.
Zároveň formulujeme návrhy v rámci pěti prioritních oblastí Paktu. V tomto rámci zdůrazňujeme, že za účelem předcházení depresím a sebevraždám musíme provádět víceoborové programy a zřizovat sítě institucí, rozvíjet zdravou atmosféru ve školách, zlepšovat pracovní podmínky, přijmout opatření ke zlepšení kvality života a konečně, pokud jde o boj proti stigmatizaci a sociálnímu vyloučení, klademe důraz na potřebu veřejných informačních a osvětových kampaní. V této souvislosti bych ráda poděkovala kolegům poslancům, kteří k této zprávě přispěli svými návrhy, a doufám, že vyšleme signál, že duševní zdraví je cennou společenskou hodnotou, a že všichni potřebujeme pracovat na tom, abychom je podpořili.
Zaměstnavatelé si jsou stále více vědomi vazeb mezi duševní pohodou a produktivitou. Platforma CSR Europe dokonce vytvořila nástroj pro duševní pohodu na pracovišti. Ale, aby bylo jasno, rozhodně není žádný důvod pro sebeuspokojení, a je třeba udělat ještě mnohem více. V důsledku současné finanční a hospodářské krize by mohla vznikat nová rizika pro duševní zdraví. Členské státy by mohly být v pokušení krátit své rozpočty na oblast duševního zdraví nebo omezit své iniciativy směřující k vybudování moderních systémů péče o duševně nemocné na bázi komunitních služeb místo zastaralých azylových zařízení.
Během příštích dvou let Komise zorganizuje řadu tematických konferencí k pěti prioritám Paktu za duševní zdraví. Bude se jednat o společné akce s předsednictvími Rady a členskými státy. První mezinárodní konferenci o stigmatizaci a psychiatrické péči zorganizuje české předsednictví 29. května letošního roku. První tematická konference o duševním zdraví mládeže a o vzdělávání se uskuteční ve Stockholmu 29.-30. září ve spolupráci se švédským předsednictvím. Druhá tematická konference o předcházení depresím a sebevraždám bude uspořádána v Maďarsku v prosinci. V prvním semestru roku 2010 bude španělské předsednictví hostitelskou zemí tematické konference o duševním zdraví starších lidí. Kromě toho jsme v kontaktu s členskými státy v souvislosti se dvěma dalšími konferencemi o duševním zdraví v prostředí na pracovišti a o boji proti stigmatizaci a sociálnímu vyloučení.
Každý čtvrtý člověk trpí alespoň jednou v životě duševními problémy. Odhaduje se, že do roku 2020 se deprese stane nejčastější nemocí v rozvojovém světě a druhou nejdůležitější příčinou vzniku pracovní neschopnosti. Vnější faktory, jako jsou důsledky současné finanční krize, přispějí k větší zranitelnosti lidí vůči těmto problémům. Duševní nemoc nejenže přináší výdaje, které jsou zátěží pro odvětví zdravotní péče a celý sociální a hospodářský systém; zbytečně snižuje také kvalitu života nemocných postižených příslušnou chorobou a jejich rodin .
Jak víme, duševní zdraví představuje pro každého jednotlivce zásadní hodnotu a my, zástupci národů Evropy, nesmíme na tuto skutečnost zapomenout. Myslím si, že je dobrá věc, že jsme dnes tuto otázku nastolili ve fóru Evropského parlamentu. Duševní nemoci, záplava sebevražd a deprese se staly hrozbou současné společnosti. Tyto problémy mají dopad nejenom na lidi, kteří žijí v neustálém stresu, ale také na děti, mladé lidi a starší lidi. Myslím si, že bychom měli přijmout dalekosáhlá opatření k potírání těchto civilizačních chorob. To je také důvod, proč podporuji výzkum a volný přístup k výsledkům tohoto výzkumu a také k výsledkům specialistů.
Kromě poděkování za zprávu o duševním zdraví bych se zároveň rád dotázal, zda by bylo možné, vedle poskytování pomoci starším lidem, činností směřujících proti stigmatizaci a sociálnímu vyloučení, také zařadit projekty, jejichž cílem je pomoci sociálně marginalizovaným lidem. Tito lidé často projevují antipatii vůči druhým, prožívají pocit odcizení a mají strach z kritických postojů společnosti. Podle mého názoru prvořadým problémem, na který bychom se měli zaměřit, je realizace rozsáhlého vzdělávacího programu, který by zajistil, aby každý, kdo je potřebný, věděl, kam se má obrátit, jaký druh pomoci může získat, a co je nejdůležitější, že je možné se vrátit do normálního života.
V minulých několika letech Komise dala zcela jednoznačně najevo, že energetická účinnost je prvořadou prioritou energetické politiky Evropské unie a velice důležitým hlavním článkem postupů směřujících ke splnění vytyčených cílů do roku 2020, a že národní akční plány energetické účinnosti hrají v tomto ohledu klíčovou roli. Směrnice o energetické účinnosti u konečného uživatele a o energetických službách, jak je vám známo, stanoví pro členské státy povinnost, aby tyto plány předložily, a aby ukázaly, jak v praxi dosáhnou svých národních cílů v oblasti energetické účinnosti.
Komise v této fázi dokončila všechna jednotlivá posouzení a odeslala dopisy s výsledky těchto posouzení všem členským státům. Jako následné opatření se uskutečnila řada bilaterálních jednání a řada členských států prohlásila, že by v příštích měsících měla zájem své národní akční plány energetické účinnosti zlepšit. Jak konstatovali členové výboru ITRE, první národní akční plány energetické účinnosti se ukázaly jako skutečně užitečný postup. Mnohé členské státy skutečně poprvé vypracovaly komplexní akční plány energetických úspor. Mnohé z nich také potvrdily, že meziodvětvové činnosti potřebné k jejich sestavení, považují za velmi užitečné.
Závěrem bych rád připomněl, že v průběhu funkčního období této Komise vůdčí činitelé EU přijali reálný závazek, že budou podporovat energetickou účinnost. Zvýšení investic do energetické účinnosti a souvisejících nových technologií představuje zásadní přínos pro udržitelný rozvoj a také bezpečnost dodávek. Energetická účinnost má širší dopad, který výrazně přesahuje rámec energetické politiky. Má celkově pozitivní dopad na ekonomiku Evropské unie jako takovou: zvýšení účinnosti pomáhá vytvářet nová pracovní místa, podporuje hospodářský růst a zlepšuje konkurenceschopnost. Jak jste správně uvedl, to je přesně ten směr, kterým bychom měli jít v této obtížné a náročné době.
Stupeň závislosti jednotlivých členských států EU, zejména tzv. 'energetických ostrovů EU', na dovozu energetických dodávek a stávající infrastruktuře se liší. Můžeme hovořit o jednotném trhu s energií, jestliže například pobaltské státy, včetně Litvy, jsou energetickými ostrovy? Neschopnost Evropy vystupovat vůči hlavním dodavatelům energie jednotně je také akutním problémem. Na papíře vytváříme ambiciózní evropskou energetickou politiku, ale v praxi i nadále převládá bilaterální energetická politika. Kolegové poslanci, zpolitizování energetického odvětví nepřispívá ke stabilitě. Mohli bychom a měli bychom se snažit tuto situaci změnit prostřednictvím diverzifikace a solidarity. Musíme doplnit chybějící propojení energetických sítí a zavést koordinační mechanismus EU, který by reagoval na obdobné krize. Je nezbytně nutné, aby členské státy, které jsou nejvíc závislé na dodávkách energie, měly dostatečné rezervy těchto dodávek. Nesmíme uvažovat jenom o krátkodobých opatřeních k zajištění bezpečnosti dodávek energie, ale musíme brát také v úvahu dlouhodobý výhled. Evropa musí dále diverzifikovat své zdroje energie a zlepšit bezpečnost dodávek.
Pevně věřím, že odvětví výzkumu a vývoje musí být podporováno, protože může významně přispět ke zvýšení energetické účinnosti. Komise a vlády členských států by měly výrazněji podporovat projekty, jejichž účelem je zvýšení energetické účinnosti, ať již jde o investice, které mají přispět k maximální energetické účinnosti veřejné dopravy, investice určené k izolaci budov, atd. Myslím si, že státní zdroje by měly být orientovány více tímto směrem než směrem k dotování ceny energie, vzhledem k tomu, že tyto projekty poskytují zároveň podporu zranitelným spotřebitelům, kteří jsou konfrontováni s rostoucími cenami energií.
Zkušenost z prvního posouzení národních akčních plánů ukazuje v praxi, že podmínky v EU doposud nedozrály k bodu, v němž by opatření k prosazování energetické účinnosti mohla být podporována. Jedním ze závažných nedostatků v prvních národních akčních plánech energetické účinnosti, který je daleko podstatnější než velká prodleva při jejich předkládání určitými členskými státy, včetně Řecka, je skutečnost, že ambiciózní plány nejsou doprovázeny jasně definovanými praktickými návrhy s přidanou hodnotou, bez ohledu na to, že podle nedávných údajů zveřejněných Evropskou komisí, pokud by bylo dosaženo cíle 20 % zlepšení energetické účinnosti, EU by používala přibližně o 400 megatun ropného ekvivalentu méně primární energie a emise CO2 by poklesly o 860 megatun.
Z tohoto důvodu rozsah potenciálu, který nám dává podpora energetické účinnosti, zejména v době hospodářské recese, takové, kterou nyní prožíváme, nebyl plně pochopen. EU by proto měla bez dalších prodlev přistoupit k začlenění energetické účinnosti do všech svých odvětvových politik, s jasnými návrhy a podpůrnými opatřeními a ke zvýšení pomoci Společenství v této oblasti. Energetická účinnost je klíčovým dalším krokem následně po přijetí souboru opatření ke změnám klimatu a může zaručit energetickou bezpečnost, snížení emisí skleníkových plynů a posílení evropské ekonomiky.
Kromě toho, pane komisaři, vědci - a ujišťuji vás, že jsem hovořila s mnohými z nich, abych mohla vypracovat tuto zprávu, před zahájením tohoto procesu i v jeho průběhu - mají problémy při předkládání projektů pro sedmý rámcový program. Tyto problémy lze na jedné straně částečně připisovat odlišnému zaměření, jež je potřebné pro akvakulturu, která je svou povahou v zásadě průmyslová, a na druhé straně pro výzkum v odvětví rybolovu a mořský výzkum, jež jsou svou povahou multidisciplinární a dlouhodobější.
Je nesmírně důležité, abychom zavedli zajímavé a uspokojivé vysokoškolské kurzy, které by nabídly kvalitní profesní příležitosti. Zdá se také, že je třeba, abychom standardizovali různé modely výzkumu uplatňované v různých členských státech, aby byly schopny lépe porovnávat výsledky a umožnily agregaci dat a rozšíření spolupráce mezi vnitrostátními výzkumnými institucemi. Samozřejmě si také myslím, že je nesmírně důležité lepší začlenění zkušeností a odborných znalostí rybářů do procesu utváření vědeckých názorů, na nichž mají být založena politická rozhodnutí, která jsou součástí rámcového programu Společenství.
Pokud mi dovolíte osobní poznámku, mohu vám zaručit, že tento proces není složitější než doposud, jednoduše proto, že na něm pracují titíž lidé a spolupráce s mým kolegou, panem Borgem, je skutečně výtečná. Myslím si, že toto je způsob, jak by měl být výzkum realizován v budoucnosti. Spolupracujeme napříč jednotlivými odvětvími a tento přístup skutečně přináší lepší výsledky, které by byly nemyslitelné, kdybychom postupovali v jednotlivých odvětvích izolovaně. Velice vám děkuji za skvělou práci, kterou jste odvedli.
prezident České republiky. - (CS) Za možnost vystoupit v Evropském parlamentu, v jedné z klíčových institucí Evropské unie, bych vám chtěl hned v úvodu poděkovat. Byl jsem zde sice již několikrát, ale ještě nikdy jsem neměl příležitost promluvit na plenárním zasedání. Dnešní příležitosti si proto vážím. Volení zástupci z 27 zemí s velmi pestrým spektrem politických názorů a postojů jsou unikátním auditoriem, stejně jako je již více než půl století unikátním a v podstatě revolučním experimentem sama Evropská unie se svým pokusem udělat rozhodování v Evropě lepší tím, že se jeho významná část přesune z jednotlivých států do celoevropských institucí.
Český prezident k vám z tohoto místa promluvil naposledy před devíti roky. Byl to můj předchůdce ve funkci, Václav Havel, a bylo to čtyři roky před naším přistoupením k Evropské unii. Před několika týdny zde vystoupil i předseda české vlády, Mirek Topolánek, tentokráte již jako premiér země předsedající Radě Evropské unie. Ve svém projevu se zaměřil na konkrétní témata vycházející z priorit českého předsednictví i na aktuální problémy, kterým země Evropské unie v současnosti čelí.
Za necelé tři měsíce si bude Česká republika připomínat již páté výročí svého přistoupení k Unii a bude si ho připomínat důstojně. Bude si ho připomínat jako země, ve které, na rozdíl od některých jiných nových členských zemí, není pociťováno zklamání z nesplněných očekávání spojených s naším členstvím. Není to žádné překvapení a má to racionální výklad. Naše očekávání byla realistická. Dobře jsme věděli, že vstupujeme do společenství vytvořeného a utvářeného lidmi, nikoli do jakési ideální konstrukce vybudované bez autentických lidských zájmů, vizí, názorů, idejí. Zájmy, stejně jako ideje lze v Evropské unii nalézt na každém kroku a nemůže tomu být jinak.
Vstup do Unie jsme na straně jedné interpretovali jako vnější potvrzení toho, že jsme se poměrně rychle, v průběhu necelých patnácti let od pádu komunismu, opět stali standardní evropskou zemí. Na straně druhé jsme považovali a považujeme i dnes možnost svého aktivního podílení se na evropském integračním procesu za příležitost využívat výhod již vysoce integrované Evropy a zároveň tento proces podle svých představ spoluutvářet. Za vývoj v Evropské unii cítíme svůj díl odpovědnosti a právě s tímto vědomím přistupujeme k našemu předsednictví Radě Evropské unie. Jsem přesvědčen, že prvních šest týdnů našeho předsednictví náš zodpovědný přístup přesvědčivě demonstruje.
I na tomto fóru bych chtěl zcela jednoznačně a pro ty z Vás, kteří to buď nevědí, nebo to vědět nechtějí, velmi zřetelně a nahlas zopakovat své přesvědčení, že pro nás vstup do Evropské unie neměl a nemá alternativu a že v naší zemi neexistuje žádná relevantní politická síla, která by tento výrok mohla či chtěla zpochybňovat. Proto se nás nepříjemně dotýkají v poslední době zesilující a množící se útoky na naši adresu, které jsou založeny na ničím neopodstatněném předpokladu, že Češi hledají jiné integrační seskupení než to, kterého se před pěti lety stali členy. Není tomu tak.
Občané České republiky vycházejí z toho, že evropská integrace má potřebné a důležité poslání, které při jistém zobecnění chápou následujícím způsobem. Je to za prvé odstraňování zbytečných a pro lidskou svobodu a prosperitu kontraproduktivních bariér pohybu lidí, zboží a služeb, idejí, politických filozofií, světonázorů, kulturních schémat, vzorců chování, které se v průběhu historie z nejrůznějších důvodů utvořily mezi jednotlivými evropskými státy, a za druhé společná péče o veřejné statky patřící na úroveň kontinentu, čili o takové projekty, které není možné účinně realizovat na bázi bilaterálního vyjednávání dvou či několika sousedních evropských zemí.
Úsilí o uskutečnění těchto dvou záměrů - odstraňování bariér i racionální výběr toho, co se má řešit na úrovni celého kontinentu - není a ani nebude nikdy ukončeno. Různé bariéry a překážky nadále přetrvávají a rozhodování na úrovni Bruselu je jistě více, než by bylo optimální. Určitě je ho tam více, než lidé žijící v jednotlivých evropských zemích požadují. Jste si toho páni poslanci a paní poslankyně jistě vědomi i vy. Spíše jako řečnickou otázku se proto ptám, zda jste si při každém svém hlasování jisti, že rozhodujete o věci, o které je nutno rozhodovat právě v tomto sále a ne blíže k občanovi, tedy uvnitř jednotlivých evropských států? V politicky korektní rétorice současnosti bývají zmiňovány i některé další možné efekty evropské integrace, ale ty jsou spíše druhotné a zástupné. Jsou to navíc spíše ambice profesionálních politiků a lidí s nimi spojených než zájmy normálních občanů členských států.
Řekl-li jsem, že pro nás členství v Evropské unii žádnou alternativu nemělo a nemá - a já bych to velmi rád zdůraznil a podtrhl - jde jen o polovinu toho, co je třeba říci. Druhou polovinou je zcela logické tvrzení, že metody a formy evropské integrace naopak řadu možných a legitimních variant mají, stejně jako je měly v celém posledním půlstoletí. Historie nekončí. Považovat status quo, tedy v dnešní době existující institucionální uspořádání Evropské unie, za navždy nekritizovatelné dogma je omyl, který se bohužel stále více šíří, ač je v naprostém rozporu jak s racionálním uvažováním, tak s celou, více než dvě tisíciletí trvající historií vývoje evropské civilizace. Stejným omylem je apriorně postulovaný a proto stejně nekritizovatelný předpoklad o jedné jediné možné a správné budoucnosti vývoje Evropské unie, kterou je "ever-closer Union", nebo-li postup ke stále hlubší politické integraci členských zemí.
To si jistě přejí občané všech členských zemí, ale v průběhu dvaceti let od pádu komunismu se opakovaně přesvědčuji o tom, že si to silněji přejí a více se o to obávají ti, kteří velkou část dvacátého století prožívali nesvobodu a potýkali se s nefunkční centrálně plánovanou, státem organizovanou ekonomikou. Tito lidé jsou zcela zákonitě citlivější a vnímavější na jakékoli jevy a tendence, které míří jinam než ke svobodě a prosperitě. Patří k nim i občané České republiky.
Dnešní systém rozhodování v Evropské unii je něčím jiným než historií prověřenou a v historii osvědčenou klasickou parlamentní demokracií. V obvyklém parlamentním systému je část podporující vládu a část opoziční, ale to, pokud se nemýlím, v Evropském parlamentu není. Zde je prosazována alternativa jen jedna a kdo uvažuje o alternativě jiné, je považován za odpůrce evropské integrace. V naší části Evropy jsme ještě nedávno žili v politickém systému, kde byla jakákoli alternativa nepřípustná a kde proto žádná parlamentní opozice neexistovala. Získali jsme trpkou zkušenost, že tam, kde není opozice, ztrácí se svoboda. Politické alternativy proto existovat musí.
A nejen to. Vztah občana té či oné členské země a představitele Unie není standardním vztahem voliče a politika, který jej reprezentuje. Mezi občany a představiteli Unie je navíc vzdálenost, a to nejen v zeměpisném slova smyslu, která je podstatně větší, než je tomu uvnitř jednotlivých členských zemí. Označuje se to různými termíny: demokratický deficit, ztráta demokratické accountability, rozhodování nevolených, ale vyvolených, byrokratizace rozhodování, apod. Návrhy na změnu dnešního stavu obsažené v zamítnuté Evropské ústavě či v od ní fakticky málo odlišné Lisabonské smlouvě by tento defekt ještě zvětšovaly.
Při neexistenci evropského demos, tedy evropského lidu, není řešením tohoto defektu ani eventuální posilování role Evropského parlamentu. To by tento problém naopak zesilovalo a vedlo by to k ještě většímu pocitu odcizení občanů členských zemí od unijních organizací. Řešením není ani přitápění pod "tavícím kotlem" dosavadního typu evropské integrace, ani potlačování role členských států pod heslem nové multikulturní a multinacionální evropské občanské společnosti. To jsou pokusy, které v minulosti selhaly, neboť nebyly projevem přirozeného historického vývoje.
Obávám se, že pokusy integraci dále urychlovat a prohlubovat a rozhodování o podmínkách života občanů členských zemí ve stále větší míře posouvat na evropskou úroveň mohou svými důsledky ohrozit všechno pozitivní, co bylo za poslední půlstoletí v Evropě dosaženo. Nepodceňujme proto obavy občanů mnoha členských zemí, že se o jejich záležitostech opět rozhoduje jinde a bez nich a že je jejich možnost toto rozhodování ovlivnit jen velmi omezená. Za svůj úspěch dosud vděčila Evropská unie mimo jiné i tomu, že názor a hlas každé členské země měl při hlasování stejnou váhu a nemohl být oslyšen. Nedopusťme vznik situace, ve které by občané členských zemí žili s rezignovaným pocitem, že projekt Evropské unie není jejich projektem, že se vyvíjí jinak, než si přejí, a že jsou pouze nuceni se mu podřizovat. Velmi snadno a velmi rychle bychom se ocitli zpět v dobách, o nichž jsme si zvykli říkat, že už dávno patří minulosti.
To úzce souvisí i s otázkou prosperity. Je třeba otevřeně říci, že dnešní ekonomický systém Evropské unie je systémem potlačovaného trhu a nepřetržitého posilování centrálního řízení ekonomiky. Přestože nám dějiny více než dostatečně ukázaly, že tímto směrem cesta nevede, my dnes tímto směrem opět jdeme. Míra omezení spontaneity tržních procesů a míra politické reglementace ekonomiky nepřetržitě narůstají. K tomuto vývoji v období posledních měsíců přispívá i mylné interpretování příčin dnešní finanční a ekonomické krize, jakoby ji způsobil trh, zatímco skutečnou příčinou je pravý opak, způsobilo ji politické manipulování trhu. Znovu je třeba připomenout historickou zkušenost naší části Evropy a poučení, které jsme si z této zkušenosti odnesli.
Mnozí z vás jistě znají jméno francouzského ekonoma Frederica Bastiata z 19. století a jeho slavnou Petici výrobců svíček, která se stala známým a dnes už kánonickým učebnicovým textem, ukazujícím absurditu politického vměšování se do ekonomiky. Dne 14. listopadu 2008 Evropská komise vyslyšela skutečnou, nikoli Bastiatovu fiktivní petici výrobců svíček a na svíčky dovážené z Číny uvalila 66% clo. Nevěřil bych, že se 160 let starý literární esej může stát realitou, ale je tomu tak. Nezbytným důsledkem rozsáhlého zavádění takových opatření je ekonomické zaostávání Evropy a zpomalování, ne-li dokonce zastavování ekonomického růstu. Řešení je jen a jedině v liberalizaci a deregulaci evropské ekonomiky.
Zřejmě nejdůležitější pro tuto chvíli je požadavek, aby svobodná diskuze o těchto věcech nebyla považována za útok na samotnou myšlenku evropské integrace. Vždycky jsme si mysleli, že smět o těchto vážných otázkách diskutovat, být slyšen, hájit prostor každého k prezentaci jiného, než jediného správného názoru, byť s ním třeba nesouhlasíme, je právě ona demokracie, která nám byla po čtyři desetiletí odpírána. My, kteří jsme si nedobrovolnou zkušeností převážné části svých životů ověřili, že svobodná výměna názorů a idejí jsou základní podmínkou zdravé demokracie, věříme, že tato podmínka bude ctěna a respektována i v budoucnu. Je příležitostí a je nezastupitelnou metodou, jak udělat Evropskou unii svobodnější, demokratičtější a více prosperující.
Dámy a pánové, žijeme v evropské rodině a jako v každé rodině zde existují rozdíly v názorech. Pane prezidente, souhlasím s vámi, když říkáte následující - chci jen přidat pár komentářů a cítím, že to musím udělat - : že jsme společenství lidí. Každé společenství lidí se vyznačuje tím, že existují výhody, síly, nevýhody a slabiny. Společně musíme posilovat silné stránky a vymýtit slabiny. Souhlasím také s tím, když říkáte, že se musíme ptát, zda by se o každém rozhodnutí, ke kterému dojdeme, nemělo rozhodovat jinde. Ano, ale naše hlavní města se také musí ptát, zda by se mnohá rozhodnutí, která přijímají, neměla přijímat v našich městech a vesnicích, spíše než na národní úrovni.
Dovolte mi závěrečnou poznámku týkající se toho, jak Parlament chápe sám sebe: děkujeme vám za váš poznatek, že Evropský parlament je významná instituce. Kdybychom nebyli tak vlivní, tak bychom dnes nemohli působit jako zákonodárci v 75 % případů a nebyli bychom spoluzákonodárci v téměř 100 % případů týkajících se Lisabonské smlouvy, a pak by se stalo, že by se v Evropě rozhodovalo byrokratickými prostředky. Nyní však rozhoduje Evropský parlament.
Chtěl bych říct několik slov k těmto třem zprávám, které jsou všechny součástí jednoho balíčku, jež zahrnuje zprávy pana von Wogaua a pana Saryusze-Wolského. V současnosti hledáme řešení finanční krize. Způsobili jsme si ji sami a říkáme, že takováto krize se nesmí zopakovat, ale co s raison d'être Evropské unie, kterou je zabraňování válkám a lidským krizím? Ani ty se nesmí zopakovat a nepadají na nás jako střecha štrasburské budovy Parlamentu. Nesmí se zopakovat, ale jen za podmínky, že budeme spolupracovat.
Připomínám vám, že tato strana sněmovny nemá monopol na mír. Mír patří všem. Budování míru je naším společným úkolem. Je to něco jako láska. Je bezvýhradné. Musíme být v životě idealisty. Musíme se dívat do daleka, jako když běžíme lesem. Když běžíte lesem, nedíváte se na nohy. Díváte se dopředu a pak víte, kam běžíte a automaticky kladete nohy na správná místa. A to musíme dělat my. Musíme být nemilosrdně upřímní a připomenout si, proč Evropská unie vznikla: aby se vybudoval mír.
(DE) Paní předsedající, je zde jasný rozdíl v interpretaci. Právní interpretace Výboru pro rozvoj je v protikladu k interpretaci Výboru pro zahraniční věci a Výboru pro právní záležitosti a vnitřní trh a je v protikladu k interpretaci právních oddělení našeho Parlamentu, k judikatuře Evropského soudního dvora a ke stanovisku Rady a Komise, a proto plnou většinou trváme na tom, aby se používal právní základ, který je uveden v tomto pozměňovacím návrhu.
Ti, kteří spáchali tuto vraždu, pravděpodobně nebudou naslouchat slovům, jimiž jejich čin odsuzuji. Musím však říci toto: nebudou nikdy úspěšní - nemohou zvítězit - neboť je to mírový proces v Severním Irsku, který promluvil, a ten musí zvítězit. Třebaže může mít občas vady, přinesl občanům Severního Irska jiný život: nalezli lepší život, zakusili tento nový život a chci aby tento jejich lepší život trval nadále. Připojuji se k vaší soustrasti rodinám.
Pane předsedo, rovněž rozhodně odsuzuji zavraždění dvou britských vojáků a zranění dalších čtyř osob u kasáren v Massereene v městečku Antrim, k němuž došlo minulou sobotu. Skutečná IRA, okrajová republikánská skupina v Severním Irsku, se přihlásila k odpovědnosti za tento hrozný útok, který je prvním smrtelným útokem na severoriské bezpečnostní složky za dvanáct let. Ti, kteří se dopustili těchto teroristických útoků, musí být předvedeni před soud a zodpovídat se z tohoto hrůzného zločinu. Tyto útoky nemají politickou podporu občanů Severního Irska.
Vrahové těchto vojáků usilují o politickou výhodu prostřednictvím formy násilí. Přál bych si, abych mohl říci, že nebudou úspěšní, ale bohužel v Severním Irsku se zdá, že násilí platí - do té míry, že v současnosti máme tři usvědčené teroristy IRA jako ministry vlády a náš společný první ministr McGuinness je tím, o kom Peter Robinson - v době, kdy bojoval proti teroristům ve vládě - řekl, že osobně zavraždil nejméně dvanáct vojáků. Není o nic lepší nebo jiný než antrimští teroristé, kteří stáli nad umírajícími vojáky a nepřestávali střílet.
Před sto lety demonstrovalo v New Yorku 15 000 žen za uznání své důstojnosti a svých práv. Vzdáváme dnes hold jejich odkazu. Bezpochyby byl od té doby vykonán velký kus práce ve smyslu uznání a ochrany práv žen a podpory rovných příležitostí pro muže a ženy ve všech oblastech společnosti. Nesmíme polevovat v našem úsilí, je zapotřebí vykonat ještě mnohé v zájmu toho, aby byla realizována rovnost mužů a žen v Evropské unii a zvýšila se účast žen v práci, občanské společnosti a politice. Podle názoru Evropského parlamentu existuje prostor k dalšímu zvýšení míry účasti žen v rozhodování na místní, vnitrostátní a evropské úrovni. Naše členské státy musí nalézt způsoby, jak povzbudit a podpořit účast žen v rozhodování a v politice na vnitrostátní i na mezinárodní úrovni.
Od voleb do Evropského parlamentu nás dělí již jen několik měsíců. Rád bych dnes zdůraznil, že účast žen v těchto volbách a vyvážené zastoupení mužů a žen v Evropském parlamentu jsou mimořádně důležité pro rozvoj demokracie Evropské unie i pro naši společnost jako celek. Závěrem bych rád této sněmovně připomenul, že řada válek na naší planetě zasáhla mimořádně těžce velmié mnoho žen a my se snažíme zabránit využívání sexuálního násilí a znásilňování, které jsou používány jako "válečné zbraně". Musíme chránit důstojnost všech lidských bytostí a nesmíme nikdy polevit v našem úsilí.
(EL) Pane předsedo, v mezinárodním obchodě lze nyní pozorovat negativní dopady světové finanční krize. Za všechny lze uvést, že míra růstu ve světovém obchodě dosahující 8,5 % v roce 2006 klesla na 5,5 % v roce 2007 a v roce 2008 byla v řádu 4 %. Byl zaveden zvláštní mechanismus v rámci Světové obchodní organizace ke sledování opatření, jež byla přijata či jsou přijímána členskými státy této organizace na podporu postižených odvětví.
Demokratická důvěryhodnost současné vlády může být zpochybněna v případě dvou radních - členů místní rady v Brašově Vasileho Brana a Iuliana Mary, kteří byli zvoleni místními občany a jejichž postavení není dosud, osm měsíců po místních volbách, formálně uznáno. Zvolení Vasileho Brana bylo bez zdůvodnění zneplatněno rozhodnutím místní rady, zatímco Julian Mara nemohl složit přísahu, neboť rozhodnutí, které potvrzovalo jeho postavení, bylo napadeno v zákonném správním řízení úřadem prefekta pro oblast Brašova.
Podle nedávných zpráv v časopise Stern bylo nejméně 76 německých poslanců Evropského parlamentu podílníky tohoto fondu. To se však týká jen seznamu sdružení, nikoli fondu. Vyzývám vás tímto, pane Pötteringu, jako předsedu Parlamentu, abyste zaslal úplný seznam podílníků fondu administrativě dolní sněmovny německého parlamentu, neboť podle příslušných právních předpisů v zemi, odkud pocházíte, by v případě, že byly provedeny dvojí platby, automaticky vyvstalo podezření, že došlo k závažnému podvodu. Tomu pak musí následovat příslušné vyšetřování, a německé orgány mají právo se o tom od vás dozvědět.
(DE) Paní předsedající, budeme se zabývat zprávou paní Kósáné Kovácsové týkající se romské otázky, třebaže bohužel nebudeme o této zprávě vést rozpravu. Vzhledem k velice obtížné situaci, která dnes panuje, bych rád využil této příležitosti, abych romskou otázku zdůraznil. V Maďarsku došlo k řadě incidentů, ale problém se neomezuje jen na tuto zemi, kde hospodářská krize a sociální problémy snad vysvětlují obnovené zvýšení útoků na romské obyvatelstvo. Je to něco, co je obzvláště trestuhodné. Několik Romů - mimo jiné Romové z Rakouska - se na mne obrátilo a požádalo mne, abych toto téma nastolil, neboť romskou komunitu v Evropě znovu sevřely obavy. Chtěl bych také vyzvat Komisi, aby situaci velmi pozorně sledovala a učinila vše, co je v jejích silách, k zajištění toho, aby Romové - a rovněž další menšiny, ale zde v Evropě hovoříme zejména o Romech - nemuseli žít v Evropě opět ve strachu. V dnešní době by tak neměli žít.
V oblasti kolem Vilniusu je více než 70 % obyvatel Poláků. Až dosud byly názvy ulic a měst dvojjazyčné, jak tomu je v řadě měst Evropské unie, kde žijí národnostní menšiny. Před nedávnem litevský nejvyšší správní soud rozhodl, že umístění značení s názvy ulic v polštině spolu s litevskými značkami bude nezákonné, a přikázal odstranit je. Místní vláda ve Vilniusu toto rozhodnutí provedla - polské názvy ulic v oblasti, kde většina obyvatel pochází z polské menšiny, byly odstraněny.
(HU) V poslední době, částečně možná vinou krize, se postoj veřejnosti v členských státech, které přistoupily k Evropské unii v posledních pěti letech, vyznačuje zvýšenou citlivostí na každý krok, který by mohl zpochybnit nebo zdiskreditovat rovnocenné postavení a naprosto stejné standardy jejich členství v Unii. Pokud jde o můj volební obvod, vyslechli jsme v švédské televizi a poté na internetu obvinění, že v obci Harkakötöny je způsob, jakým se škubají husy, krutým zacházením se zvířaty, přestože ve skutečnosti na uvedeném místě nebyly žádné husy chovány řadu let. Jsem rád, že byla v tomto případě podána žaloba pro urážku na cti. Obdobná hanlivá prohlášení byla nedávno učiněna vůči chovatelům v mé zemi a toto prohlášení se týkalo vykrmování hus. Uvedená prohlášení vyvolala bojkot zpracovatelů, který způsobil hospodářské škody. Zajímavé je, že žádná taková obvinění nebyla vznesena vůči starým členským státům. Jedná se o opatření přijímaná v hospodářském zájmu, avšak jinou, výhradně politickou formou pomluvy jsou prohlášení obviňující národnostně podložené útoky vůči romskému obyvatelstvu v Maďarsku, jako kdyby se jednalo o skutečnost, třebaže je dosud většinou nemožné poskytnout důkaz, že se takové útoky skutečně staly. Žádám Komisi, aby tyto polemiky pozorně sledovala, a zejména aby je nešířila, neboť taková prohlášení by mohla významně poškodit prestiž Evropské unie v mé zemi v předvolebním období.
Je to v rozporu s dosavadní praxí, ale i s mezinárodně garantovanými právy menšin. V EU má každá menšinová komunita přirozené právo na osvojení si svých dějin. Pobouření maďarských pedagogů, ale rovněž celé komunity na Slovensku je oprávněné. Je neúnosné, aby extrémistická strana takovýmto způsobem neustále generovala napětí proti menšinám. Je nezodpovědné, aby v době světové hospodářské krize někdo pociťoval potřebu pobuřovat proti národnostním menšinám. Hraje si s ohněm, kdo i v takové nejisté situaci takto činí.
(SV) Paní předsedající, stejně jako mnoho ostatních jsem i já znepokojen rostoucím antisemitismem v Evropě. O víkednu se hrálo v Malmö, odkud pocházím, tenisové utkání Davisova poháru mezi Švédskem a Izraelem. Nebylo to obyčejné utkání. Hrálo se bez diváků, neboť místní politické vedení mělo pocit, že by nebylo možné zaručit bezpečnost. Řada z nás toto stanovisko kritizovala. V souvislosti s tímto utkáním se konaly demonstrace, z nichž jedna byla velmi násilná. Je jistě legitimní kritizovat politiky státu Izrael, ale tato kritika se nesmí zvrhnout v nenávist vůči všem Židům obecně, jinak řečeno v antisemitismus.
Tento Parlament požadoval zrušení hospodářského embarga, které však ve velké míře pokračuje. Týden za týdnem jsou na palestinský lid uvalovány kolektivní tresty ze strany Izraele. Naše návrhy jsou v pořádku, ale mají malou hodnotu, jestliže jim Izreael odmítá naslouchat. Paní místopředsedkyně, prosím, abyste požádala pana předsedu o svolání schůze lídrů skupin a jeho kabinetu k posouzení toho, jak naše návrhy mohou být realizovány v praxi. U svých voličů se neustále setkávám z otázkou: Máte dohodu o přidružení s Izraelem. Jak je možné, že udržujete tento vztah s nějakou stranou, zatímco tato strana přehlíží naše zájmy a odmítá naše návrhy s takovým pohrdáním?
(GA) Paní předsedající, zemědělci v odvětví mléka jsou ve velice obtížné situaci. Cena mléka klesla na 22 až 24 centů za litr a došlo k výraznému celosvětovému snížení poptávky po mléčných výrobcích, zejména v Asii a Číně v důsledku skandálu s melaminem. V Irsku existuje v odvětví mléka přibližně dvacet tisíc zemědělských podniků a počet lidí přímo zaměstnaných v tomto odvětví dosahuje třiceti tisíc. Došlo také k 3% nárůstu výroby jen ve Spojených státech a zároveň ke zvýšení výroby v Brazílii. Dalším problémem je směnný kurz mezi eurem a librou šterlinků. Je jasné, že zemědělským podnikům musí být poskytnuta krátkodobá pomoc, která jim umožní přežít. Měl by být neprodleně navržen intervenční systém, který se v minulosti ukázal jako velmi úspěšný.
To jsou cíle relevantní právě tak v hospodářské krizi, ale rovnost by se měla zaměřit také na muže. Krize má vliv pracovní trh. Očekává se, že řada mužů ztratí práci, neboť mají vyšší mzdy a bude snaha snižovat činnosti náročné na pracovní síly v odvětví financí. Vzrůstá pravděpodobnost, že se muži budou více zapojovat do rodinného života, a současně dochází k obratu v tradičních sociálních rolích. To, zda jsou na tuto změnu muži připraveni a zda sociální změny mohou takové změně napomoci, jsou otázky, na které bude třeba nalézt odpověď.
(HU) Hovořil jsem několikrát jménem tradičních národnostních menšin. Někteří z mých kolegů mě obvinili z nacionalismu. Je zvláštní, že většina často zkouší maskovat své obavy a nálady zaměřené proti menšinám obviněními z nacionalismu nebo nenávistnými projevy proti menšinám. Dofám, že kolegům poslancům nebude vadit, když teď budu hovořit jménem náboženské menšiny. Rumunská řecká katolická církev byla během komunistické éry zakázána. Po roce 1990 byla reorganizována a obdobně jako další historické církve se pokouší dodnes získat zpět svůj nemovitý majetek, který jí byl odebrán. V Rumunsku je v současnosti navrhován zákon, který by, bude-li přijat, ve svém důsledku upřel této církvi právo na nemovitosti, které v současnosti žádá zpět. Chtěl bych z tohoto místa upozornit na dvojí povahu této situace - na to, jakým způsobem jsou pošlapávána práva, i na tento skrytý pokus o potlačení menšin. Je nepřijatelné, aby stát zasahoval takovým nežádoucím způsobem do života církve.
(BG) Děkuji vám, paní předsedající. Rád bych se zde zmínil o problému, který je důvodem k hluboké bolesti. Za poslední dva týdny jsme slyšeli zprávy z Bývalé jugoslávské republiky Makedonie, kde jisté církevní autority vyjádřily přání exhumovat těla bulharských vojáků, kteří zemřeli na území této země ve všech válkách, které se tu odehrály v průběhu dvacátého století. Bulharská veřejnost, a jsem si jist, že to platí i pro evropskou veřejnost, považuje tento požadavek za zcela nepřijatelný. Nikdo nemá právo dělat frašku se vzpomínek na ty, kdo zahynuli ve válkách. Musíme těmto obětem vzdát čest a věnovat respekt, dodržet základní evropskou zásadu pocty mrtvým a zachovat si ty nejlepší tradice tolerance, které máme.
Tento model zvláštní formy společnosti se zaměřuje na evropské malé a střední podniky. Až dosud měly svou zvláštní formu společnosti, evropskou společnost, jen velké společnosti. Jsem přesvědčen, že už se měl tento návrh udělat dávno. Protože se to týká malých a středních podniků a musí být stanoveny předpisy i pro začínající malé a střední tzv. start-up firmy - tj. společnosti, které vznikají z myšlenky založit společnost a nikoliv jako důsledek transformace, dělení nebo fúze stávajících nebo jiných společností -, vítáme rovněž omezení dané Evropskou komisí, pokud jde o požadavky na přeshraniční složku. To bylo myslím také vyjádřeno Parlamentem v této zprávě.
Také si myslíme, že jsme v souladu s judikaturou Evropského soudního dvora ve věci, zda musí být sídlo společnosti totožné s jejím statutárním sídlem nebo administrativním sídlem; tj. že se předpokládá pouze jedno sídlo společnosti. Vím, že zde v tomto Parlamentu existuje menšinový názor na tuto otázku, ale ve Výboru pro právní záležitosti Evropského parlamentu - ze kterého, předpokládám, bude Parlament zítra při hlasování vycházet - existuje většinový názor na to, že musí rozhodně existovat možnost oddělení a že forma evropské společnosti nesmí být znevýhodněna oproti formě vnitrostátní společnosti, přičemž tato možnost existuje podle judikatury Evropského soudního dvora.
Největším problémem, který si vyžádal zdlouhavá jednání, byla situace ohledně účasti zaměstnanců. Již jsme s tím měli vážné problémy v minulosti, při řešení otázek souvisejících s jinými právními akty podle práva společností. Stačí zmínit jen evropskou společnost a směrnici o přeshraničních fúzích. Věřím, že díky kompromisním pozměňovacím návrhům, pod které se podepsaly tři největší politické skupiny v tomto Parlamentu, jsme byli úspěšní v nalezení skutečného řešení tohoto problému; řešení, které využívá úspěšné prvky předchozích právních aktů v Evropské unii, představuje kompromis mezi odlišnými právními situacemi v členských státech a je rovněž příspěvkem k ochraně práv zaměstnanců.
Moje poslední poznámka se týká čtrnácté směrnice, pro kterou jsem rovněž zpravodajem. Historie je podobná tomu, co bylo řečeno o evropské společnosti. Naším cílem je využít tento legislativní návrh usnesení tak, aby po Komisi vyžadoval, aby předložila konkrétní návrh, jak tomu bylo v případě evropské soukromé společnosti, a skutečně očekáváme, že Komise tak učiní, abychom mohli odstranit poslední mezery v právu společností a zajistit svobodu usazování pro podniky. Děkuji vám co nejsrdečněji za pozornost.
zpravodajka. - (HU) Pane předsedající, pane komisaři, dámy a pánové, blížíme se ke konci dlouhého procesu, dlouhého a úspěšného procesu, jehož prostřednictvím jsme byli schopni posunout malé a střední podniky z periferie do středu pozornosti. Byl to dlouhý proces, než jsme dosáhli bodu, kde tento vnitřní trh, třebaže je sjednocený, není homogenní. Byla to dlouhá cesta, na jejímž konci vidíme, že 23 milionů malých a středních podniků vykonává činnost se stejnou administrativní zátěží a podle stejných pravidel jako 41 tisíc velkých evropských společností, třebaže ty prvně jmenované nejsou schopny vstoupit na trh za podmínek, které by se byť vzdáleně podobaly podmínkám pro velké společnosti.
Zdá se nám, že má Komise pod vedením komisaře Verheugena za posledních pět let za sebou dlouhý kus cesty, a my vítáme tuto změnu v přístupu v Evropské unii směrem k odstraňování překážek, se kterými se střetávají malé a střední podniky na úrovni EU i na vnitrostátní úrovni. Jednou z možností, jak zvýšit obrat malých a středních podniků, je umožnit stále většímu množství těchto podniků vstupovat na evropský vnitřní trh, neboť v současnosti je tento podíl jenom 8 % podniků a na tomto trhu je realizováno pouze 15 % jejich obratu. Obrat těchto podniků by se mohl zvýšit, pokud by se byly schopné ve větší míře účastnit programů a projektů inovativního výzkumu a vývoje. Zapojení těchto malých podniků na trhu by napomohlo, kdyby fondy a zdroje financování byly přístupné snadněji, než jak tomu je v současnosti. Jejich obrat by se mohl zvýšit, kdybychom konečně vytvořili patent Společenství, abychom tak zabránili levným padělkům ve vytěsňování duševního vlastnictví produkovaného našimi malými podniky.
Jsem přesvědčen, že nejvíce citlivým úkolem z hlediska úspěchu celé Lisabonské strategie je zcela jistě napomáhat malým a středním podnikům v tom, aby se z úrovně svého členského státu posunuly na úroveň vnitřního trhu EU. Vedle toho, co již bylo řečeno, musíme však v prvé řadě zdůraznit to, že existují problémy týkající se hlavního zdroje financování malých a středních podniků. Tímto zdrojem zůstávají i nadále úvěry. Zvýšená citlivost finančních insitucí vůči rizikům znamená, že stále více společností má obtíže s přístupem k úvěru. Banky předjímají nejistotu hospodářské situace a jsou zdrženlivé, pokud jde o půjčky v tomto sektoru malých a středních podniků. Ředitelé malých a středních podniků si stěžují na to, že tisíce společností a desítky tisíc pracovních míst mohou být ohroženy. Je to především v našem zájmu, abychom zajistili, aby proudily do hospodářství finanční prostředky určené k posílení likvidity, a ne aby zůstávaly v bankovních trezorech. Banky musí začít stimulovat hospodářství a malé a střední podniky co možná nejdříve.
Dalším úkolem je vytvoření evropské solidarity. Opravdu jediným řešením je nabídnout malým a středním podnikům, které se ocitly kvůli krizi v obtížích, ochranu, která bude účinnější než ta, jakou mohou nabídnout jednotlivé státy. Zde bych chtěla poukázat na to, že situace malých a středních podniků a to, jak je tato situace řešena, je zkouškou evropské solidarity. Je důkazem toho, že Evropa je schopná přijmout sdílená rizika se svými členskými státy, a to i nad rámec eurozóny. Opatření zacílená v prvé řadě na stabilizaci eurozóny mohou snadno vést - a už vedla - k finančnímu vakuu mimo eurozónu. Musím proto požádat ty, kdo přijímají rozhodnutí na evropské úrovni, a zástupce bankovního sektoru, aby v současné situaci nedopustili vytvoření dvojrychlostní Evropy, protože kolaps regionu, kde malé a střední podniky hrají rozhodující úlohu - je v nich více než 90 % podniků z řad malých a středních podniků, - by měl katastrofické hospodářské důsledky. Žádám za tím účelem o podporu Komisi i kolegy poslance. Děkuji své spoluzpravodajce Nicole Fontaineové a ostatním stínovým zpravodajům za spolupráci a ještě jednou blahopřeji komisaři Verheugenovi k výsledkům, kterých bylo dosud dosaženo.
člen Komise. - Pane předsedající, nejprve bych chtěl poděkovat oběma zpravodajům. Dámy mají přednost, a nikoli pouze v tyto dny, začnu tedy poděkováním paní Herczogové za její kvalitní zprávu o "Small Business Act" a za výraznou podporu, kterou věnuje iniciativě Komise zaměřené na vytvoření komplexní politiky v oblasti malých a středních podniků. Rád bych také vzdal hold panu Lehneovi, nejen za jeho účinné řízení prací na statutu soukromé společnosti v postupu konzultace, ale také za jeho zajímavá a tvůrčí řešení, jež jsou ve zprávě obsažena.
"Small Business Act" je souborem legislativních iniciativ, zahrnujících mimo jiné návrh statutu evropské soukromé společnosti. "Smal Business Act" je koncipován tak, aby bylo zajištěno, aby zásada "mysli nejdříve v malém" a priorita malým podnikům byly trvale a nezvratně zakotveny v tvorbě politik v celé Unii. "Small Business Act" rovněž požaduje větší míru uznání podnikavosti a podnikům. Potřebujeme lidi, kteří jsou připraveni chopit se iniciativ, navrhovat projekty a podstupovat rizika více než kdykoli předtím v dobách, jako je tato. Dále jsme přesvědčeni, že čestní podnikatelé, jejichž podniky selhaly, by měli mít druhou šanci.
Statut soukromé společnosti je klíčovým prvkem "Small Business Act". Je koncipován pro malé a střední podniky. Komise proto navrhla, aby evropské soukromé společnosti mohly být zakládány stejně jako tuzemské společnosti, tedy bez požadavku na podnikání v různých členských státech a bez nutnosti mít podílníky nejméně ze dvou zemí - za stejných podmínek jako doma. Někteří považují tento požadavek na přeshraniční prvek za zásadní pro diskusi o evropské společnosti. Usnesení Parlamentu, které dovoluje společnostem, aby si vybraly mezi možnými přeshraničními prvky, je flexibilní. Evropské soukromé společnosti by měly dosahovat shody s těmito požadavky, například tím, že založí dceřinou společnost nebo jednoduše zaregistrováním záměru podnikat v zahraničí.
A nakonec k otázce přemístění sídla obchodních společností. Komise již dříve Parlament informovala o důvodech nepředložení čtrnácté směrnice v oblasti práva společností. Uvedené důvody stále platí. Souhlasíme se zpravodajem, že by společnosti měly využívat svobody usazování v rámci jednotného trhu a mít možnost přemístit své sídlo z jedné země do jiné. Nejsme však přesvědčeni o tom, že navržení nových právních předpisů je v současnosti nelepším řešením k dosažení tohoto cíle. Judikatura Soudního dvora mobilitu společností jednoznačně umožňuje. Kromě toho poskytují platné právní předpisy - směrnice o přeshraničních fúzích - rámec pro přemístění, včetně nezbytných záruk pro třetí strany. Směrnice o přeshraničních fúzích konkrétně umožňuje, aby společnost založila novou dceřinou společnost v jiné zemi a poté provedla fúzi své stávající společnosti s touto dceřinou společností. Postup při přemístění a záruky navrhované Výborem pro právní záležitosti jsou velmi podobné těm, které byly předloženy v této směrnici.
Naše hospodářské rozbory ukazují na to, že z hlediska složitosti je postup při přemístění sídla společnosti srovnatelný s postupem při přeshraniční fúzi. Směrnice o přeshraničních fúzích měla být provedena v členských státech do prosince 2007. Je příliš brzy na to, abychom hodnotili její řádné provedení. Než přistoupíme k jakýmkoli novým právním předpisům, měla by Komise nejprve vyhodnotit, jak tento nový rámec právních předpisů funguje v praxi. Nejsme ani přesvědčeni o tom, že by zlepšila tato směrnice stávající situaci podle vnitrostátních právních předpisů a legislativy Evropského soudního dvora v této oblasti.
V souvislosti se statutem evropské soukromé společnosti - a rád bych poděkoval Komisi za návrh statutu a zpravodajce za její práci - se chystáme otevřít vnitřní trh malým podnikům stejnou měrou, jak tomu je u velkých společností. V daném kontextu to znamená, že si musíme hledat cestu novým terénem. Jak jsme o tom diskutovali v Hospodářském a měnovém výboru, je to otázka výrazného zjednodušení pravidel, jež otevře cesty malým podnikům.
Jde o to zajistit, aby se mohly malé podniky zapojovat do veřejných zakázek ve stejné míře jako velké společnosti v důsledku způsobu, jakým je veřejná zakázka provedena. Jde o to usnadnit malým podnikům přeshraniční činnost, mimo jiné například pokud jde o platby DPH, a o boj proti byrokracii, která se v současnosti ukazuje jako příliš vysoká. Jde také o to zajistit evropským finančním trhům lepší podmínky pro rozmach a růst nabídkou lepších úvěrových podmínek malým podnikům díky úsilí Evropské investiční banky a dalších subjektů. Nakonec bych rád řekl, že
Pane předsedající, návrh evropské soukromé společnosti v rámci "Small Business Act", který předložila Komise, má závažná slabá místa. Je věnována nedostatečná pozornost zájmům věřitelů, zaměstnanců, spotřebitelů a malododavatelů. Uvedl bych několik ustanovení za všechny. Je uvažováno s minimálním kapitálem 1 EUR a vedle toho s neadekvátními postupy registrace, nejsou žádné požadavky na přeshraniční činnosti a jsou odděleny články týkající se sdružení, sídla a skutečného místa podnikání.
Jeden z mých nejvýznamnějších požadavků - "test pro malé a střední podniky", pokud jde o legislativní iniciativy - rovněž získal podporu příslušního výboru. Byrokracii je třeba zarazit v samém zárodku. U všech nových právních předpisů se systematicky musí provádět hodnocení dopadu. Před svým přijetím musí být veškerá ustanovení na úrovni EU posuzována ve smyslu jejich dopadu na malé a střední podniky. Považují za důležité, že výsledky testu pro malé a střední podniky budou podléhat nezávislému posouzení nezávislým orgánem, a tato myšlenka byla do znění zahrnuta.
Prvním požadavkem je, že členské státy musí sdělit, jakým způsobem a v jakém časovém rámci začlení klíčové prvky zásady "myslil nejprve v malém" do vnitrostátních právních předpisů. Zadruhé by členské státy, na dobrovolném základě, měly informovat o dosaženém pokroku v provedení zásady "mysli nejprve v malém" prostřednictvím výročních zpráv o národních programech reforem v rámci Lisabonské strategie. Zatřetí potřebujeme standardní kritéria pro měření dosaženého pokroku v provádění zásady "mysli nejprve v malém". A konečně začtvrté musíme také stanovit zásadu "mysli nejprve v malém" jako povinnou součást budoucích právních předpisů na evropské úrovni. V reakci na současné události bych chtěl navíc říci, že veškerá platná nařízení by měla být posouzena ve smyslu jejich procyklického dopadu na malé a střední podniky. Na tom musíme bezodkladně trvat.
To je zřejmým důkazem silné politické vůle vlád a já chci dnes vyjádřit uznání vynikající zprávě paní Herzcogové, která takto včas tento podnět rozšiřuje. Dále bych ráda poděkovala za kvalitní spolupráci, které se nám dostalo, a za to, čeho jsme, to musím říci, dosáhli ve Výboru pro průmysl, výzkum a energetiku. Zde na plenárním zasedání jsme dnes předložili pouze dva pozměňovací návrhy. To ukazuje na to, jak dobrou práci jsme odvedli.
Zaprvé je škoda, že tu není kolega pana komisaře pan McCreevy - myslím, že asi opět začala dostihová sezóna! Skutečně toho velmi lituji, neboť problematika práva společností je pro nás opravdu důležitá a spadá do jeho odpovědnosti. Zadruhé, pane komisaři, skutečně s velkým politováním konstatuji vaše argumenty proti návrhům Parlamentu, které se týkají spolurozhodování ze strany zaměstnanců. Jasně jsme uvedli, že to, co vytváříme, není určeno pro malé společnosti, ale že statut evropské soukromé společnosti je k dispozici veškerým společnostem. Není omezen na určitou velikost. Nechceme, aby byl tento statut evropské soukromé společnosti cestou k tomu, aby byly zneužívány a obcházeny platné právní předpisy - zejména ve vnitrostátním prostředí - to je něco, co tvoří velice významný aspekt spolurozhodování. Nechceme, aby existovalo "chytračení", a nechceme, aby v Evropské unii byl vytvářen nový Delaware, kde společnosti mohou tento typ právních předpisů obejít.
Začtvrté jsme předložili společné usnesení, jehož cílem je požádat Komisi o konzultace sociálních partnerů na základě článku 138. Tyto konzultace by byly lepší dřív, než jsme se rozhodli pro nařízení o evropské soukromé společnosti, neboť spolurozhodování je otázka, která se řídí článkem 138 Smlouvy o ES a vyžaduje nejprve konzultaci se sociálními partnery. To se zatím nestalo. Nyní požadujeme, aby tato konzultace bez prodlení proběhla. Když však slyším tyto reakce Komise, budu vážně zvažovat a své skupině to navrhu, abychom znovu posoudili, zda můžeme podpořit produkt evropská soukromá společnost. Snad byste měli dnes večer zatelefonovat panu McGreevymu a panu Špidlovi, a zjistit, zda byste zítra před hlasováním mohli předložit lepší návrh k této otázce.
V krátkosti - neboť doba pro mé vystoupení brzy vyprší - postoj skupiny PSE není proti tomu, aby se malé a střední podniky dočkaly tohoto nového statutu - jsme jeho zastánci - ale je proti tomu, aby se takto zneužíval. Dosáhli jsme velmi dobrého kompromisu se zpravodajem. Tento kompromis je rovněž aktualizovaný a zdaleka ne zastaralý, naopak velmi příležitý v této době, a počítá s katastrofickými činnostmi podílníků a finančních trhů při hledání nejlepšího způsobu řízení pro společnost, ve které se účastní zaměstnanci. Pane komisaři, budete muset opravdu s vaším kolegou a zodpovědnými komisaři zvážit, zda byste mohli předložit zde tomuto Parlamentu příznivější prohlášení.
Zadruhé by taková přemístění měla na druhé straně přispět k ochraně platných práv podílníků, věřitelů, a zejména práv zaměstnanců. Chtěl bych také vyjádřit naději, že se řešení navržená zpravodajem, mimo jiné vypracování plánu přemístění, a hlavně zpráva, v níž budou popsány a zdůvodněny právní, ale především hospodářské aspekty plánovaného přemístění sídla společnosti a jeho důsledky pro podílníky a zaměstnance, nestanou nakonec dodatečnou překážkou přemísťování společností.
Bohužel je v současnosti zcela od věci, aby se tak u evropských soukromých společností stalo. Zaprvé si vezměme velikost cílových podniků. Namísto malých podniků jsme začali používat již tak nejasný pojem malých a středních podniků. To naprosto mění filosofii této politiky, a co se teď stane s těmito rádoby malými a středními podniky? Ve skutečnosti to budou dceřiné společnosti nadnárodních společností, které, jak víme, dlouho požadovaly jednotný, méně závazný statut oproti tomu, který v současnosti používají pro společnosti, které v různých evropských zemích kontrolují.
Podívejme se teď na výhody, které společnostem nabízí statut evropské soukromé společnosti. Není to již otázka poskytnutí snadnějšího přístupu k veřejným zakázkám. Spíše, a opět cituji z vysvětlujícího prohlášení v textu předloženém Komisí, je jejím cílem "zlepšit rámec podmínek pro podnikání na jednotném trhu". Za tím účelem by mohly mít veškeré evropské soukromé společnosti registrované sídlo v jedné zemi a skutečné aktivity v jiné. Mohly by také přemisťovat své sídlo do kteréhokoli členského státu, který si zvolí.
(IT) Pane předsedající, dámy a pánové, jsem přesvědčen, že musíme vyřešit tuto krizi malých a středních podniků zaručeně evropským způsobem. Jsme svědky moru, který ničí malé a střední podniky napříč celým kontinentem, a příčinou je nedostatečný přístup k úvěrům. Problém je v tom, že banky nepůjčují podnikům, a je rovněž pravda, že pokusy některých vlád financovat tyto banky, aby ony naopak financovaly malé podniky, selhávají, neboť nikdo neví, jakým druhem dluhů banky v této době ve skutečnosti trpí.
Navrhuji proto, aby se státy, pomocí znárodnění svých národních bank, zasazovaly o tisk peněz nebo poukázek, které mají povahu finančních prostředků, k financování malých podniků. O něco podobného se nedávno pokusila Republika Tchaj-wan, když vydala poukázky, které ve své podstatě odpovídaly penězům, a vydala je ve formě osobních poukázek, tchaj-wanským občanům. Ve své podstatě to znamenalo, že byl v Republice Tchaj-wan vydán dolarový nebo eurový ekvivalent ve výši 3 miliard.
Jak řekla paní van den Burgová, a myslím si, že i pan Wurtz ve své kritice návrhu tento bod zdůraznil, je statut evropské soukromé společnosti, jak je naplánován v návrhu Komise a jak je schválen ve Výboru pro právní záležitosti, nástrojem k vytvoření podniků, které mohou být velké a které mají určité rysy, jako je omezení odpovědnosti partnerů a zákaz obchodování v rámci těchto podniků na trzích veřejných zakázek. Statut evropské soukromé společnosti i statut národní soukromé společnosti však může být uplatněn na malé, ale i velké podniky.
Jak řekla aní van den Burgová, je to konkrétně pružnost a tvárnost evropské soukromé společnosti, co nás nutí k tomu, abychom byli nanejvýš opatrní. To byl úkol pro Výbor pro právní záležitosti. Pozměňovací návhry přijaté Výborem pro právní záležitosti, kterých je poměrně hodně, mají ten cíl, aby se forma evropské soukromé společnosti nestala základem pro vznik nového evropského Delaware, jak se o tom již paní van den Burgová zmínila. Vztahuje se to zejména k jedné oblasti, kterou připomenul pan Wurtz: účast pracovníků ve společnostech.
Myslím si, že znění přijaté ve Výboru pro právní záležtiosti zdůrazňuje tato omezení vcelku jasně. Není to otázka, jak říkal pan Wurtz, použití práva země původu, ale spíše, ve shodě s pravidly, která byla přijata ve Výboru pro právní záležitosti - a já bych doporučil, aby pan Wurtz četl tyto pozměňovací návrhy, které jsme přijali -, existuje soubor omezení, který nedovolí, aby se právo země původu použilo na ty společnosti, ve kterých je vyšší míra účasti pracovníků, než je obvyklé. Tato omezení jsou plně zahrnuta v pozměňovacích návrzích, které jsme přijali, a jsem přesvědčen, že s těmito pozměňovacími návrhy je zcela namístě znění přijmout, dokonce i z pozic pana Wurtze.
Je třeba přivítat i snižování byrokracie Komisí. Znamená to pro Evropskou unii úspory ve výši přibližně 2,3 milionu EUR. Nedávno jsem se spolu s komisařem Verheugenem setkal s irskými podnikateli a hovořili jsme o problémech, kterým musí čelit. Měli bychom prověřit myšlenku možného moratoria na novou byrokracii přicházející z Evropy, neboť ta potlačuje podnikání. Během těchto obtížných časů musíme udělat vše, co je v našich silách, abychom zajistili, aby podniky přežily, dokud nenastane očekávaný obrat.
Nařízení, které je přímo použitelné v členských státech, je přirozeným doplňkem Bolkesteinovy směrnice a protidělnických rozsudků, o kterých rozhodl Evropský soudní dvůr v případech Viking, Laval, Ruffert. Navazuje na Maastrichtskou smlouvu a uplatňování čtyř druhů svobod a je jejich důsledkem. Evropská soukromá společnost odhaluje politické síly, které vedly k Maastrichtu a jež se pokoušely klamat pracovníky, když hlasovali pro Bolkesteinovu směrnici, pomocí lží a tvrzeními, že tato směrnice údajně nezasáhne do práv pracovníků.
Chtěl bych proto zopakovat svou výzvu, aby během tohoto hospodářského útlumu existovalo osvobození od regulace pro malé a střední podniky. Náklady, které byly způsobeny regulací ze strany EU, byly ve Spojeném království v posledních deseti letech odhadnuty na 107 miliard GBP. Je to 107 miliard GBP, které měly směřovat spíše do inovací, do úsilí o intenzifikaci vývozu a také na politiku růstu. Přesto se většina těchto prostředků musí vydávat na dosahování souladu s předpisy. Zjednodušení postupů při zadávání veřejných zakázek, snížení nákladů na patentovou ochranu, uvolnění pravidel státní podpory a hmatatelná opatření namířená proti nespravedlivé hospodářské soutěži z Dálného Východu, to jsou faktory, které jsou nezbytné, pokud mají malé a střední podniky vzkvétat.
(DE) Paní předsedající, dámy a pánové, řada poslanců se dotkla otázky účasti zaměstnanců. Nechci se tím teď zabývat podrobněji, ale chtěl bych v této souvislosti zdůraznit, že úkolem práva společností v našich členských státech je mimo jiné hájit zájmy veřejné politiky, jako je ochrana věřitele, důvěra v právní systém a ochrana spotřebitele, a tento úkol je v členských státech zabezpečován výkonem právní prevence, například stanovením formy společnosti a registrací. Situace v jednotlivých členských státech se v tomto ohledu velmi liší.
V rozhodnutí Výboru pro právní záležitosti se k tomu na mnoha místech přihlíží - což je velmi vítané - tím, že se možnosti v členských státech ponechávají otevřené. Víme však už, že uplatňování této ochrany narušují, nebo alespoň mohou narušovat, jiné vlivy, dokud neuděláme něco s tím, že se sídlo společnosti a místo, kde vykonává činnost, tedy skutečné místo podnikání, mohou navzájem lišit, což ve svém důsledku popírá smysl této ochrany. Společnost může umístit své sídlo prakticky kdekoliv, a tím se vyhnout požadavkům země, kde skutečně vykonává činnost. Podle mého názoru tím členské státy de facto - třebaže nikoli de jure - ztrácejí do značné míry svrchovanost nad svým právem společností a jeho regulační funkcí, jež mohou být zneplatňovány.
Chtěl bych ještě dodat, že to ohrozí - nebo by spíše mohlo ohrozit - pověst evropské soukromé společnosti, přinejmenším v členských státech s přísnějšími vlastními požadavky. Někdo by mohl navrhnout, abychom vyčkali, co se stane, a poté učinili nezbytné úpravy, a já bych s tímto názorem souhlasil, pokud by tento vývoj nebyl posílený postupy a jednomyslným hlasováním. Z toho mám největší obavu. Neexistuje žádný důvod pro tento vyčkávací přístup. Judikatura Soudního dvora je jen náhradním opatřením, neboť nám chybí směrnice o přemístění sídla společnosti; v současné podobě by evropská soukromá společnost v podstatě posilovala tuto dezintegraci, která by byla jednou provždy zahrnuta do práva Společenství. To je důvod, proč žádám Radu, aby tuto otázku pečlivě znovu zvážila.
"Small Business Act" obsahuje legislativní návrhy a politické dohody, které dají vzniknout administrativním, regulačním a finančním podmínkám, které by měly umožnit rozvíjet tyto jednotky v rámci evropského hospodářství. Současná krize a nestabilita finančního systému omezují přístup malých a středních podniků k úvěrům, a to utlumuje jejich obvyklou hospodářskou aktivitu. Nyní více než kdykoli předtím potřebujeme koordinovanou odpověď na evropské úrovni a iniciativy členských států, strukturované ve smyslu ustanovení tohoto dokumentu, který dnes projednáme, a v souladu s ním.
Jakmile přijmeme tento akt v Parlamentu, myslím si, že bychom měli malým a středním podnikům vzkázat, že Parlament a evropské orgány stojí za nimi a chtějí posílit vůli a potenciál zvyšovat v Evropě odolnost těchto malých a středních podniků, kterou v současnosti prokazují tváří v tvář této krizi. Naše úsilí zaměříme na to abychom stanovili priority pro tuto podporu, a řekli praktické věci: požadavek větší flexibility v právních předpisech a takové nástroje, které napomohou vytvoření méně nepřátelského prostředí vůči těmto společnostem.
(PL) Paní předsedající, finanční a z toho plynoucí hospodářská krize vedou zaměstnavatele k tomu, že se pokoušejí měnit právní postavení své firmy, aby snížili náklady, včetně nákladů souvisejících s právy zaměstnanců a sociálními závazky. Proto usilují o registraci sídla své společnosti v zemích, kde právní předpisy a hospodářské podmínky vytvářejí možnosti ke snížení nákladů, neboť zákonné povinnosti, jako je minimální mzda nebo příspěvek na příspěvky důchodového pojištění, jsou menší. Ve zprávě se zdůrazňuje, že přemístění sídla společnosti do jiného členského státu by nemělo vést, k tomu, že by se společnosti vyhýbaly právním, sociálním nebo daňovým předpisům. Pracovní práva nesmí být porušována. Nesmíme umožnit, aby se oslabily sociální standardy. Měli bychom hledat různé způsoby, jak podpořit malé a střední podniky, například prostřednictvím ustanovení o půjčkách.
- (CS) Vážení přítomní, v případě zprávy kolegyně Herczogové týkající se malých a středních podniků hovoříme o 70 % pracovních míst a také o vytváření 70 % DPH v Unii. Proto chci iniciativu zpravodajky nejen vysoce ocenit, ale také podpořit. V současné krizi patří malé a střední podniky bezesporu k velice ohroženým. Musíme se proto také zasazovat o lepší společenské vnímání malého a středního podnikání. To se stále potýká se řadou překážek. Mnohem hůř než giganty se třeba dostávají k úvěrům Administrativa a byrokracie, to jsou další "zabijáci" malého a středního podnikání. Získat veřejnou zakázku je pro pané a střední podniky v Evropě stále mnohem těžší než v USA i řadě asijských zemí. Tvrdíme, že jsou pro zdraví evropské ekonomiky klíčové. Dejme jim proto k tomu, aby to potvrdily, šanci i v současné době, kdy se krize šíří dominovým efektem spuštěným finančními giganty a nadnárodními společnostmi.
(PL) Paní předsedající, přijetí statutu evropské soukromé společnosti umožní vytvoření takových společností, které budou fungovat ve všech členských státech na stejném základě. Cílem je mimo jiné odstranit stávající zatěžující předpisy pro malé a střední podniky, které provozují svou činnost na přeshraničním základě. K tomu aby takto mohly fungovat, jsou malé a střední podniky v podstatě nuceny založit společnost v cílové zemi. Tento proces, vzhledem ke skutečnosti, že v EU existuje 27 odlišných právních systémů, jednoznačně generuje obrovské náklady. V případě evropské soukromé společnosti budou moci vlastníci registrovat svůj podnik jako formu, která bude pro všechny jednotná, bez ohledu na to, zda tento podnik provozuje činnost ve své domovské zemi nebo v jiném členském státě. Čas a peníze ušetřené na právním poradenství, řízení a správních postupech bezpochyby proces zjednoduší a přispějí k tomu, aby byl pro podniky, které chtějí investovat, pohodlnější.
Jednou z hlavních obav skeptiků tohoto návrhu je nedostatečný požadavek na to, aby společnost vlastnila dostatečně velký akciový kapitál na ochranu věřitelů. Nic není dále od pravdy. Společnosti s ručením omezeným prokazují to, že společnost může být úspěšná bez nutnosti akciového kapitálu - jsou nejoblíbenějším druhem společnosti ve světě. V dnešním světě ztratil akciový kapitál svou nejdůležitější funkci, kterou je ochrana věřitelů. V případě evropské soukromé společnosti je tato ochrana poskytována jinými mechanismy, založenými hlavně na zvýšené transparentnosti jejích operací a užší spolupráci s věřiteli. Dnes ani samotní obchodní partneři nevěnují tolik pozornosti akciovému kapitálu jako toku kapitálu, známému jako cashflow, který vypovídá o platební schopnosti společnosti mnohem lépe než samotný kapitál.
Stále tu zůstává otázka práv zaměstnanců - zejména v této souvislosti se odbory obávají oslabování dříve dosažených standardů. Podle mne je to planý poplach. Navržený statut obsahuje jednoznačné ustanovení, podle něhož se účast zaměstnanců uskutečňuje v souladu s vnitrostátními právními předpisy. Přitažlivost evropské soukromé společnosti by mohla být ohrožena příliš nízkou hranicí pro účast zaměstanců. Myslím si, že minimální počet 500 zaměstnanců by měl být zachován, aby nebyly dalšími náklady zatěžovány malé podniky.
Vedle toho, že je třeba usnadnit malým podnikům účast ve veřejných zakázkách poskytováním snadnějšího přístupu na vnitřní trh, usnadněním získávání kapitálu a nediskriminačními pravidly pro státní podporu, musí také dojít ke změně v přístupu, který se prolíná veškerým rozhodováním, ve školách, na vysokých školách, na pracovišti. Výzkumy ukazují, že existuje silná souvztažnost mezi podnikáním a růstem. Nadcházející švédské předsednictví bude zejména naplňovat úsilí o usnadnění podnikání žen, což je významná evropská strategie pro budoucnost.
Minimální základní kapitál 10 000 EUR, který navrhuje Komise, může zlepšit vnímání společnosti tím, že jí propůjčí určitý stupeň důvěryhodnosti. Na druhé straně je v některých členských státech obtížnější zvýšit tento objem kapitálu než v jiných. Akciový kapitál by se neměl stavět do cesty zahájení podnikání, a souhlasím proto s kompromisním návrhem přijatým Výborem pro právní záležitosti, v němž se stanovuje minimální základní kapitál evropské soukromé společnosti ve výši 1 EUR, je však doprovázen požadavkem, který stanovil, že řídící orgán společnosti musí podepsat prohlášení o platební schopnosti.
Co se týče otázky o účasti zaměstnanců v podniku, o ní by se mělo rozhodovat právem země, kde má společnost sídlo. Z tohoto pravidla by však měla platit výjimka, pokud by právo účasti určitého počtu zaměstnanců společnosti, které by se mělo použít v členském státě, kde tito zaměstnanci skutečně pracují, bylo omezeno právem platným v zemi, kde má evropská společnost sídlo. V tomto případě by vedení podniku mělo mít povinnost vytvořit jednotný systém účasti jako součást dohody sjednané se zástupci zaměstnanců.
(PT) Paní předsedající, pane komisaři, dámy a pánové, v této zprávě se pokoušíme zdůraznit význam malých a středních podniků, včetně rodinných podniků a těch, které jsou začleněné do sociálního hospodářství. Chci poblahopřát kolegyni Herczogové, neboť její zpráva je v tomto ohledu zásadní. V této oblasti byly vytvořeny ještě další dokumenty, a nutno podotknout, že se v názoru na dané téma shodují. Zmínil bych například evropský program Eurostars a zprávu o veřejných zakázkách ve fázi předcházející komerčnímu využití.
Paní předsedající, tato zpráva ukazuje rovněž na řadu možností, jak snížit byrokracii, aby se usnadnilo založení tohoto druhu podniků s cílem využít jejich kapacitu pro počáteční popud, zahájení nového podnikání, výrobu nových výrobků, poskytování nových služeb, jež odpovídají potřebám zákazníků a jiných podniků, a posílit tak rozvoj evropského hospodářství. Chtěl bych zmínit také něco, co je podle mého názoru velice důležité: je to otázka uvedená ve zprávě paní Herczogové v bodě 47. Měly by se v této souvislosti změnit některé aspekty právního a fiskálního systému v členských státech, neboť současný model ve většině členských států může odrazovat od přemísťování podniků, zejména rodinných, a tím zvyšovat riziko likvidace nebo uzavření společnosti. Členské státy musí proto pozorně přezkoumat své právní a fiskální rámce, aby zlepšily podmínky pro převody podniků a přispěly k vytvoření a používání účinných modelů převodu vlastnictví podniku na zaměstnance jako alternativního řešení k jeho uzavření. Tento přístup by umožnil, aby byla chráněna pracovní místa a byly reinvestovány zisky v zájmu lepšího rozvoje těchto podniků.
Je třeba zdůraznit, že přikládáme největší a obzvláštní význam malým a středním podnikům a podnikání žen, a protože si v těchto dnech připomínáme Mezinárodní den žen, který slavíme 8. března, rád bych využil této příležitosti k tomu, abych jim popřál vše nejlepší. Musíme však zdůraznit že se jedná o poměrně složitý akt, kam jsme zahrnuli vše, co by takový akt mohl obsahovat v souvislosti s malými a středními podniky: omezení byrokracie a zdůrazňování výzkumných a vývojových aktivit v rámci malých a středních podniků a rovněž financování spojené s těmito aktivitami.
Považuji za důležité v zájmu členských států zejména to, abychom po nich požadovali informace v rámci jejich výročních zpráv o dosaženém pokroku v lisabonském procesu. Jinak většina dobrých doporučení, která zde byla učiněna, zůstane jen na papíře. Souhlasím s Editou Herczogovou také v tom, že zvýhodňování nových členských států, a zejména těch mimo eurozónu, je významným politickým důsledkem tohoto úkolu jako celku. Jsou v obzvláště obtížné situaci, dokonce i mimo rámec obecně nevýhodného statutu malých a středních podniků, a přesto by mohly hrát mimořádně důležitou úlohu v překonání krize.
Uvedu jen několik prvků vnitřního trhu: je skutečně znepokojující, že pouze 8 % malých a středních podniků se zapojuje do přeshraničních aktivit, tento podíl se musí zvýšit. V povzbuzení těchto aktivit má významné místo mentoring. To lze provést na jedné straně snížením administrativní zátěže a na druhé straně prostřednictvím aktivit souvisejících s DPH, jako je systém jednoho kontaktního místa nebo snížené sazby DPH. Kromě toho potřebujeme zvýšit zaměření malých a středních podniků na veřejné zakázky na úrovni Společenství a rovněž například častější výběr malých a středních podniků jako vedoucích smluvních partnerů nebo výzvy k podávání nabídek určené přímo pro ně.
Kruh malých a středních podniků, jehož jsem prezidentem, by rád viděl výsledky ve formě vytvoření důkladného systému záruk a úvěrů na úrovni EU. Doufám, že nové možnosti ze strany Evropské investiční banky naplní naděje, které do nich vkládáme. Pokud jde o rychlé provedení směrnic o platbách a v zájmu toho, aby byl vyřešen stav dluhu, musí být přijaty koordinované kroky na úrovni členských států. Krátce řečeno je k hledání nových trhů a zároveň za účelem boje proti problémům vyvolaným přílišnou administrativou nezbytné urychlené úsilí členských států, které by posílilo systém mentoringu a podporu EU takovému podnikání.
Myslím si, že je chybou zavádět účast pracovníků na takové úrovni, jinými slovy v takových malých společnostech. Chápu velmi dobře náklonnost k systému sociálního a hospodářského řízení, které již prokázalo svou opodstatněnost. Myslím si, že v tomto případě ztrácíme část efektivnosti statutu, který navrhujeme a který se chystáme přijmout, tím, že ukládáme systémy účasti zaměstnanců malým společnostem, když jsou, podle mého názoru, tyto systémy vhodné jen pro velké společnosti. Kromě této jediné výhrady považuji tento text za vynikající.
Tyto studie jsou však chybné, a to ve třech směrech. Zaprvé zveličují množství právních předpisů, které jsou přijímané na úrovni EU a nahrazují právní předpisy na národní úrovni, neboť uvádějí podíl nejméně 50 %, zatímco většina vnitrostátních studií ukazuje na hodnotu mezi 6 a 15 %. Zadruhé vůbec nepřihlížejí ke skutečnosti, že právní předpisy EU, když konáme správně, snižují náklady na podnikání a omezují byrokracii tím, že používají jednotnou sadu norem - společná pravidla pro jednotný trh - namísto 27 odlišných a oddělených souborů norem. Zatřetí vůbec neberou v úvahu skutečnost, že když předepíšeme náklady, je to často úmyslné s cílem ušetřit peníze v navazující hospodářské oblasti. V případě, že uložíme povinnost, aby cigarety měly systém zdravotního varování, nebo pokud požadujeme, aby byl azbest postupně vytlačen z našich výrobků a z našich pracovišť, je to v zájmu toho, abychom ušetřili náklady na léčení a chránili životy lidí v navazující oblasti.
Paní předsedající, je škoda, že pan Toubon opouští sál, neboť jsem chtěla reagovat na obvinění, které vznesl v souvislosti s naším kompromisem: konkrétně to, že vyžaduje nové zatížení pro malé a střední podniky. V kompromisu je ve skutečnosti zachováván původní stav, pokud jde o fúze, dělení společnosti a přemístění sídla. Pokud jde o nově vzniklé společnosti, které začínají od nuly, existuje zde dosti vysoká prahová hodnota pro společnosti s méně než 500 zaměstnanci. Společnosti od 500 do 1 000 zaměstnanců mají přesně totéž, co je v jiných směrnicích. Nikdo nemůže namítat, že to stávající stav dokonce zhoršuje; usnadňuje ho to. Při této konzultaci se sociálními partnery se chceme soustředit na zjednodušení a zlepšení systému, který je po celé EU harmonizován.
Jsem potěšen tím, že od roku 2007 jsme pracovali společně s GŘ Enterprise a komisařem Verheugenem na podnikovém vzdělávání, které je v Evropě velmi potřebné a zaostává za řadou dalších oblastí. Mohl bych uvést řadu dobrých nástrojů v těchto případech - například Erasmus pro mladé podnikatele - ale o tom teď nechci hovořit. Je to proces mnoha otázek ohledně přístupu k financování. EIB v současné době uvolňuje prostor a objem pro úvěry. 30 milionů EUR pro malé a střední podniky, 1 miliarda EUR ročně navíc pro malé a střední korporace a dodatečná 1 miliarda EUR pro mezaninové dluhové financování.
O otázce konzultací a účasti pracovníků se zde hodně diskutovalo - a nejen dnes. Jako součást své přípravy provedla Komise od července do října 2007 veřejnou konzultaci na téma potenciálu malých a středních podniků. Zástupci odborů, včetně Evropské konfederace odborových svazů, představili své názory při konferencích, především v průběhu roku 2008. Nejvýznamnější konference proběhla v březnu 2008 a my jsme projednávali tyto otázky s odborníky z Evropské konfederace odborových svazů v tom roce několikrát. Chci zdůraznit jednu důležitou věc, a tou je právní základ. Není to článek 138, neboť nejsme v oblasti sociální politiky, ale článek 308, což činí z této záležitosti jinou iniciativu založenou na jednomyslnosti členských států. Nebyl žádný důvod k tomu, aby byly zahájeny zvláštní konzultace podle prvně jmenovaného článku.
Na závěr bych rád řekl, že máme Evropský rok tvořivosti a inovací a že je velice důležité přijmout přístup, který rozvíjí tvůrčí potenciál našich podniků. Velmi důležití jsou lidé, nejen proto, že máme krizi, ale proto, že není větší potenciál, než potenciál lidských bytostí. Témata jako ochrana práv duševního vlastnictví nebo patent Společenství by mohla být v blízké budoucnosti řešena politickým přístupem s otevřenější myslí a otevřenějším srdcem. Evropa by mohla být inovativnější a kreativnější v podpoře malých a středních podniků.
zpravodaj. - (DE) Paní předsedající, pane komisaři, chtěl bych poznamenat čtyři věci. Zaprvé, pokud jde o směrnici o přemístění sídla, myslím si, že by Komise měla upustit od svého tvrzení, neboť vyvolává riziko, že bude pro smích mezi odborníky. Teorie, že přemísťování sídel lze zařídit tak, aby společnost byla založena v sousední zemi, a poté něčí vlastní společnost provede fúzi s touto společností podle směrnice o fúzích, by jen stěží mohla být byrokratičtější. Hovoříme zde o snižování byrokracie a cílem je malým a středním podnikům věci usnadnit. Tento návrh má právě ukázat, jak malý má smysl, aby Komise nadále odmítala předložení návrhu čtrnácté směrnice. Z toho nemá užitek nikdo jiný než právníci.
Začtvrté bych chtěl říci, že argument části levicových poslanců - z nichž žádný nepočkal na rozpravu - že by měl být návrh zamítnut, nebere v úvahu podstatu této zprávy - v tom má pan Medina Ortega naprostou pravdu. Podstata této zprávy se ve skutečnosti vyrovnává s veškerou kritikou, která byla prezentována. Proto navrhuji, aby také levicoví poslanci zvážili opětovné přečtení této zprávy a pozměňovacích návrhů a poté je znovu ve své skupině projednali.
zpravodajka. - Paní předsedající, je velká škoda, že zde v sále nejsou všichni mí voliči, neboť by bylo skvělé kdyby slyšeli tolik poslanců z tolika zemí a tolika stran, kteří vítají mou zprávu o "Small Business Act". Musím však říci, že moje zpráva by nemohla vzniknout bez Komise, konkrétně pana Verheugena a jeho týmu pro malé a střední podniky, paní Le Bailové a dalších. Nevznikla by také bez spolupráce s meziskupinou pro malé a střední podniky.
Druhý aspekt je spojen s postavením žen, které řídí malé a střední podniky. V mnoha ohledech se výrazně neliší od zaměstnanců. Důvodem k tomu je nedostatečný rozvoj služeb usnadňujících dosažení rovnováhy mezi soukromým životem a pracovními aktivitami a rovněž náročné konkurenční prostředí, ve kterém hrají velkou úlohu sítě. Tyto sítě, které napomáhají toku informací a mohou v případě potřeby poskytovat podporu, jsou výsadou mužů, zatímco ženy jsou z tohoto pohledu v mnohem obtížnější situaci. Z tohoto důvodu musí být povzbuzovány vazby mezi podniky řízenými ženami a podniky řízenými muži.
zpravodaj. - (IT) Paní předsedající, dámy a pánové, počet uprchlíků se v loňském roce celosvětově zvýšil. Nyní dosahuje hodnoty přibližně 12 milionů. Jestliže zahrneme i ty, kteří jsou mezinárodně vysídlení, dospějeme k číslu více než 26 milionů lidí po celém světě, kteří potřebují obdobnou ochranu. Důvod je v tom, že na světě stále existují války; v současnosti jsou 4 miliony uprchlíků a vysídlených osob z Iráku a je jasné, že tito lidé se stali uprchlíky v důsledku válek, na kterých se zpočátku podílely i naše země.
Protože je v rámci právního státu naší povinností zajistit, aby tito lidé byli rovnoměrně přijati v celé Evropské unii, je vytvoření společné evropské uprchlické politiky nezbytné. Je o to důležitější, že některé členské státy dosud nemají systematické právní předpisy týkající se azylu. S politováním musím konstatovat, že sjednocení azylových řízení bylo odloženo o dva roky, a bude tedy zavedeno v roce 2012. Musíme ukončit tuto strašnou rozdílnost, která existuje mezi jednotlivými členskými státy a mezi rozdílnými azylovými systémy. V současnosti jsme v paradoxní situaci, kdy se míra kandidátů na postavení uprchlíka u některých státních příslušníků třetích zemí pohybuje od 0 do 90 % v závislosti na tom, který členský stát žádost obdrží.
Sladění standardů by mělo přinést vysokou úroveň ochrany v celé EU a nemělo by se snižovat na úroveň nejmenšího společného jmenovatele. Právo azylu je základní součástí naší demokracie a ochrany lidských práv a je nepřijatelné, že bylo v posledních letech závažně porušováno, když nebyly vždy respektovány potřeby žadatelů o azyl a zásada nenavracení stanovená v mezinárodních úmluvách. Evropská unie by měla ustanovit mechanismus na určování žadatelů o azyl na vnějších hranicích a zajistit, aby osoby, které mají právo na mezinárodní ochranu, získaly přístup na její území, včetně souvisejících kontrol na vnějších hranicích. To je důvod, proč považujeme za vhodné přezkoumat úlohu agentury Frontex, která se žadateli o azyl často jedná tak, jako by to byli nelegální přistěhovalci.
Touto zprávou Evropský parlament agenturu Frontex žádá, aby mu poskytla podrobné údaje o počtu žadatelů o azyl, kteří tak byli označeni po dobu její činnosti, a o situaci lidí zadržených a vrácených do tranzitních zemí nebo zemí původu. Musíme zajistit, aby byly správně používány mezinárodní úmluvy i dohody o spolupráci se třetími zeměmi. Dohody nemohou být uzavřeny se zeměmi, které nepodepsaly Ženevskou úmluvu. Řada členských států to ovšem porušuje, včetně Itálie, která například podepsala dohodu o řízení migračních toků s Libyí, zemí, která podepsat Ženevské úmluvy o uprchlících nezamýšlí.
Žadatelé o azyl jsou zranitelní lidé, kteří potřebují odpovídající podmínky přijetí. Členské státy nemohou zajistit lidi pouze z důvodu, že žádají o mezinárodní ochranu. Proto tvrdím, že žadatelé o azyl by ze zásady neměli být zadržení. Naneštěstí je zajišťování žadatelů o azyl v řadě členských států stále skutečností, kvůli tomu, že tyto osoby nelegálně vstupují do země. Uzavírám s tím, že bohužel ani neexistuje jiná cesta, jak vstoupit do Evropské unie. A to je paradox: i žadatelé o azyl musí podléhat režimu smíšených toků, jestliže chtějí do EU vstoupit. Azyl není úleva: je to povinnost pro státy a je to právo pro ty, kteří utíkají před válkou.
I to nejlepší azylové řízení by bylo bezcenné, pokud by k němu nebyl zaručen přístup. Souhlasím s vámi, pane Catanio, že je třeba zlepšit naši spolupráci s úředníky kontroly na hranicích, odborně je připravovat a průběžně je informovat o záležitostech azylu. Zmínil jste smíšené toky. Agentura Frontex musí být skutečně schopna provádět tato opatření týkající se odborné přípravy. Tomu napomůže i podpůrný úřad - až bude založen, bude připravovat příručky pro pohraniční úředníky. Musíme také dospět k přesnějšímu určení odpovědnosti v případech lidí zachráněných na moři. Kde by měli být vyloděni? Kde by měli, pokud to potřebují, žádat o azyl? Pracuji s členskými státy a snažíme se nalézt správné odpovědi na tyto otázky. Přirozeně se musíme vyvarovat tlaků, které jsou na azylové systémy v některých členských státech vyvíjeny. Chceme dosáhnout větší solidarity - nejen ve finančním smyslu, ale také ve formě týmů odborníků rychlé reakce vytvořených úřadem.
navrhovatelka stanoviska Výboru pro rozvoj - (LT) Počet uprchlíků na celém světě v minulých letech dosáhl hodnoty 16 milionů. EU v roce 2007 obdržela více než 200 000 žádostí o azyl. Jak uprchlíci žádající o azyl, tak některé členské státy čelí problémům a rovněž velké zátěži, kterou by odstranil společný azylový systém EU. Vládní orgány by při posuzování toho, zda má být žádost o azyl přijata, měly používat předem definované, jasné a rovnocenné podmínky. Je důležité, aby postavení uprchlíka bylo udělováno na základě konkrétního případu, a nikoli všeobecného posouzení, založeného například na národnosti. Chci také upozornit na skutečnost, že se plán politiky v oblasti azylu Evropské komise nezmiňuje o agentuře Frontex, která hraje v oblasti ochrany uprchlíků velice významnou úlohu. Kromě toho je důležité, aby bylo uvedeno, že počet žadatelů o azyl přímo závisí na politické, hospodářské a sociální situaci v zemích původu žadatelů o azyl. Proto by měl společný azylový systém EU být úzce propojen s politikou rozvojové spolupráce EU a humanitární činností, což by snížilo počet žadatelů o azyl, těch, kteří jsou často migranty z ekonomických důvodů.
Jak již zdůraznil zpravodaj, přesáhl v roce 2008 počet uprchlíků hodnotu 12 milionů. Naléhavě proto potřebujeme začít s druhou fází společného azylového systému EU. Stejné úrovně ochrany v rámci EU lze dosáhnout, jen pokud bude existovat jednotný proces žádosti o azyl, a to z důvodů účinnosti, rychlosti, kvality a spravedlnosti při rozhodování, a rovněž s ohledem na to, že je třeba mít jednotné normy pro uznávání osob za uprchlíky nebo osoby vyžadující mezinárodní ochranu. Jen tak může být se žadateli o azyl zacházeno stejně, bez ohledu na to, ve kterém členském státě o azyl požádali.
Jsem proto potěšen, že byl předložen tento azylový akční plán, do kterého přispěla řada veřejných aktérů a který stanoví cestovní plán, jímž je třeba se řídit v následujících letech, abychom mohli vytvořit společný azylový systém EU. Podporuji předložené pozměňovací návrhy ke směrnici o podmínkách přijímání, směrnici o azylovém řízení a kvalifikační směrnici, s cílem ujasnit podmínky uznávání žadatelů o azyl za osoby vyžadující mezinárodní ochranu. Jsem potěšen, že komisař Barrot zdůraznil, že je nutné zajistit soudržnost s ostatními politikami s dopadem na mezinárodní ochranu, a doufám, že stejný zájem o soudržnost bude provázet i další společné oblasti.
jménem skupiny ALDE. - Paní předsedající, podporuji zprávu pana zpravodaje a práci Komise. Nedobrý stav nakládání s uprchlíky nelze ničím omluvit, neboť počty žádostí o azyl dosahují nejnižších historických hodnot. Neexistence společných postupů, rozdílné zdroje informací ze zemí původu a nedostatečné provedení zákonů EU znamená, že v této oblasti nejsou rovné podmínky pro všechny. To následně vede k tomu, že si žadatelé hledají nejlepší podmínky a členské státy využívají neustálých změn.
Uložení povinnosti státům EU, aby dovolily žadatelům o azyl pracovat i po šesti měsících, pokud není jejich případ vyřešen, je velmi důležité: tito lidé by si udrželi důstojnost a také by platili daně. Jsem velice zklamaná nad rozhodnutím Spojeného království nepřipojit se ke zdokonalené směrnici o podmínkách přijímání, která by zakázala automatické zadržení pouze z důvodů podání žádosti o azyl, ukončila by po celém Spojeném království postupy rychlého zadržení a posílila by právo na práci žadatelů o azyl po šesti měsících. Je pro mne velmi zahanbující, že má vlastní země na tyto podmínky nahlíží jako na příliš přísné.
jménem skupiny UEN. - (PL) Paní předsedající, ještě jednou bychom měli z celého srdce poděkovat francouzskému předsednictví, které v otázce azylu dosáhlo velkého pokroku, když dovedlo v říjnu minulého roku Evropský pakt o přistěhovalectví a azylu k přijetí Radou. Je pravda, že Evropská unie potřebuje společnou azylovou politiku a potřebuje v souvislosti s přijímáním uprchlíků vyvinout přístup, který bude založený na solidaritě. Členským státům EU, které jsou nejvíce vystaveny přílivu žadatelů o azyl, by měla být poskytnuta pomoc. Otázka azylu je velice citlivá. Je obtížné rozhodnout, kdo skutečně potřebuje ochranu, a kdo zkouší uniknout chudobě ve vlastní zemi, a třebaže si i ti druzí zaslouží pomoc, nemůžeme přijmout každého. Stručně řečeno, naše postupy v EU by měly být jednotné, průhledné a rychlé.
Téměř každý týden slýcháme děsivé zprávy z uprchlických táborů v jižní Evropě. Ti, kdo v nich skončili, žijí v hrozných podmínkách, před kterými úřady raději zavírají oči. Problémem nejsou jednotlivci zadržovaní v těchto táborech, ale spíše skutečnost, že nejsou dodržována lidská práva, třebaže všechny členské státy splňují, přinejmenším teoreticky, kodaňská kritéria. Je to problém, kterým bychom se měli spíše zabývat zde v Parlamentu. Přístup na území každého státu musí být otázkou, kterou rozhodne konkrétní stát, ovšemže při dodržení mezinárodních úmluv a dohod.
Včera byl Mezinárodní den žen. V průběhu tohoto volebního období Parlamentu jsem se věnovala problému, jak je v různých zemích zacházeno se zadrženými ženami a dětmi postiženými obchodováním s lidmi, tedy jestli tito lidé mají právo zůstat v EU nebo obdržet pomoc, aby se mohli navrátit domů. Když ve Švédsku vládli sociální demokraté, bylo předem rozhodnuto, že ženy, které byly ve Švédsku zneužívány - bez ohledu na to, jestli se tak stalo kvůli obchodu s lidmi, v manželství nebo byly obětí násilí - měly právo zůstat. V současnosti může taková žena teoreticky zůstat, ale pouze pokud spolupracuje s policií a státními zástupci. U jakých jiných trestných činů kromě obchodu s lidmi je spolupráce požadavkem pro azyl? Mám za to, že je to diskriminace žen a dětí, a ráda bych se touto záležitostí zabývala dnes, v návaznosti na včerejší Den žen.
Třetím tématem je to, jak různé země přijímají žadatele o azyl a které země si žadatelé o azyl vybírají. Má země, Švédsko, je jedna z těch, které přijaly nejvíce uprchlíků z Iráku. Oproti Spojeným státům i Kanadě to je obrovské množství, stejně jako oproti většině států EU. Doufám, že nový azylový systém EU bude lépe připravený přijmout společnou odpovědnost v případě, že se něco přihodí ve světě, nebo, jako v případě Iráku, když jsou napadeny státy. Nemělo by tomu být tak, že je systém EU založen na solidaritě, pouze pokud je situace klidná - musí fungovat i v dobách krize a konfliktu.
Můžeme s jistotou očekávat, že v příštích měsících a letech zde bude uprchlíků a žadatelů o azyl ještě více. Je nám všem vcelku jasné, že řešení Evropského parlamentu spočívá ve sladění vnitrostátních azylových systémů. Ve zprávě se navrhuje společný evropský azylový systém a společný podpůrný úřad pro otázky azylu spolu s jednotnými normami pro udělování postavení uprchlíka a azylanta. Navrhuje se, aby vnitrostátní vlády neměly možnost zadržovat žadatele o azyl jen z toho důvodu, že žádají o azyl, a že uprchlíkům by mělo být dovoleno požádat o pohyb z jedné evropské země do jiné. Navrhuje se, že v případě, že je žadatel zadržován, měl by mít právo obrátit se o náhradu škody na vnitrostátní soud.
(MT) Pan zpravodaj měl pravdu v tom, že společná azylová politika musí být vybudována na principu solidarity. A právě solidarita naší azylové politice chybí, jak se komisař Barrot osobně přesvědčí koncem tohoto týdne, až navštíví mou zemi, Maltu, spolu s Lampeduským ostrovem. Pane komisaři, uvidíte že na solidaritu, kterou hledáte, tam nenarazíte. Solidarita byla poprvé zavedena v paktu o přistěhovalectví a azylu v říjnu minulého roku. Byla zavedena v podobě doložky o sdílení zátěže, která se zaměřuje na rozložení zatížení mezi země. Tehdy tomu bylo poprvé, co byla zavedena, a byl to krok dobrým směrem. Tato doložka se uplatňuje na dobrovolném základě a dovoluje, aby migranti, kteří přijedou do jedné země a zažádají o azyl, měli možnost se přesunout do jiné země Evropské unie. Tento Parlament dokonce vyčlenil 5 milionů EUR z rozpočtu Evropské unie na letošní rok, aby podpořil uplatňování této doložky. Doposud jsme ale neměli možnost vidět využití této doložky v praxi, s výjimkou Francie, která se nabídla převzít 80 žadatelů o azyl z Malty. To je významné gesto, ale ostatní země Evropské unie ho nenásledovaly, což je velká škoda. Proto se ptám pana komisaře, co dělá Komise pro to, aby zajistila, že bude tento mechanismus sdílení zátěže skutečně vykonáván? Co dělá pro to, aby zajistila, že i další země nabídnou svou solidaritu a převezmou přistěhovalce od země, která je vystavována nepřiměřené zátěži? Plánuje Komise vytvořit evropský přerozdělovací program mezi zeměmi a jak plánuje plnit a používat tuto doložku?
(CS) Paní předsedkyně, hluboce nesouhlasím s tažením euroskeptiků proti společné migrační a azylové politice zakotvené v Lisabonské smlouvě. Potřebujeme společně a přísněji potírat nelegální ekonomickou migraci, ale čekatelům na azyl poskytnout důstojnější podmínky. Není mi lhostejné, že děti uprchlíků v evropských táborech nemají celé měsíce přístup ke vzdělání či potřebné zdravotní péči. Je také neudržitelné, aby uvnitř Schengenu některé země uznávaly statut uprchlíka a jiné ne. Je špatné, že agentura Frontex nemonitoruje počty a země původu žadatelů o mezinárodní ochranu. Ano, potřebujeme jednotné řízení o azyl a také potřebujeme pomoci nárazníkovým zemím na základě solidarity. Ale azylovou politiku musíme provázat s rozvojovou politikou, abychom dokázali migrantům předejít.
Rád bych několik věcí objasnil. Zaprvé, někteří z Vás, mimo jiné pan Catania, zmínili agenturu Frontex. Musím vám říci, že agentura Frontex má teď styčného důstojníka v Úřadu vysokého komisaře Organizace spojených národů pro uprchlíky. Agentura Frontex se usilovně snaží o to, aby plně porozuměla problémům žadatelů o azyl, a Komise navrhla pravidla, jejichž cílem je lépe vymezit odpovědnost této agentury v operacích na moři. V současnosti projednáváme tuto důležitou otázku s členskými státy.
Paní předsedající, dámy a pánové, rád bych poděkoval kolegům poslancům, kteří hovořili ve prospěch této zprávy, stejně jako panu Barrotovi za jeho podporu a práci, kterou Komise odvádí na podporu změny některých směrnic, především směrnice o azylovém řízení, a prokazuje tak vůli zdokonalit společný azylový systém. Parlament v této oblasti vystupuje jako spolutvůrce právních předpisů a jsem přesvědčen, že naším úkolem je, abychom sladili azylová řízení na vyšší úrovni a usilovali o systém harmonizace, který umožňuje přijímat velké počty uprchlíků a zlepšuje normy pro přijímání v členských státech v zájmu vyšší soudržnosti tohoto systému.
Věřím, že Parlament sehrál důležitou úlohu návštěvami ve střediscích pro administrativní zadržování v Evropě. Navštívili jsme jich velké množství - paní Roureová byla zpravodajkou pro závěrečnou zprávu - a byli jsme svědkem toho, že je v členských státech často porušováno právo na azyl, často nebyly zaručeny standardní podmínky pro přijímání jako právo na zdravotní péči a právní pomoc a nebyly nám poskytnuty informace o případných žadatelích o azyl. Docházelo k tomu proto, že se smíšenými toky bylo zacházeno stejně, jako se bojuje proti nelegálnímu přistěhovalectví, a otázka ochrany vnějších hranic měla přednost před potřebou přijetí, zejména pokud jde o přijímání žadatelů o azyl.
Nejedná se ve skutečnosti o oblast vlivu Komise, ale o mezivládní oblast, v níž se Rada - prostřednictvím nařízení - snaží podpořit spolupráci mezi soudy. Domnívám se však, že v pokusech o dosažení této spolupráce byla Evropská unie poněkud nedůsledná. Chci tím říci, že byla přijata určitá opatření, například formulace praktických témat, používání elektronických médií a podobně, uznávám však, že je pro Komisi poněkud obtížné jednat.
Komise zjistila, že výsledky nejsou uspokojivé, že v provedení těchto mechanismů spolupráce dochází ke značnému zpoždění, a že v důsledku toho nemáme na dosažení těchto výsledků dostatečné zdroje. Ideální řešení by bylo použití fyzických prostředků. Co například může Komise udělat pro vybavení soudů, zejména těch na nižší úrovni, technickými prostředky, jako jsou videokonferenční systémy? Videokonference je zřejmě mimo dosah řady malých soudů v Evropské unii, může to však být jediný způsob, jak výsledků dosáhnout.
Co můžeme my z praktického hlediska učinit, abychom soudcům pomohli ve věcech výkladu a překladu? Co můžeme udělat pro to, abychom jim pomohli toho dosáhnout? Při vytváření této zprávy jsem nechtěl být ke Komisi příkrý ani jízlivý. Považuji tento úkol za vcelku obtížný. Rád bych věděl, využívaje to, že je zde přítomen pan komisař, který se tímto tématem zabývá, co považuje Komise za možná opatření, jimiž by se zpřísnilo nařízení z roku 2001, které je poněkud nepřesné a příliš spoléhá na dobrovolné kroky; nejsem si jist, zda může z praktického hlediska přinést nějaké výsledky či zda bude možné jeho prostřednictvím dosáhnout nějakého pokroku.
IT a videokonference ve spojení s bezpečným systémem e-mailů by měly, pane Medina Ortego, být standardním zdrojem pro zasílání důkazů. Obvykle je úkolem Evropské soudní sítě v občanských a obchodních věcech, jak jste řekl, usnadňovat tuto právní spolupráci v Evropě. Po vstupu nařízení o dokazování v platnost se hlavní činností sítě při různých příležitostech stalo provedení tohoto nařízení. Příručka o provedení nařízení byla vypracována v roce 2006 a v roce 2007 byla rozeslána všem evropským soudům. Evropská soudní síť v občanských a obchodních věcech může nepochybně využít svých kontaktů - v tom máte, pane Medina Ortego, pravdu - a více se angažovat v úsilí o dosahování vyšší míry souladu s požadavky na dokazování ve lhůtách stanovených v nařízení. To je pravda.
Nyní bych rád stručně zhodnotil další vývoj. Je pravdou, že nařízení stanovuje přesná kritéria pro formu a obsah žádosti. Žádost musí být podána na zvláštním formuláři a obsahovat konkrétní informace: jméno a adresu stran řízení, povahu a předmět konkrétního případu a popis důkazů, které mají být poskytnuty. Nařízení rovnež říká, že žádost musí být předložena v jednom z úředních jazyků členského státu, v němž má sídlo soud, který ji obdržel, nebo v jiném jazyce, který tento členský stát uznal; jazyk je ovšem, jak jste zdůraznil, nemalým problémem.
Evropský parlament žádá Komisi, aby zhodnotila vnitrostátní právní předpisy k provedení této směrnice a informovala jej o důsledcích opatření přijatých členskými v návaznosti na doporučení týkající se omezení občanskoprávní odpovědnosti auditorů. V příhodný čas nám bude potěšením vypracovat tyto odhady a zohlednit přitom všechny otázky uvedené ve zprávě pana Doorna. To je závazek pana komisaře McCreevyho a je mi potěšením vám jej tlumočit. Děkuji panu Doornovi a troufám si věřit, že zaznamenáme praktické výsledky.
(PT) Paní předsedající, jen stručnou námitku k pořadu jednání tohoto týdne. Středa 11. března je Evropským dnem obětí terorismu. Tento den byl navržen nejprve Parlamentem, a to hlasováním, které se konalo dne 11. března 2004. Poté jsme diskutovali o posouzení oblasti svobody, bezpečnosti a spravedlnosti. Byl to den, kdy se odehrály tragické útoky v Madridu. Původní navržené datum bylo 11. září, ale vzhledem k tragédii, která se ten den odehrála, Parlament hlasoval, aby to byl 11. březen.
Nařízení, jež dnes schvalujeme, je ekologické, protože jako součást balíčku o CO2 představuje důležitý příspěvek evropské politiky ke snížení emisí CO2 z motorových vozidel. Současně však - a já bych to nazval inteligentní ekologickou politikou - rovněž pomáhá spotřebitelům - řidičům -, aby také platili méně, budou-li se chovat ekologicky, což povede k významným úsporám, nikoliv jen u CO2, nýbrž i u spotřeby benzinu a nafty. Kromě toho rovněž - a to je také důležitý bod, který byl obzvláště důležitý pro Parlament a jeho poslance - způsobí zlepšení evropské bezpečnosti silničního provozu, a to nikoliv pouze u nákladních vozidel, stejně jako ve vztahu k osobním automobilům.
Prvním bodem je, že zavedením povinného systému sledování tlaku v pneumatikách u motorových vozidel, dosáhneme stavu, kdy lepší tlak v pneumatikách prostřednictvím zlepšených jízdních vlastností pneumatik, které je průmysl schopen vyrobit, spotřebují evropští řidiči o 5 % méně paliva, aniž by pocítili nárůst ceny. Systém sledování tlaku v pneumatikách nyní v Evropě stojí okolo 100 EUR, někdy podstatně méně, a výsledná úspora bude pro spotřebitele mnohem vyšší.
Druhým bodem, který si podle mě zaslouží zvláštní pozornost, je skutečnost, že jsme uspěli se zavedením montáže povinného systému stabilizace - známého jako systém EPS - do vozidel dříve než v roce 2011 a že jsme tak neučinili proti vůli evropského automobilového průmyslu, ale s vyjádřením jeho účasti a podpory, což zajistí podstatné zvýšení bezpečnosti evropského silničního provozu. Naneštěstí vzhledem ke skutečnosti, že příslušné technické specifikace ještě nebyly dostatečně připraveny, nepodařilo se nám zajistit rovněž povinnou montáž systému nouzového brzdění a systémů varování při vybočení z jízdního pruhu - omlouvám se za tuto poněkud technickou terminologii, která se běžně ve veřejné debatě o této otázce nepoužívá- do roku 2018, zejména u nákladních vozidel. Toto opatření povede k výraznému zlepšení bezpečnosti evropského silničního provozu, zejména na dálnicích. Vše, co mohu říci, je, že by to mohlo snížit počet úmrtí a zranění o zhruba 35 000.
Konečně - a stále existuje několik rozdílů v názorech na tuto problematiku - jsme prostřednictvím tohoto nařízení dosáhli stavu, kdy pneumatiky produkují výrazně menší hluk. To zahrnuje určité náklady, to je pravda, a proto jsme mysleli, že je obzvláště důležité zahrnout do nařízení text, v němž se stanoví, že omezení emisí hluku nemůže být přesunuto výlučně na výrobce pneumatik a nepřímo na spotřebitele, ale za silniční povrchy, které provozují, nesou rovněž odpovědnost členské státy, a jsme velmi potěšen, že Rada toto ustanovení nakonec přijala.
Právě jednáme o něčem, co se jeví jako velmi technické nařízení, i když se jedná o nařízení rozsáhlého a dalekosáhlého politického významu. Návrh, který dnes chceme přijmout, představuje milník, pokud se týká bezpečnosti silničního provozu. Toto nařízení zvýší bezpečnost evropských automobilů. Jedná se o milník v oblasti slučitelnosti evropských vozidel s životním prostředím, protože slučitelnost s životním prostředím je samozřejmě něco, čeho nemůže být dosaženo pouze prostřednictvím výroby palivově účinnějších motorů - automobily rovněž nabízí další možnosti úspory paliva a snižování znečištění. Nakonec bude rovněž tvořit součást naší politiky lepší tvorby právních předpisů, neboť povede k drastickému zjednodušení celého právního prostředí.
Dovolte mi zahájit hlediskem bezpečnosti, který byl nejvýznamnější součástí tohoto projektu. Bezpečnost evropského silničního provozu je stále otázkou, která si vyžaduje naši nejvyšší pozornost a která vzbuzuje naše velké obavy. Pravidla, která předkládáme a která se uplatní jako standard pro evropské automobily od roku 2011, sníží ročně na evropských silnicích počet úmrtí a těžkých zranění o 35 000. Zavedení elektronického stabilizačního programu u osobních automobilů, a zejména komerčních vozidel, může zachránit 3 000 životů ročně a předejít zranění 25 000 osob. Toto je konečně bezpečnostní zařízení, které se, zejména pokud jde o komerční vozidla, jež se často podílí na závažných nehodách, dosud málo používalo. Náklady výrobců budou vyváženy celkovým ekonomickým přínosem.
Tento soubor opatření bude hrát významnou úlohu při provádění evropské strategie snižování emisí CO2 z osobních automobilů a lehkých komerčních vozidel. Podle něj budou pneumatiky s nízkým odporem povinné a bude se vyžadovat montáž systémů pro sledování tlaku v pneumatikách a ukazatelů rychlostních stupňů. Tato opatření sníží průměrné emise CO2 na 6 až 7 gramů na kilometr. To je tedy opravdu výrazný příspěvek. A co víc, nechci promarnit příležitost konstatovat, že tento návrh povede k významnému snížení znečištění hlukem v silniční dopravě, protože snížení úrovně hluku pneumatik tento stav velmi zlepší.
Pokud se týká osobních automobilů, je skoro nemožné nezmínit skutečnost, že se evropský automobilový průmysl nachází ve velmi závažné krizi, nejzávažnější za posledních několik desetiletí. Proto je přirozené pochybovat, zdali je správný čas na uplatňování technické regulace. Stručně na to odpovím, když řeknu, že naším cílem je přijetí výše uvedeného jakožto jednoho z výsledků procesu CARS 21, v jehož rámci jsme intenzivně pracovali s výrobci, členskými státy a občanskou společností na tom, jak bude evropský automobilový průmysl v budoucnu vypadat, a na tom, jak si představujeme evropský automobil budoucnosti. Rád bych důrazně podtrhl, že i v krizi - zejména v této krizi - nesmí evropští výrobci zpohodlnět, pokud se jedná o vývoj a uvádění na trh automobilů, jež budou splňovat požadavky raného 21. století, a tyto požadavky jsou zcela jasné. Spotřebitelé chtějí automobily s nižší spotřebou paliva a která jsou ekologičtější a bezpečnější.
Představa evropského automobilu budoucnosti, která vychází z CARS 21 a společné linie všech zúčastněných stran ohledně budoucnosti tohoto průmyslu, je přesně taková - chceme, aby Evropa vyráběla s ohledem na mezinárodní konkurenci nejen kvalitativně nejlepší automobily, ale rovněž automobily, které budou nejekologičtější, budou mít nejnižší spotřebu a budou nejbezpečnější, a já jsem nezvratně přesvědčen, že si s takovými výrobky evropský průmysl zachová své vedoucí postavení na mezinárodním trhu s automobily. Děkuji vám mnohokrát.
Je správné jasně klasifikovat přilnavost pneumatik na mokrém povrchu, a tím i jejich bezpečnost, za důležitější než valivý odpor, který pomáhá snižovat emise CO2. Valivý odpor pneumatik je v závislosti na způsobu jízdy a rychlosti odpovědný za 30 až 40 % spotřeby paliva. Proto je zřejmé, že vzhledem ke stávající diskusi o životním prostředí a pro snížení ceny paliva, musí dojít ke snížení. Avšak je nutné vzít na vědomí, že bez valivého odporu, který se projevuje deformací pneumatik a jejich elastických vlastností, by byla bezpečná a pohodlná jízda nemožná. Proto musíme na bezpečnost pohlížet rovněž v jiném světle. Nový vývoj výrobců pneumatik ukazuje, že je možné dosáhnout, jak bezpečnosti, tak nižšího valivého odporu. Tak můžeme umožnit světovou vedoucí pozici evropského automobilového průmyslu a také její udržení.
V rámci Cars 21 jsme stanovili plán ohledně výzev v oblasti ochrany životního prostředí a bezpečnosti, které mají být podle našich předpokladů tímto průmyslem vyřešeny, přičemž klíčovou věcí je, aby získali stabilitu a znalosti, aby mohli plánovat a navrhovat své nové výrobky citlivě a postupně, ačkoliv požadujeme lhůty a cíle. Nechceme se vzdálit od těch, kteří se s těmito cíli potýkají, ale chceme je stabilizovat. Jak upozornil Günter Verheugen, pro průmysl, který je vzhledem k nedostatečné poptávce v tak zoufalé situaci, je právní stabilita klíčová.
Rád bych zdůraznil dva body. Zaprvé je dohoda o co nejbližším zavedení elektronických systémů kontroly stability velmi významným příspěvkem k bezpečnosti, a já to vřele vítám. Ti z nás, kdo měli příležitost tyto systémy vyzkoušet, chápou jejich účinnost. Zadruhé chci zdůraznit otázku týkající se mezinárodního rámce, zrušení směrnic EU a jejich začlenění do vnitrostátního práva. To vítám, ale domnívám se, pane komisaři, že dnes, kdykoliv více než jindy, důležité, aby se tento proces stal transparentnějším, pokud se týká plánů Komise při vyjednávání o těchto směrnicích v jiném orgánu, orgánu OSN, nikoliv v této sněmovně.
Ve čtvrtek večer se naše kolegyně Linda McAvanová stala obětí velmi vážné dopravní nehody. Její automobil byl zničen, ale ona zůstala relativně nezraněna. To proto, že byl automobil, který řídila, vybaven nejmodernějšími bezpečnostními prvky, což ji uchránilo před těžkým zraněním. To je kontext, v němž tuto zprávu projednáváme. Bezpečnost silničního provozu zachraňuje životy, jak poznamenal pan komisař Verheugen, a je tak důležitá pro šťastný život mnoha rodin v Evropské unii. To bychom neměli ztrácet ze zřetele i v této tak velmi obtížné době.
Avšak ve stávající situaci automobilového průmyslu, vzhledem k tomu, že se automobily neprodávají, bylo z diskusí, které jsme vedli s Radou jasné, že 12 měsíců by bylo pravděpodobně nereálných, a museli jsme zvážit možné závažné dopady na životní prostředí, které by mělo vyřazení neopotřebovaných pneumatik ve výborném stavu. Proto jsme byli v rámci trialogu připraveni přijmout 30měšíční lhůtu po vstupu v platnost, během níž by měly být vyprodány pneumatiky nesplňující dotčené požadavky. Avšak pokud je Komise díky zásahu pana Schwaba přesvědčena, mohlo by se jednat o dřívější datum, které stanoví postup projednávání ve výborech. To bylo důležitou oblastí posílení.
Bod o bezpečnosti je zpracován velmi dobře. Jak říkám, systémy sledování tlaku v pneumatikách jsou velmi důležité, protože podhuštěné pneumatiky - a je také mou ostudou, že Spojené království patří mezi nejhorší, pokud se týká podhuštěných pneumatik - způsobují dopravní nehody. Rovněž jsou důležité systémy varování při vybočení z jízdního pruhu a systémy elektronické kontroly stability. Blahopřeji panu Schwabovi k návrhu jejich uplatnění do jednoho roku, protože budou mít velký přínos v oblasti bezpečnosti.
Jak řekl pan komisař, jedné se o konsolidaci nebo kombinaci více než 50 dalších předpisů. Toto zjednodušení vítám, protože je třeba, aby vozidla vyráběná v celé Evropě splňovala nejpřísnější normy, a je třeba, aby byli výrobci odpovědní za dodržování těchto norem - nikoliv pouze ve vztahu k pneumatikám automobilů, nýbrž i pokud se týká dalších hledisek uvedených zde dnes dopoledne, jako je například elektronická kontrola a další moderní vybavení, která zajistí, že vozidla na silnicích budou vyhovovat nejpřísnějším normám.
Mé poděkování českému předsednictví je naproti tomu poněkud dvojznačné. Musím říci, že nás Rada v rámci tohoto trialogu dostala pod značný tlak a že projevila pouze nízké ambice. Od začátku nás varovala před tím, abychom své požadavky nestanovovali příliš vysoko, protože by to mohlo v dnešní době hospodářské krize ohrozit výrobce. Můj názor je zcela odlišný a domnívám se, že je tomu tak i u většiny v této sněmovně - zejména v době krize potřebujeme jasné normy a motivaci evropského průmyslu a udělování pobídek, aby své normy stanovil vysoko a rozvíjel modely pro budoucnost, nikoliv pro současnou situaci. Velmi významnou úlohu zcela jasně zde hrají energetická účinnost a emise CO2.
S ohledem na záležitost projednávanou v této sněmovně bych rád řekl, že jsem vzácně lobboval ve svém volebním obvodu ve prospěch nařízení EU, a předpokládám, že to budu muset říkat v méně případech, o kterých budu přesvědčen. Nyní jsem však byl potěšen a přesvědčen, protože tento návrh obsahuje ustanovení, která zlepšují bezpečnost silničního provozu a současně naštěstí pomáhají společnosti v Severním Irsku, která je na špičce v technologii a výrobě systémů pro sledování tlaku v pneumatikách. Tento návrh, podle kterého je montáž těchto systémů povinná, neprospívá pouze bezpečnosti silničního provozu, nýbrž také zaměstnanosti v mém volebním obvodu.
(CS) Paní předsedkyně, milí kolegové, oceňuji vysokou profesionalitu, díky níž kolega Schwab doplnil návrh nařízení Komise o opatření, která zvýší konkurenceschopnost evropského automobilového průmyslu a zároveň umožní členským státům účinně dohlížet na to, aby na trhu byly dodržovány požadavky pro schvalování typu motorových vozidel. Například kontrolou tlaku v pneumatikách snížíme spotřebu pohonných hmot a tím i emise, zavedením moderních systémů elektronické kontroly jízdy v roce 2011 snížíme již o rok dříve počet nehod na evropských silnicích, snížení hluku je dalším přínosem a jde jak o pneumatiky, tak o konstrukci silnic. Toto nařízení zmírní administrativní zátěž a zjednoduší právní předpisy v souladu s dohodu OSN o sjednocení požadavků na vozidla. Toto nařízení je výborným příkladem integrované legislativy a já jsem velice ráda, že české předsednictví bylo dobře připraveno, a proto již v prvním čtení dochází ke shodě mezi Parlamentem, kolegou Schwabem a Radou.
Zdá se, že byly využity mezery mezi tímto právním předpisem a právními předpisy o schvalování typu, které byly zvoleny jako nástroj pro uplatňování této směrnice. Během několika minulých týdnů jsem byla upozorněna na plány výrobců automobilů, kteří se chtějí vyhnout jakékoliv změně chladicích látek v roce 2011 a poté tím, že použijí schválení typu pro některé součásti. To by znamenalo, že lhůta pro zákaz používání R134a by nyní byla rok 2017 namísto 2011. Zákaz vypouštění emisí tun ekvivalentu CO2 by tedy již neplatil.
Vnitrostátní orgány pro schvalování typu jsou výlučně odpovědné za uplatňování směrnice o mobilních klimatizačních systémech. Například VCA, což je orgán pro schvalování typu ve Spojeném království, nedávno konstatoval, že schválí, po lednu 2011, nové typy vozidel vybavené stávajícími - již odpovídajícími normám nařízení (ES) č. 706/2007 - mobilními klimatizačními systémy obsahujícími F-plyny s hodnotami GWP vyššími než 150. Máme tedy důkaz o výrobcích automobilů oddalujících - ne-li vůbec pozastavujících - vývoj a investice ohledně inovačních udržitelných technologií. Mohl by se k tomu komisař prosím vyjádřit?
Paní předsedající, dámy a pánové, v této záležitosti mohu pouze vyjádřit vřelé poděkování za podporu tohoto návrhu ze všech částí této sněmovny. Dosáhli jsme samozřejmě kompromisu, a v takových případech jsou vždy možnosti chtít o trochu víc. Rovněž mohu sám za sebe říci, že já a Komise jsme byli připraveni zajít o něco dále. Výsledek, který nyní máme, je však to, čeho jsme byli schopni dosáhnout, a představuje významný pokrok.
Zejména bych rád znovu zdůraznil to, co řekla paní Rühleová. Z politického hlediska je zásadní věcí, zejména v této situaci, zlepšit vlastnosti evropských vozidel v oblastech klíčových pro budoucnost. Jedna věc je zcela jasná, a to, že krize poptávky není způsobena pouze obecnou hospodářskou situací a ekonomickou nejistotou, nýbrž také souvisí s tím, že vozidla nabízená evropskými výrobky možná neodpovídají požadavkům evropského trhu v posledních letech, jež se týkají spotřeby paliva, ekologických vlastností a bezpečnosti. Proto je v tomto ohledu nezbytná rychlá náprava.
Musím však říci, že je podle mého názoru velmi důležité, že se necítím pod tlakem z žádné strany, ani pod politickým tlakem. Jedinou potíží tohoto legislativního návrhu - a nechci zastírat, že se o tom také trochu hovořilo - bylo samozřejmě ohraničení tohoto ambiciózního právního předpisu tak, aby nesnižoval počet pracovních míst v Evropské unii, ale aby je zajišťoval. Této rovnováhy nebylo vždy jednoduché dosáhnout v jednotlivých bodech, ale jsem přesvědčen, že jsme nakonec dosáhli řešení nalézajícího se někde uprostřed, jež uspokojí všechny zájmy.
Stejně tak musím říci, že všechny postupy, které jsme během posledních týdnů nebo měsíců stanovili v trialogu, zaznívala opakovaná kritika, že se postupuje příliš rychle. To je něco, o čem bychom měli určitě diskutovat na začátku volebního období a nadále v tom vytrvat v celém jeho průběhu, ale nemělo by se kritizovat, že jsou postupy z hlediska demokracie nejasné na konci volebního období - období, kdy jsou již jednotlivé záležitosti vyřešeny - po třech letech účasti na tomto procesu zde v Parlamentu. Přijímám kritiku, ale domnívám se, že bychom tuto záležitost měli řešit neprodleně po volbách a po celé volební období.
Rovněž je důležité, aby se na tento návrh pohlíželo v kontextu návrhu pana Saconiho, který byl úspěšně schválen. Jeho návrh se týkal snížení emisí CO2 z motorových vozidel na 130 gramů a 10 gramů předpokládaných v rámci doplňkových opatření. Jedna ze součástí těchto opatření je nyní upravena. Nemohu se dočkat, až uvidím, jak přijmeme zbytek těchto gramů, o nichž ještě musí být rozhodnuto, a jaké návrhy předloží Komise Parlamentu k rozhodnutí.
Mohu doplnit, že pokud by se týkalo otázky přechodného období, měli bychom najít z ekonomického hlediska střední cestu. Dosud jsme přesvědčivě nestanovili 30měsíční přechodné období, ale Komise namísto toho provádí další posouzení dopadů pro jednotlivé typy pneumatik, na jehož základě budeme mít možnost rozhodnout o lhůtě pro každý jednotlivý typ. Jsem přesvědčen, že z ekonomického hlediska je nejlepší odstraňovat pneumatiky vyrobené v souladu s právními předpisy v Evropské unii co nejrychleji z oběhu, ale pouze tehdy, nabídne-li proto trh skutečný potenciál. Rád bych proto uzavřel ještě jedním srdečným poděkováním těm, kteří se toho účastnili.
Pro nás všechny je důležité zvýšení bezpečnosti evropského silničního provozu a snížení počtu úmrtí a těžkých zranění zavedením standardních zařízení. Systém ABS musí být přístupný každému, a už by neměl být volitelným nadstandardem. Nesmíme samozřejmě zapomínat na dopad, který bude mít nový systém pro sledování tlaku v pneumatikách na životní prostředí a jeho příspěvek ke snížení emisí oxidu uhličitého. To bude také doprovázeno snížením znečištění hlukem a zvukem obecně. Nové technologie nám umožní bezpečnější a ekologičtější automobily.
Pane předsedající, jak jsem řekl dříve, podporuji tento návrh, přestože bych rád poukázal na to, že pokud by nebyly předloženy pozměňovací návrhy, které přesahují přijatý základ všeobecného kompromisu ve Výboru pro životní prostředí, veřejné zdraví a bezpečnost potravin, nikdy by k tomuto problému nedošlo, protože kompromisní pozměňovací návrhy zcela odpovídaly povaze této revize, konkrétně přepracování. Kdyby tomu tak bylo, mohli jsme hlasovat dnes, ale přijímáme odklad, neboť je to rozumné.
Pane předsedající, omlouvám se za prodlužování rozpravy, ale mohl bych pokračovat v tom, co řekly mé kolegyně paní Doyleová a Frassoniová? Jako jeden z autorů několika pozměňovacích návrhů jsem byl v kontaktu s úřadem předsedy až do 11:50 a neobdržel jsem žádné jasné kladné či záporné stanovisko, zdali se bude o našich pozměňovacích návrzích - 136 až 139 - hlasovat, či nikoliv. Nebylo to jasné a poslední slovo bylo, že hlasování bude pravděpodobně odloženo. Jak řekla Avril Doyleová, prostě nechápeme, proč jsou tyto pozměňovací návrhy nepřípustné. V zájmu srozumitelnosti bychom měli mít o něco více času a objasnění z úřadu předsedy.
Pane předsedající, některé z pozměňovacích návrhů, které jste prohlásil za nepřípustné, byly v rámci postupů pro přepracování za nepřípustné prohlášeny rovněž předsednictvem Výboru pro životní prostředí, veřejné zdraví a bezpečnost potravin. Tento Parlament nemá právo vytvářet právní předpisy. Jeho možný vliv spočívá ve změnách právních předpisů, které nám jsou předkládány. Podle způsobu, kterým jsme interpretovali postupy pro přepracování, se zdá, že jsme se sami vykastrovali. Mohl byste informovat předsedu, že bude-li chtít Parlament ukazovat svou skutečnou mužnost, budeme je muset přezkoumat?
zpravodaj. - Pane předsedající, nemám námitky k ústnímu pozměňovacímu návrhu pana Swobody, který se týká původního textu. V každém případě mi útvar pro předkládání pozměňovacích návrhů sdělil, že je tento pozměňovací návrh platný pouze pro text v pozměněném znění. Nebude-li tomu tak, podporuji, aby byl tento ústní pozměňovací návrh součástí původního textu. Proto ti, kdo se budou řídit mou radou, budou hlasovat proti první části v tomto pátém hlasování, a poté se uskuteční zvláštní hlasování, které není na hlasovací listině, o tomto pozměňovacím návrhu, jejž podporuji.
Přestože dokumenty navržené Komisí značí pokrok v rozvoji dopravy respektující a chránící životní prostředí, mohou být a musí být vylepšeny. Nemyslím si, že přístup pana Jarzembowského, kde pouze kritizujeme a nenavrhujeme žádná zlepšení, je tím správným. Osobně se domnívám, že směrnice, která se nemůže povinně uplatňovat na všechny členské státy, nesplní svůj cíl a může závažně narušit vnitřní trh prostřednictvím překážek, jež některé členské státy mohou podle svého přání zavést, aby bránily volnému pohybu osob a zboží.
Náklady způsobené přetížením dopravy vzrostou na 1 % HDP. Proto musíme jednat, abychom je snížili, ale náklady těchto opatření nesmí nést pouze provozovatelé v odvětví dopravy zboží a cestujících. Přetížení způsobují všechna vozidla, a zejména nedokonalá infrastruktura. Členské státy musí investovat do výstavby dálnic, vysokorychlostních železnic a do alternativ, které mohou přetížení dopravy omezit. Intermodální doprava usnadní přesun zboží ze silniční sítě na železniční, lodní nebo letecké dopravní systémy, což zefektivní přepravu zboží a cestujících.
Pane předsedající, souhlasím s panem Jarzembowským, když říká, že je mobilita pro společnost zásadní. Rovněž souhlasím s paní Wortmannovou-Koolovou, když tvrdí, že zde musíme obzvláštní pozornost věnovat vnitřnímu trhu. Domnívám se však, že je tento kompromis krokem správným směrem. Vnitřní trh je důležitý, a stejně tak je důležitá dohoda mezi členskými státy. Kromě toho je pouze prvním krokem směrem k našemu budoucímu systému, abychom o něm přemýšleli v kontextu jeho celého rozsahu a o jeho úpravách v určitých bodech.
Děkuji vám, pane předsedající, zaprvé bych chtěl poděkovat oběma zpravodajům, zejména panu El Khadraouimu, za tuto obtížnou práci na dosažení kompromisu. Myslím, že o té části kompromisu bude hlasovat Výbor pro dopravu a cestovní ruch - o části týkající se využití přidělených daní -, ale plenární zasedání bude zřejmě hlasovat o konkrétní části, například o přetížení dopravy. Rád bych rovněž poděkoval svým kolegům poslancům za jejich porozumění ohledně neodstranění poplatků podle času v zemích na hranicích Evropské unie, kde nákladní vozidla způsobují značné znečištění, když na hranicích ve dne i v noci čekají v dlouhých frontách. Konečně jakmile přijmeme směrnici v jedné či druhé podobě, velmi doufám, že však bez ohledu na krizi členské státy nepodřídí krátkodobou situaci dlouhodobým cílům. To by podle mého názoru bylo pro vyřešení problému velmi důležité. Děkuji vám.
Přísnější emisní normy pro nákladní vozidla, v něž jsme vkládaly takové naděje, nebyly dostatečné. Jakékoliv zlepšení u každého jednotlivého nákladního automobilu neznamená nic, pokud současně probíhající nárůst všechno vyruší. To znamená, že potřebujeme nová, cílená opatření, abychom stanovili lepší rámec pro trh, který se přesouvá pryč ze železnice. Rovněž to ale znamená, že přání ulevit častým účastníkům silničního provozu, které stále existují, musí být odstraněny, protože tak jsou znečišťovatelé navíc odměňováni za znečištění.
Rád bych rovněž využil této příležitosti a požádal o podporu svého pozměňovacího návrhu 76. Nechápu, proč se Komise rozhodla změnit původní znění o regulačních poplatcích na "všech městských silnicích". Uložení takového regulačního poplatku náleží do pravomoci členských států. Ony musí rozhodnout o způsobu, jakým chtějí uložit takový regulační poplatek, samozřejmě bude-li nediskriminační. Proto navrhuji, abychom se vrátili ke starému znění z roku 2006 a žádám vás o podporu.
Je zde několik bodů, které je třeba v této rozpravě uvést. Zaprvé, jedná se o začátek procesu, nikoliv o jeho konec, a v kompromisu je zahrnuto práno členských států zavést poplatky za přetížení dopravy, či nikoliv. Rovněž chci ctěné poslance, zejména ze skupiny PPE-DE, upozornit, že tato sněmovna po Komisi soustavně požaduje návrh a strategii internalizace vnějších nákladů ve všech odvětvích dopravy - zejména v silniční dopravě -, a to je třeba zdůraznit, protože jsou pozemní komunikace stále přetíženější a globální oteplování se zhoršuje.
Rovněž je třeba vytvořit vyváženější odvětví silniční dopravy, které bude nejen hospodářsky udržitelné, ale také udržitelné z hlediska ochrany životního prostředí, a odvětvím, které uznává, že musí platit spravedlivou cenu za náklady, které vytváří - ať již environmentální, nebo infrastrukturní. Nemůžeme zvolit přístup nicnedělání, přestože konstatuji, že se tato fráze během posledních měsíců stala synonymem konzervativců. Vím, že formulace této zprávy byla obtížná - někteří poslanci jsou přesvědčeni, že zašla příliš daleko, jiní, že ne dost daleko. Avšak domnívám se, že si v první fázi kompromis podporu zaslouží. Očekávám, že v budoucnu budou začleněny další vnější náklady a zdůraznil bych, že moje skupina podporuje, aby byly všechny výnosy z euroznámky přiděleny pro použití v odvětví dopravy, aby se k sobě přiblížily transparentnost a veřejné mínění.
Neměli bychom zapomínat na důvody, proč se tento proces táhne tak dlouho. Ve hře jsou současně alespoň tři faktory. Donedávna platili pozemní komunikace a infrastrukturu pouze daňoví poplatníci. Euroznámka usnadňuje to, že budeme mít možnost zahájit přesun alespoň části odpovědnosti za platbu finanční zátěže infrastruktury na uživatele, a to způsobem, který je jasně spravedlivější. Jinými slovy je euroznámka nástrojem vytvořeným pro zajištění spravedlivého zdanění, přestože současné důkazy naznačují opak. Zajištění výše uvedeného jiným způsobem bude záviset na finančním plánování různých států, které brání Evropě v projednání této záležitosti - protože jinak budeme mít pouze příliš dobrou vůli na to, abychom to uskutečnili. Stávající euroznámka používá systém "uživatel platí". Nyní máme problém přejít na systém "znečišťovatel platí", který je další skvělou zásadou, o jejíž vyřešení musíme usilovat.
Pan komisař uvedl, že horské regiony nesouhlasí s jednotným trhem. A co třeba oblasti, jako je například můj volební obvod v západním Irsku, odkud každý týden odjíždí 1 000 nákladních automobilů? Jsou zasaženy po cestě na trh. A to má být jednotný trh? Není! V okrajových zemích se zvyšují náklady, protože chcete na trhu uplatňování ekologického hlediska. Ale nemůžete mít obojí. Pane předsedající, musíte se zamyslet nad okrajovými zeměmi a dát jim rovnou šanci, a to v této zprávě není.
Pro nás, tvůrce dopravní politiky, je kvantovým skokem kupředu, že znečištění ovzduší, znečištění hlukem a přetížení dopravy mohou být nyní zahrnuty do mýtného. To posiluje zásadu znečišťovatel platí. Zásada znečišťovatel platí brání tomu, že jde zisk do soukromých rukou, zatímco za škody platí společnost. To je sociálně demokratické pojetí. Parlament rozhodl o postupném zavedení této zásady na všechny druhy dopravy. Nakonec si budou železnice, nákladní automobily a vnitrozemské vodní cesty spravedlivě konkurovat.
Zde musí být rovněž objasněno, že je zcela na členských státech, aby rozhodly o uplatnění či neuplatnění těchto doplňkových nástrojů. Nikdo do toho nemůže být nucen. Vše, co zde děláme, je stanovení základních rámců pro výše uvedené, aby v Evropě neexistovala síť různých modelů mýtného, a tím se předešlo diskriminaci, protože se na vnitřním trhu bude s nákladní dopravou zacházet obdobně. Pro nás zde není podstatný dodatečný příjem, ale silnější regulace dopravy pomocí cenových signálů. Výbor pro dopravu a cestovní ruch má pravdu, když chce využít dodatečných příjmů povinně pouze pro snižování vnějších škod.
Nesmíme zapomínat na to, že silniční dopravci nejsou ve většině případů velké podniky, ale malé podniky s hrstkou vozidel. Nenechejme je platit za údržbu země. To se již děje prostřednictvím zdanění paliva, pojištění, silničních kontrol a mnoha dalšími poplatky. Zavedení poplatků za vnější náklady by výrazně zvýšilo cenu dopravy a znamenalo by to dvojí platbu za jednu věc. Je jasné, že se zboží musí přepravovat, protože vždy budou existovat výrobci a zákazníci, k nimž musí být zboží přepravováno, ale můžeme je činit odpovědnými za infrastrukturní náklady? Navrhuji pozastavení všech dalších opatření, dokud nenastane lepší doba, nebo odmítnutí celého návrhu Komise.
EU má od poloviny devadesátých let k dispozici povinné železniční mýto. Uplatňuje se u každé lokomotivy na každém kilometru trati, a pokud se týká rozsahu, je prakticky neomezené. Na silnicích je ponecháno na členských státech, aby rozhodly, zdali vůbec uloží nějaké mýto. Uplatňuje se pouze na nákladní vozidla, pouze na dálnicích a pouze u vozidel vážících 12 tun a více. To je nekalá hospodářská soutěž. Vede k přesunu dopravy z železnic na silnice, než ze silnic na železnice, jak často naznačují vaše skvělé grandiózní projevy.
Železniční mýtné je na Slovensku dvakrát vyšší než v Německu a Slováci nemají žádné silniční mýtné. To je prostě šílené. Proto tuto směrnici potřebujeme. Potřebujeme pravdivé zobrazení nákladů. Pokud jsou poslanci ze skupiny Evropské lidové strany (Křesťanských demokratů) a Evropských demokratů přesvědčeni, že by náklady přetížení dopravy neměly být zahrnuty, měli by hlasovat alespoň pro zahrnutí klimatických nákladů, nákladů nehod a hluku. Potom budou důvěryhodní.
Víme, že zásadní jsou opatření zaměřená na boj proti znečištění nebo podporu technologické inovace, například ekologičtější motory a inteligentní vozidla. Problém, jenž začíná způsobovat závažné obtíže, spočívá v uložení poplatků za přetížení dopravy. Pokud se týká takzvané "dopravní špičky", způsobují ji zejména místní motoristé, cestující do práce, podniků, či za odpočinkem. Zavedením poplatků, které dopadnou na dopravu zboží, jednoduše potrestáme ty, kdo se starají o zásobování našeho každodenního života, a zejména těch, kdo tak činí nejrychlejší a nejpružnějším způsobem - přímo k zákazníkovi.
Budeme rovněž jednat jednostranně, pokud neuspějeme, například, v přijetí opatření v oblastech změny pracovní doby, prevence nehod nebo silničního plánování a údržby, a tím zpochybníme opravdovou mobilitu charakterizující naše společnosti a tržní ekonomiku. Rovněž zpochybňujeme další opatření přijatá pro podporu hospodářské, sociální a územní soudržnosti Unie. Pro mou zemi, Portugalsko, a rovněž pro další okrajové země nepředstavuje toto opatření nic jiného než přiškrcení hospodářské činnosti, protože budeme pouze čistými plátci všech tranzitních poplatků.
Kromě toho nás svírá závažná finanční, hospodářská a sociální krize, která má zničující dopad na přepravu zboží. Proto zní jako špatný vtip, když právě teď navrhujeme opatření, které nutně zvýší cenu zboží, zejména toho, jež je přepravováno v zemích na okrajích Evropy, což jsou přesně ty země, jež jsou nejvíce zasaženy nezaměstnaností a postrádají námořní alternativy železnic a dálnic. Prostě neexistují, a kromě toho není na hranicích ochota.
Nezahrneme-li CO2 do euroznámky, jaké budeme mít další možnosti? Skoro žádné, protože budou, jak se říká, padat trakaře, než bude rada Ecofin souhlasit se zdaněním paliva na úrovni EU. A co je horší - budou-li členské státy chtít zavést systém mýtného odrážející vnější náklady CO2, nebudou mít možnost tak učinit, pokud nyní nezahrneme CO2 do euroznámky. Vynětí CO2 z euroznámky bude nespravedlivé zejména vzhledem k tomu, že nyní mají všechny členské státy závazné cíle snížení emisí CO2, které mají splnit podle rozhodnutí o společném postupu. Je třeba, aby měly k dispozici řadu nástrojů.
(DE) Pane předsedající, rád bych využil této příležitosti - jakmile bude v této sněmovně opět klid -, abych co nejsrdečněji poblahopřál panu zpravodaji. Byla to těžká práce, a i když dosud nedošlo k významnému pokroku, pokrok, který představuje malý krůček týkající se silnic za účelem úplného uplatňování ekologického hlediska v oblasti dopravy těžkými nákladními vozidly, zejména nepřipustit žádné náhrady dodatečných nákladů a zahrnout hluk, znečištění ovzduší a do určité míry i přetížení dopravy s určitým prostorem k diskusi, zdali to není příliš málo - zejména v případě přetížení dopravy.
Jsem však nespokojen s určitými částmi a rád bych v tomto ohledu něco podotkl. Problém změny klimatu musí být od nynějška něčím, o čem každý ví, nebo o tom má alespoň povědomí. Proto jsme rovněž rozhodli o zvláštních požadavcích, zejména pro těžký průmysl, které není snadné splnit a které jsou velmi otevřené další debatě. Avšak čemu nikdo v Rakousku a ve zbytku Evropy za těchto okolností nerozumí, je, že skupina Evropské lidové strany (Křesťanských demokratů) a Evropských demokratů brání, aby jeden z největších producentů emisí CO2, konkrétně tranzitní doprava těžkými nákladními vozidly, nemusela platit ani cent za to, co způsobuje. To svým voličům nevysvětlíte, dámy a pánové. Musí za tyto náklady platit prostřednictvím svých daní a opravdu to nevysvětlíte.
(BG) Zpráva o zpoplatnění pozemních komunikací obsahuje návrhy, které výrazně prodraží dopravu v Evropské unii, zejména v případě dlouhých vzdáleností a při využití dopravců z okrajových zemí EU, jako je Bulharsko. Následkem toho nebudou v Evropské unii trpět pouze dopravci, ale také přímí spotřebitelé, obchodníci a koncoví spotřebitelé. Provozovatelé silniční dopravy jsou těžce postiženi finanční a hospodářskou krizí. Zažíváme 50% snížení poptávky po dopravních službách v porovnání s rokem 2007, stejně jako o 110 % více bankrotů v tomto odvětví v porovnání s uvedeným rokem.
Kvůli nedostatku podobných regulačních požadavků nejsou evropští dopravci tak konkurenceschopní jako podniky ze třetích zemí, které v Evropské unii uskutečňují velký počet dodávek. V obzvláště obtížné pozici se nyní nacházejí společnosti, které v posledních letech investovaly do ekologických vozidel. V současné době nemohou splácet úvěry, následkem čehož čelí bankrotu. Za této situace důrazně podporuji pozměňovací návrhy 71 a 72, které doporučují, aby do směrnice nebyl zahrnut faktor přetížení dopravy. Rovněž se domnívám, že je velmi důležité, aby prostředky vybírané ze silniční dopravy nebyly převáděny na jiné druhy dopravy. To bude mít negativní dopad, zejména v zemích s nedostatečně rozvinutou silniční infrastrukturou, jako je tomu v případě mé země, Bulharska.
V této části sněmovny přikládáme velkou důležitost kvalitě ovzduší, o níž se všichni velmi zajímáme, a všichni víme, že nákladní vozidla znečišťují. Jak uvedla paní Lichtenbergerová, "existuje zdokumentovaný důkaz". Nyní paní Wortmannová-Koolová, která právě odešla, hovořila o překážkách vnitřnímu trhu a pan Jarzembowski, nehledě na jeho zprávu o uplatňování ekologického hlediska v dopravě, rovněž vyjádřili výhrady k euroznámce. Oběma bych řekl, že největším ohrožením všech trhů bude, když se necháme porazit znečištěním. Nevěřím, že ta 2-3 % navíc budou nějakou výraznou zátěží, ale dokáže se tím, že podnikáme opravdové kroky v boji proti znečištění.
Diskutovaný návrh umožní členským státům ukládat poplatky s cílem pokrýt určité vnější environmentální náklady a rovněž vytvořit významné příjmy, které budou použity pro zlepšení evropské silniční sítě a minimalizaci dopadů některých druhů silniční dopravy na životní prostředí. Na druhé straně by mohl znamenat významné náklady, a to zejména pro okrajovější země, jako je například moje země, Portugalsko. Proto trvám na Copel a jsem důrazně proti mandatornímu rozšíření geografického rozsahu, aby pokrýval všechny hlavní pozemní komunikace.
Jsem rovněž proti uplatňování poplatků vytvářených pouze přetížením dopravy několika subjektů, což je opatření vedoucí k nespravedlivému zvýhodnění a netrestalo by ty, kdo znečišťují nejvíce. Avšak uznávám, že je třeba tyto poplatky účtovat. Aplikace pouze na transevropské silniční sítě nebo silnice obvykle a významně využívané mezinárodní nákladní dopravou, čímž se členským státům umožní, aby si vybraly silnice, na nichž budou poplatky vybírat, je menší zlo, které by mohlo být ještě sníženo, pokud by použití tohoto návrhu bylo odloženo, dokud neskončí závažná globální hospodářská krize, jíž očekáváme.
Tato rozprava rovněž ukázala napětí mezi okrajovými regiony a oblastmi ve středu našeho kontinentu. Docela jednoduše, rovněž pro okrajové regiony musí platit, že pokud jejich obyvatelé cestují skrz centrální oblasti, musí přihlížet k zájmům obyvatelstva. To je velmi důležité a v tomto bodě žádám o porozumění, protože je v této otázce mnoho obyvatel tlačeno ke zdi. Zásada subsidiarity, jak je vyjádřena v návrhu, umožňuje členským státům samostatně rozhodnout, zdali chtějí internalizovat vnější náklady.
Pro centrální oblasti - a zejména pro alpské regiony - je zřejmé, že se tak budou moci rozhodnout. Pokud se pro tuto cestu nerozhodnou okrajové regiony, je to něco, čemu rozumím. Celkově však musíme usilovat o to, aby jednotlivá odvětví dopravy nesla náklady, které skutečně způsobují. To je jediný způsob, jak z dlouhodobého hlediska vytvořit systém, který bude skutečně udržitelný a který uspokojí zájmy obyvatel. Děkuji vám.
Kromě toho, když dorazil do kanceláře spoluzákonodárce, měl úplně jinou povahu, protože ropa stála 57 USD za barel. Je to tedy dokument, který se rodil za obtížných podmínek, ale rád bych zde uvedl, protože jsem překvapen některými věcmi, které jsem slyšel, že tento dokument nezavádí žádné mýtní ani daň: je na členských státech, aby rozhodly, zdali mýto či daň zavedou.
Podle mě je třeba, abychom to vyjasnili. Dokument zcela odpovídá zásadě subsidiarity a je rovněž spravedlivý. Chtěl bych uvést, že jsem jím za svou zemi velmi potěšen, protože umožňuje získat příspěvek na infrastrukturu tranzitní země, jakou je například Francie, od provozovatelů nákladní dopravy, kteří touto zemí projíždějí, aniž by si koupili kapku benzinu, nebo utratili jediný cent. Proto se domnívám, že to bude přínosný dokument.
Internalizace vnějších nákladů dopravy je z dlouhodobého hlediska opatřením, které umožní ekologičtější dopravu. Chtěl bych zdůraznit, že v členských státech, jako je například Rumunsko, jsou podobné právní nástroje opravdu nezbytné. Avšak tím netvrdím, že se vnější náklady v budoucnu uplatní za každou cenu, ani v Bukurešti, odkud pocházím. Hovořím zde o přetížení dopravy, znečištění ovzduší, znečištění hlukem, znečištění vody nebo dopadu na krajinu. Je pro mne obtížné uvěřit, že budou rumunské orgány uplatňovat tuto směrnici, která je více zátěží, než pomocí.
Nevěřím, že Komise rozhodne o zavedení dodatečné daně, nebo chce penalizovat země na západě a na východě, jinými slovy více okrajové země. V každém případě není euroznámka povinná. Rovněž jsme se pokusili harmonizovat systém tak, abychom vytvořili rámec, který zabrání podvodům s poplatky, a tak bylo dosaženo maximálních hodnot. Avšak v naší rozpravě se přirozeně objevují rozdílné myšlenky, rozdílné postoje. Jsem přesvědčen, že dokument, který bude odeslán Radě, určitě podstoupí mnoho změn, protože mezi sebou nesouhlasí ani lidé v Radě. Všichni souhlasíme se zásadou "znečišťovatel platí", ale pokud se týká praktického uplatnění, objevují se rozdíly mezi členskými státy, politickými silami, poslanci Evropského parlamentu, mezi Komisí, parlamentem a Radou. Tento argument je proto ožehavý a komplikovaný.
Nedomnívám se však, že je třeba důvěřovat kritickým názorům o špatné perspektivě, protože se nacházíme uprostřed krize. Tvrzení, že jsme uprostřed krize, je pravdivé, ale je rovněž pravda, že se návrh týká opatření, jež se mají uplatňovat od roku 2012. Určitě doufám - a jsem si absolutně jist, že je to pravda -, že krize bude do roku 2012 skutečně překonána. Mírný optimismus je dobrá věc, ale i ti největší pesimisté mezi námi nemohou věřit, že budeme uprostřed krize v roce 2012.
Pane předsedající, chtěl bych přidat několik poznámek. Začal bych tím, že požádám své kolegy poslance, aby se nenechali oklamat odrazujícími statistikami, které někdo předložil. Jedním z příkladů je paní Wortmannová-Koolová, která hovoří o dodatečných nákladech ve výši několika eur. Se vší úctou je to úplně špatně. Mohu vám do posledního centu sdělit výši nákladů v nejhorším případě: v případě přetížení dopravy je absolutním maximem 65 centů na kilometr: 65 centů v nejvíce přetížených oblastech, a to pouze na několika kilometrech, kde se přetížení vyskytuje, nikoliv na zbylé trase.
Zatřetí jsem si všiml, že několik mých kolegů poslanců předjímá rozhodnutí Rady, přestože Rada stanovisko teprve vydá. Neměli bychom se tím nechat zastrašit. Prostě to podpořme 100 %. Poté vstoupíme do diskuse, střetu, s Radou. Mohu vám zajistit, že jako zpravodaj udělám vše, abych zajistil většinu, když ne všechny, postoje Parlamentu, o nichž budeme hovořit později.
Pane předsedající, pane místopředsedo, dámy a pánové, dovolte mi před ukončením této rozpravy dvě poznámky. První adresuji panu Evansovi. Moje skupina podporuje internalizaci vnějších nákladů, zejména výfukových plynů a hluku. Jsem přesvědčeni, že to je oprávněné. Ale pokud vždy stavíte do popředí zásadu znečišťovatel platí - jsem připraven s vámi diskutovat -, pak jsou to členské státy, které způsobují přetížení dopravy tím, že nebudují dostatečnou infrastrukturu. Nákladní vozidla vjíždí do přetížení, 80 % z nich tvoří osobní automobily. Je nesmysl, aby podniky platily za přetížení dopravy způsobené členskými státy. Uplatníte-li zásadu znečišťovatel platí, budou to členské státy, kdo by měl vyplatit další částky vlastníkům vozidel, protože včas nevybudovaly příslušnou infrastrukturu.
Pane místopředsedo, měl jste pravdu, když jste říkal, že nechcete zavádět nové daně prostřednictvím tohoto návrhu, a trval jste na účelové návratnosti. Můžeme tedy souhlasit, pane komisaři, pane místopředsedo, že pokud Rada nebude souhlasit s návratností výnosů z euroznámky, tak návrh stáhnete? Říkal jste přeci, že nechcete žádné nové daně. Zcela s vámi souhlasím, že pokud bude euroznámka dražší v důsledku emisí výfukových plynů a hluku, musí být tyto dodatečné prostředky rovněž využity ke snížení dopadů silniční dopravy na životní prostředí, a nikoliv k zaplňování mezer ve státních rozpočtech. O tom to není. Proto doufám, že se budete držet svého názoru, jinými slovy: žádné zdanění bez návratnosti prostředků a stažení návrhu, pokud tomu tak nebude. Děkuji mnohokrát.
Vážená paní předsedkyně, vážené poslankyně, vážení poslanci, několik dní po 8. březnu, Mezinárodním dni žen, Komise vítá příležitost učinit před Evropským parlamentem prohlášení o zařízeních péče o děti v předškolním věku. Tato zařízení jsou totiž nezbytná pro prosazování rovnosti žen a mužů, lepší sladění profesního a rodinného života, ale také pro zajištění kvality života pro děti. Na zasedání Evropské rady v Barceloně v roce 2002 si členské státy vytkly ambiciózní cíle, které mají být splněny do roku 2010. V souladu se závazkem, který Komise přijala před Evropským parlamentem v roce 2007, předložila v říjnu 2008 zprávu o provádění barcelonských cílů. V ní Komise připomněla, proč je důležité do zařízení péče o děti více investovat.
Komise především připomněla, že barcelonské cíle se zaměřují na odstraňování překážek v přístupu na trh práce, zejména pokud jde o ženy. Více než 6 milionů žen v EU (ve věku od 25 do 49 let) uvádí, že kvůli svým rodinným povinnostem jsou nuceny nepracovat nebo pracovat pouze na částečný úvazek. Evropské hospodářství tak přichází o významný produktivní potenciál, a to v době, kdy musí čelit závažným hospodářským a demografickým výzvám, a sociální postavení rodin se tak oslabuje. Rozvoj zařízení péče o děti předškolního věku umožňuje rodičům svobodně se rozhodovat, jak si zorganizovat čas a jak lépe sladit pracovní a rodinný život. Cílem není "nutit" rodiče, aby svěřovali své děti těmto zařízením. Cílem je, aby byla taková možnost poskytnuta rodičům, kteří si to přejí. Rozvoj služeb péče o děti přispívá rovněž k předcházení chudobě, zejména v rodinách s jedním rodičem, z nichž je více než třetina chudobou ohrožena.
V souvislosti s demografickým zpomalením, kterým Evropa prochází, podporuje dostupnost zařízení péče o děti rovněž uskutečňování rodinných plánů. Ukazuje se totiž, že nejvyšší porodnost mají právě ty členské státy, které zavedly nejvyspělejší politiky sladění profesního a rodinného života a které vykazují nejvyšší míru zaměstnanosti žen. Zařízení péče o děti samozřejmě také přispívají k rozvoji dítěte. Četné studie, zejména studie provedené OECD a UNICEF, prokázaly, že tyto služby sehrávají významnou úlohu v osobním rozvoji dítěte za předpokladu, že jsou kvalitní a dítě je jim svěřeno na přiměřenou dobu. Služby péče o děti mohou mít rovněž kladný vliv na studijní výsledky a budoucí profesní život.
Ve své zprávě Komise konstatuje, že navzdory všem uvedeným dobrým důvodům většina členských států zdaleka ještě nedosáhla cílů, jež byly v roce 2002 stanoveny. Velká část práce musí být ještě vykonána, zejména co se týče dětí mladších tří let. Kromě toho jsou některá zařízení provozována pouze po část pracovní doby, což omezuje možnosti rodičů v přístupu na trh práce. Komise však uznává, že v řadě členských států bylo dosaženo významného pokroku. Závazky, které členské státy přijaly na evropské úrovni, a výzvy Evropského parlamentu vyjádřené v řadě usnesení sehrály v tomto ohledu důležitou úlohu. Proto je třeba, aby se všechny zúčastněné strany, zejména vnitrostátní a místní orgány, spojily a vytvořily přístupnou, finančně dostupnou a kvalitní nabídku zařízení péče o předškolní děti.
V Plánu pro dosažení rovného postavení žen a mužů se Evropská komise zavázala k podporování úsilí, které členské státy vyvíjejí v této oblasti. Povzbuzuje členské státy, aby plně využívaly možností, které nabízejí strukturální fondy. Za účelem pomoci místním subjektům při zavádění opatření v této oblasti Komise kromě toho v loňském roce přijala informační brožuru o možnostech financování opatření na podporu rodin. Komise bude nadále podporovat výměny osvědčených postupů a bude pravidelně sledovat barcelonské cíle v rámci strategie pro růst a zaměstnanost. Bude se rovněž zabývat hodnocením rodinných politik, zejména politik sladění profesního a rodinného života, přičemž se bude opírat především o spolupráci s OECD. V neposlední řadě bude Komise v rámci strategie pro růst a zaměstnanost po roce 2010 podporovat zachovávání evropských cílů v oblasti služeb péče o děti.
Byl jsem zvědavý, nicméně nepadlo ani slovo - pokud mi neuniklo - o poznámkách předsednictví Rady starých zhruba měsíc, protože tyto poznámky považuji za velmi prospěšné pro tuto rozpravu a celou záležitost velmi objasňují, přestože ještě nebyly splněny barcelonské cíle - v některý případech to bude trvat ještě velmi dlouho -, bylo jasné, že některé země nemají bezprostřední plány na jejich splnění a nevidí v tom zásadní problém. Důvodem je, cituji české předsednictví Rady, že: "Nikdo by neměl kritizovat rozhodnutí těchto zemí, které neplní barcelonské cíle a nezamýšlí zvýšit své úsilí o jejich dosažení. Jsou země, jejichž občané na základě historických zkušeností nemají zájem na umisťování svých dětí do zařízení péče o děti."
Je to číslo trompe l'oeil, které dokládá, že jsou muži nezaměstnaností zasaženi jako první - a také nejhůře -, protože muži převažují v odvětvích, jako je automobilový průmysl. Avšak ženy budou zasaženy ve druhé vlně nadstavů a bude se jich to týkat dlouhodobě. Ženy se smlouvami na dobu určitou nebo pracující jako osoby samostatně výdělečně činné často zastávají místa v odvětvích, kde je velká poptávka, když se hospodářství daří, ale kde se během hospodářské krize stává pracovní místo velmi křehké. Tato pružnost prospívá trhu práce, ale nikoliv ženám, které chtějí a potřebují sociální jistoty, záruku pracovních míst a sladění soukromého a pracovního života. Je mnohem více znepokojující, když konzervativní vlády, jako je například současná česká, hovoří o revizi barcelonských cílů a návratu k domácí péči. Barcelonské cíle, za něž demonstrovala ženská část PSE během naší kampaně v roce 2007, jsou přínosem pro celou společnost a všechny děti. Pomáhají jim získat stejný start do života a vymýtit chudobu.
V parlamentní pracovní skupině pro kvalitní dětství shledáváme, že naše děti žijí ve velmi složitém světě. Budoucnost těch, kteří jsou nyní dětmi, právě teď - dnes - je zcela nejistá. Dnešní dítě může vystoupat na vrchol společenského žebříčku, nebo spadnout na dno. Takové děti mohou zůstat ve svém vlastním kulturním okruhu, nebo mohou hledat jiný. Mohou jednoduše následovat životní cestu svých rodičů, nebo dělat pravý opak. Mohou si vzít osobu opačného pohlaví, nebo stejného pohlaví. Když jsme před více než 50 lety jsme zahájili projekt sjednocování Evropy, bylo vše úplně jinak.
Tyto záležitosti jsou nyní mnohem aktuálnější než kdy předtím, protože čelíme problémům způsobeným hospodářskou krizí. V Evropské unii více než šest milionů žen ve věku od 25 do 49 let prohlašuje, že jsou nuceně nezaměstnané, nebo pracují na částečný úvazek kvůli svým povinnostem v domácnosti. Situace více než jedné čtvrtiny těchto žen pramení z nedostatku zařízení péče o děti předškolního věku nebo kvůli jejich vysoké ceně. Šest let po přijetí barcelonských cílů, protože lhůta vyprší v roce 2010, shledáváme, že těchto cílů většina států nedosáhne, přestože ani nebyly příliš ambiciózní: zajištění přístupu 30 % dětí do tří let do zařízení péče o děti předškolního věku. Musíme tvrdě pracovat, abychom dosáhli uspokojivé úrovně dostupnosti služeb pro děti, přičemž začneme se službami pro děti do tří let věku.
A však nyní se obávám, že tyto cíle nebudou splněny, a samozřejmě se obávám náznaků českého předsednictví ohledně nahrazení cíle péče o děti péčí doma jakožto plně životaschopnou alternativou, které si proto přeje odstranění tohoto cíle. Avšak chci poděkovat také panu komisaři Špidlovi, který vskutku jasně vysvětlil, že Komise stále považuje za důležité, abychom splnili barcelonské cíle týkající se péče o děti. Ráda bych také poděkovala paní Resetaritsové za její návrh o uplatňování hlediska dětí. Domnívám se, že bychom na to měli myslet.
Samozřejmě život takový není a matky často pracují mimo domov. Mohou chtít pracovat, nebo se tak rozhodnout, a i když to neudělají, mohou potřebovat příjem kvůli splácení hypotéky a nákupu jídla. Ženy jsou krásným obohacením pracovní síly. Jejich začlenění a rovné zacházení s nimi je základním právem. Ale děti nevědí, ani nemohou posoudit, co musí nebo chtějí jejich matky dělat. Jsou fixovány na to, co potřebují. Příroda je velmi mocná síla.
Když odporujeme přírodě, má to vždy následky. Mít milující matku je pro dítě ideální, takže bychom měli vyvinout veškeré úsilí pro přizpůsobení případů, kdy chce být matka dítěti nablízku v tomto útlém věku. Protože pokud malé dítě potřebuje uklidňující přítomnost své matky, její nepřítomnost bude mít dopad, přestože existují závažné důvody pro její absenci. Ale jak jsem řekla, ženy pracují a my musíme učinit to nejlepší, abychom přinejmenším zajistili, že má-li se o dítě mladší dvou let a devíti měsíců starat někdo jiný než primární pečovatel, ať je to někdo, kdo dítěti poskytne co možná největší péči.
Děti jsou naše budoucnost. Základy, které dostanou, jsou nanejvýš důležité, ale čas, prostor a výchova, které děti potřebují pro svůj růst a rozvoj, se stávají luxusem, který si může dovolit stále méně a méně lidí. Budoucnost Evropy vytváříme k lepšímu nebo k horšímu podle toho, jak vychováváme své děti. Chtěla bych požádat Komisi, aby se touto otázkou chvíli zabývala z pohledu dítěte. Kdybyste se mohli zeptat dítěte, jestli chce matku nebo zařízení denní péče o děti, vždy si vybere matku. Je třeba, abychom dětem naslouchali stejně jako jejich matkám a abychom jim pomohli nalézt způsob sladění domova a práce ku prospěchu obou.
Mnohé země, které mají vysoký podíl žen na trhu práce, jako jsou například severské státy, mají zároveň i nejvyšší míru porodnosti a plodnosti. Na to, aby se žena mohla uplatnit v zaměstnání, ale současně aby mohla naplnit i svou touhu být matkou, je potřebná i podpora ze strany státu. Vždyť demografická situace je výsledkem právě zájmu nebo nezájmu státu o budoucí pokolení. Stát podporou rodinné politiky vytváří nezbytnou podmínku pro rodinu. Dosavadní ignorace těchto hodnot a podpora spotřebního způsobu života je pravděpodobně příčinou nynějšího soumraku demografie.
Chtěla bych vás upozornit, že rodinné povinnosti brání více než šesti milionům evropských žen v účasti na pracovním trhu. Přesto ještě existuje 15 členských stát. Jejichž pokrytí neodpovídá evropskému průměru, které neplní barcelonské cíle. Například Česká republika, která právě předsedá Evropské radě, má pokrytí nižší než 10 % skupiny dětí do tří let. Proto není překvapivé, že je revize barcelonských cílů zahrnuta do programu českého předsednictví. Co je však závažnější, české předsednictví se bude, cituji: "zaměřovat na otázku rodičovské péče o děti a její vztah k politice zaměstnanosti a bude zdůrazňovat význam domácí péče o děti jakožto rovnocenné alternativy k profesionální péči". Konec citátu.
Tak rodiče také najdou nejvhodnější řešení a zařízení péče o děti předškolního věku se budou přizpůsobovat, a to ihned po porodu i o tři roky později. Ale musíme se zabývat poskytováním služeb, protože kvalita stojí peníze. Dnes ve většině zemí stojí kvalita velké peníze a předpokládají se soukromá zařízení. Naproti tomu veřejná zařízení, která jsou levnější nebo - ve vzácných případech - zdarma, stojí méně, ale jsou nevalné kvality. Proto se musíme zabývat odbornou přípravou personálu těchto zařízení a je třeba, abychom zvyšovali důvěru rodičů tak, aby se mohli zapojit. Když jsem v Paříži měla první ze svých devíti dětí, byla jsem přesvědčena o kvalitě těchto zařízení, kterou bych jako matka nemohla poskytnout.
Politiky podpory zaměstnanosti, považované za faktor účinnosti, nemohou dále ignorovat skutečnost, že lidé mají děti. Mnoho z nich žije v chudých rodinách bez základní výživy, zdravotní péče a vzdělání. Někdy je rodinné prostředí násilnické. Když se rodiče odstěhují za prací, nechají děti samotné. Tyto služby mohou přetrhnout řetěz chudoby a nabídnout pozitivní alternativu socializace pod dohledem specialistů. Avšak, abychom toho mohli dosáhnout, musí být jesle a školky:
Zde se objevuje zásadní otázka, která udává směr dalších úvah. Ptám se, jaký model společnosti chceme prosazovat? Chceme mít rodiny přizpůsobené trhu a podnikům, nebo podniky a trh přizpůsobený rodinám? Toto vůbec není zbytečná otázka. Evropské i vnitrostátní politiky jsou v této oblasti určovány napětím mezi logikou trhu a logikou lidské přirozenosti. Úlohou společnosti je proto, aby jednala tak, že se ženy a muži mohou svobodně rozhodnout mezi dvěma logickými možnostmi, z nichž každá má svůj důvod existence v širší vizi, jako je vize práce.
(BG) Dámy a pánové, péče o děti by měla stát ve středu politiky EU. Nejen proto, že někdy říkáme, že jsou děti budoucností národa, ale proto, že si po nás současná realita žádá, abychom přemýšleli a pracovali na budování budoucnosti Evropy. Zažíváme závažnou demografickou krizi, nízkou porodnost, stárnutí obyvatelstva a hospodářské a sociální problémy společnosti. Naše úsilí se musí zaměřovat na vytvoření vhodných podmínek pro rození, výchovu vzdělání, hmotné zajištění a podporu sociálního rozvoje dětí. Je třeba správně rozdělit práva, povinnosti a odpovědnosti vůči dětem mezi stát, místní orgány a rodinu. Je také třeba, abychom podporovali zařízení pro péči o děti předškolního věku ve veřejném i soukromém sektoru, směřovat k vytváření partnerství veřejného a soukromého sektoru v oblasti péče o děti, aby získaly prostředky na svůj rozvoj. Abychom byli schopni dosáhnout barcelonských cílů, musíme přijmout konkrétní opatření, zvýšit péči o děti v jeslích a školkách, jejichž výstavba musí být prioritou. Musíme rovněž vytvářet sítě nabízející dětem a rodičům komplexní služby, poradenství a sociální podporu.
Moje země, Bulharsko, poskytuje vysoce kvalitní péči o děti. Národní strategie po děti a Program národní ochrany dětí, které byly nedávno přijaty, konkretizují nejen cíle, ale také konkrétní opatření, jež mají být v oblasti péče o děti realizovány výkonnou mocí. Zařízení pro děti mění svou tvář, například se hledají řešení zaměřená na návrat dětí do jejich rodinného prostředí, staví se bezpečné domy a školky a jesle. Avšak hovoříme o tom v kontextu finanční a hospodářské krize, kdy je možné, že ztratíme to, čeho jsme dosáhli, a nedosáhneme toho, co plánujeme. Budeme pak investovat do evropských dětí?
(CS) Vážený pane komisaři, milé dámy, asi vás nepotěším. Barcelonské cíle mají za cíl zvýšit zaměstnanost matek, ale v žádném případě nemají za cíl zlepšit prostředí pro děti a nemají za cíl pomoci těmto dětem do budoucna lépe zvládat a překonávat životní krize. Zabývali jste se někdo tím, že například kojenci a batolata do dvou let potřebují mít vedle sebe každý den mámu nebo tátu nebo babičku nebo prostě chůvu, ale jednoho člověka a že tyto děti v žádném případě nepotřebují pro svůj zdravý vývoj žádné kolektivní zařízení. Zcela jiná situace je ovšem pro děti v předškolním věku a tady jsou barcelonské cíle zcela na místě a i Česká republika dokáže pro 90 % předškolních dětí zajistit kolektivní péči, protože tyto děti si umí spolu hrát a potřebují být v kolektivu. Ale, dámy a pánové, barcelonské cíle jsou politikou minulého století. Moderní rodinná politika 21. století musí hledět také na zdravý vývoj dětí. My z komunistických zemí máme bohatou zkušenost s kolektivními zařízeními jenom proto, že matky musely jít do práce už po čtvrtém nebo pátém měsíci, kdy se dítě narodilo. Prosím vás, přečtěte si něco také o historii Evropy.
Avšak rovněž bych ráda zdůraznila jednu věc: denní péče o děti se projednává většinou v kontextu rovnosti mezi ženami a muži a zaměstnávání žen, ale chtěla bych zdůraznit, že nejedná pouze o pečovatelské služby, ale rovněž o vzdělávací služby, a toto základní vzdělání tvoří podstatu úspěchu ve škole a pozdějším životě. V této souvislosti to musíme rovněž považovat za důležité, nikoliv za přístup z minulého století, jak jsme právě slyšeli. Jedná se o přístup pro toto století.
(PL) Paní předsedající, jesle jsou zlo. Mohou být nutným zlem, ale stále jsou zlem. Nikdy nezapomenu, jak jsem musela vodit mého tříměsíčního bratra do jeslí, protože moje matka musela brzy vstávat do práce. Pevně se mě držel, protože nechtěl, aby si ho vzali. Jsem přesvědčena, že zeptáme-li se sami sebe, zdali je důležitější dobro dítěte nebo rodiče, bude mít přednost vždy dítě.
Školky a jesle jsou nezbytné, ale pouze tam, kde jsou opravdu třeba. Ale nejdůležitější je být citlivý a dát šanci těm rodičům, zejména matkám, kteří chtějí zůstat doma se svými malými dětmi, aby se o ně mohli starat. Potřebují finanční podporu i poradenství. Na to musíme pamatovat. Když hovoříme o péči o děti, hovoříme o tom, co potřebují, a ne o tom, co sami potřebujeme pro vlastní spokojenost.
Při tom všem však zůstává jedna neměnná hodnota, a tou jsou individuální psychologické potřeby dětí. V této oblasti neprobíhá žádný pokrok ani revoluční změna. Aby děti vyrostly v dospělé občany, vyžaduje úsilí normálních mužů a žen, bez ideologie, bez nároků, bez kvazimoderních metod, ale pouze s přirozenou péčí, s časem a oddaností, dokonce i když by to mohlo znamenat, že se jednotlivec dočasně vzdá svých ambicí. Je to pro dobro dětí, a tím také pro dobro jejich rodičů, a účinné pro rozvoj normální evropské společnosti, ve které bych chtěl žít.
(PT) Paní předsedající, pane komisaři, požádal jsem o vystoupení, abych mohl nesouhlasit s paní Estrelaovou. Byla to opravdu její karikatura záměrů českého předsednictví, která mě přiměla promluvit. Nikdo nechce posílat ženy domů. Problémem je, že jsou ženy, které chtějí, nebo by chtěl, zůstat doma. Dokonce existují i organizace na ochranu jejich zájmů! Tyto ženy jsou přehlíženy, ignorovány a diskriminovány vůči těm, které se chtějí věnovat samy sobě namísto svým rodinám, a my jim nenasloucháme. Kromě toho je zde otázka svobodné volby, kterou levice tak ráda připomíná, ale na tu se nyní zapomíná. Jde o to, zdali budeme, či nebudeme respektovat rozhodnutí párů o organizaci života. Jde o to, zdali bude poskytnuta lepší kvalita života a kvalitnější péče ze strany otců a matek těm, kdo se rozhodli jít touto cestou. To je třeba, aby udělala rovněž naše společnost. Bez předsudků se nepohneme kupředu, ani nevyřešíme problém nízké porodnosti a lidského štěstí. Budou vyřešeny politikami přizpůsobenými realitě a spontánním tužbám lidí. Kupředu se nepohneme obsesí státu a trhu. Pojďme kupředu se správným názorem na rodinu!
člen Komise. - (CS) Dámy a pánové, děkuji za debatu, která podle mého názoru byla mimořádně důležitá a hluboká. Je samozřejmě jasné, že rodina a i dětství procházely řadou změn v historickém období. Například středověk naprosto nerozeznával dětství jako fázi, děti byly chápány jako malí dospělí a dá se konstatovat, že v podstatě koncepce dětství se vyvíjí v době osvícenství, v době Jeana Jacquese Rousseaua a jeho novely Emil. Čili z tohoto hlediska je nutné vždy brát v úvahu, že rodina souvisela se společností a společnost samozřejmě souvisela s rodinou. Barcelonská kritéria nepochybně nejsou politikou minulého století, jsou politikou, která je živě diskutována a bude jistě diskutována i nadále. Přesto všechno současná debata i na neformálním jednání ministrů práce a sociálních věcí vyzněla tak, že barcelonská kritéria jsou relevantní pro současnou dobu a že je správné je dále sledovat. Chci také zdůraznit, že obsahem barcelonských kritérií není vnutit komukoliv jedno jediné řešení nýbrž poskytnout reálnou volbu, reálnou volbu pro rodiče. Protože, dámy a pánové, v debatě to zaznělo také velmi podstatně a myslím, že v tom posledním příspěvku to bylo velmi zřetelné: skutečně hodnotní a milující rodiče mají samozřejmě velkou schopnost rozeznat, jak se v daném okamžiku, v dané rodinné fázi, v dané situaci rozhodnout tak, aby to bylo ke prospěchu jejich dítěte. A proto si myslím, že je dobré prostor pro volbu otevřít i prostřednictvím barcelonských kritérií.
Pokud jde o to, jakým způsobem Komise podporuje barcelonská kritéria, je to možné prostřednictvím strukturálních fondů. V nové perspektivě je to výslovně možné poprvé, dříve to bylo technicky možné, ale cesta byla poněkud zastřená a komplikovaná, čili tato možnost je otevřená. Komise také samozřejmě sleduje vývoj barcelonských kritérií, stejně tak jako může pomocí předávání dobrých praktik a dobrých přístupů usnadňovat řešení pro jednotlivé členské státy. Dámy a pánové, myslím si, že barcelonská kritéria v žádném případě nejsou v rozporu se zájmy dítěte a chtěl bych zdůraznit to, co padlo z mnoha úst, že kritéria jako taková jsou z hlediska kvalitativního jistě určitý přístup k věci, ale že v žádném případě nelze zanedbávat kvalitativní stránku. Stejně tak je samozřejmě jasné, že základní rozhodování musí vždy zůstat u rodičů a musím říci, že já osobně, konec konců i na základě svých vlastních jednoduchých rodičovských zkušeností, rodičům věřím.
Vážená paní předsedkyně, vážené poslankyně, vážení poslanci, podniky i pracovníci začínají zřetelně pociťovat dopady finanční a hospodářské krize. Přestože se situace v jednotlivých členských státech liší, stav zaměstnanosti se v Evropě obecně zhoršuje. V roce 2009 by se celková zaměstnanost mohla snížit o 1,6 %, což představuje ztrátu 3,5 milionu pracovních míst. Míra nezaměstnanosti v Evropské unii by se v roce 2010 mohla pohybovat kolem 10 %.Den co den podniky oznamují, že dojde k jejich restrukturalizaci nebo přemístění, jež často doprovází ztráty mnoha pracovních míst. Situace v podniku Qimonda, který oznámil uzavření závodu v Německu a v Portugalsku, bohužel není ojedinělá.
V souvislosti s touto situací by Komise ráda připomněla několik bodů. Především je nezbytné lépe předjímat a řídit restrukturalizace prostřednictvím intenzivního dialogu se zástupci zaměstnanců a ostatními zúčastněnými stranami. Myslím si, že nově schválená směrnice nebo změněná směrnice o podnikových radách je jedním z velkých příspěvků EU v této věci. V této souvislosti je o to důležitější, aby dotyčné podniky dbaly na dodržení povinnosti vyplývající ze směrnic Společenství, které se týkají informování zaměstnanců a konzultací s nimi. Komise dále vyzývá podniky, aby zavedly opatření s cílem udržet v maximální míře pracovníky v zaměstnání prostřednictvím flexibilní pracovní úpravy a využívání dočasného propuštění z ekonomických důvodů.
S cílem pomoci členským státům při zvládání krize a jejích sociálních důsledků Komise posílila finanční nástroje na evropské úrovni. Evropský sociální fond, který každoročně pomáhá 9 milionům pracovníků, byl zjednodušen a mohly být tak uvolněny zálohy na projekty ve výši 1,8 miliardy EUR. Doufám, že Evropský parlament a Rada dosáhnou v této otázce rychlé dohody. Komise také podpoří ty členské státy, které by si přály přeprogramovat Evropský sociální fond. Členské státy mohou rovněž požádat o intervenci z Evropského fondu pro přizpůsobení se globalizaci ve prospěch propouštěných pracovníků. V Plánu evropské hospodářské obnovy Komise navrhla rozšíření kritérií způsobilosti, aby bylo možné lépe reagovat na současnou hospodářskou krizi. Doufám, že i zde Parlament s Radou dospějí k rychlému kompromisu. Komise je připravena posoudit společně s německými nebo portugalskými orgány veškeré případné žádosti o podporu z Evropských fondů. Komise rovněž podporuje sociální dialog na evropské úrovni, sociální partneři totiž mají při řízení krize rozhodující úlohu. Evropští sociální partneři by ostatně měli předložit společný příspěvek jak zvládat krizi na setkání tripartity dne 19. března.
Pro Komisi je důležité, aby se jednalo společně, neboť tak bude možné bojovat proti krátkodobým dopadům krize a pracovat na budoucí hospodářské obnově. Tento cíl měla Komise na paměti, když v rámci Plánu evropské hospodářské obnovy zahájila evropskou iniciativu na podporu zaměstnanosti. Komise také 4. března přijala příspěvek určený pro zasedání Evropské rady ve dnech 19. a 20. března, který se soustředí mimo jiné na potřebu a způsoby podpory pracovníků postižených krizí a osob zranitelných na trhu práce.
Komise rovněž vítá iniciativu českého předsednictví spočívající v uspořádání summitu věnovaného zaměstnanosti a sociálním věcem v květnu 2009. Cílem tohoto setkání bude zhodnotit situaci a stanovit konkrétní opatření. Měl by vést k zaujetí společného přístupu pro snížení sociálního dopadu krize, dosažení nového konsenzu se sociálními partnery a zúčastněnými stranami v otázce modernizace sociálních politik a stanovení konkrétních opatření k urychlení hospodářské obnovy a překonání krize prostřednictvím řešení strukturálních nedostatků na trhu práce.
Vím, že další fungování podniku Qimonda závisí především na tržních silách a vůli akcionářů. Avšak rovněž nebude složité uznat, že kvůli tomu, že je Qimonda považován za jednoho z hlavních portugalských vývozců a protože je také zásadní součástí hospodářské přeměny regionu, nemůžeme přijmout, že o jeho osudu rozhodnou pouze tržní síly. Tyto okolnosti vysvětlují, proč portugalské a německé orgány řeší tuto otázku na nejvyšší úrovni, konkrétně a úplně nedávno prostřednictvím prezidenta Portugalské republiky a kancléřky Merkelové. Také proto, pane Špidlo, pokud vás portugalská vláda nepozvala na návštěvu tohoto regionu, který čelí stavu naléhavé sociální nouze, zvu vás sám, pane komisaři, protože chci, abyste se na vlastní oči přesvědčil o závažnosti situace, podpořil již vyvinuté úsilí a mobilizoval všechny nástroje Komise, abyste zabránil dalšímu šíření nedůvěry v této oblasti.
Qimonda je modelovým příkladem v rámci současné finanční a hospodářské krize. Je to společnost využívající špičkové technologie, zaměstnává vysoce kvalifikované pracovníky a podporuje výzkum. Qimonda plní cíle Lisabonské strategie. Portugalská vláda dělá vše, aby nalezla řešení, které tuto společnost udrží při životě, ale řešení závisí také na účasti německé spolkové vlády a zemských vládách Bavorska a Saska. Portugalská vláda již za tímto účelem rozhodla o uvolnění 100 milionů EUR. Jak jsem řekla, dělá vše a učiní vše, co je v jejích silách, což uznali němečtí zaměstnanci podniku Qimonda během nedávné návštěvy prezidenta Portugalské republiky.
Evropská komise a členské státy podnikají kroky - a je to tak správně -, aby zachránily mnohé banky a podpořily určitá průmyslová odvětví, například automobilový průmysl. Proč nepodpořit také podnik Qimonda? Ponechat Qimondu svému osudu bude mít velmi závažné následky. Nejen pro tisíce zaměstnanců v Německu a Portugalsku, kteří ztratí svá pracovní místa, ale bude ztraceno nejen neocenitelné duševní vlastnictví a mnoho finančních prostředků Společenství, které byly do tohoto podniku investovány. Zachování provozu Qimondy v Německu a Portugalsku má strategický význam pro Evropu, což velmi ospravedlňuje podporu Evropské unie.
Ale to nemusí znamenat, že budou zachována všechna pracovní místa. Pan komisař měl pravdu. Zde by měl nastoupit Evropský fond pro přizpůsobení se globalizaci. Avšak v podniku Qimonda pracují vysoce kvalifikovaní zaměstnanci, kteří by mohli pomocí dobře zvolené a konkrétně upravené rekvalifikace nalézt nová pracovní místa v nově se rozvíjejících odvětvích. Důkazem jsou pracovníci, kteří se přesunuli do odvětví solární energetiky. Případ Qimonda ukazuje, že je také na Komisi, aby zajistila rekvalifikaci pro pracovní místa, která mají budoucnost, než aby se chovala snažila zasáhnout více cílů najednou. Pouze cílené investice, ekologická restrukturalizace ekonomiky a odpovídající rekvalifikace pracovní síly dá lidem naději a reálnou vyhlídku do budoucnosti.
Chtěla bych do rozpravy vnést dva aspekty. Qimonda je především schopná zajistit Evropské unii zásadní technologický pokrok v oblastech polovodičových technologií a nanotechnologií. Zadruhé nemá Qimonda v Evropě žádného konkurenta, na rozdíl od Asie, kde jsou tito konkurenti podporováni 70% subvencemi - což činí zásadní rozdíl. Zatřetí, ukončení výroby podniku Qimonda způsobí ztrátu kooperativního jádra sítě 40 000 pracovních míst v regionu, jako je samotné Sasko.
(PT) Pane předsedající, pane komisaři, dámy a pánové, v této důležité rozpravě je zásadní, abychom pochopili, co je v sázce, konkrétně: budoucnost strategického nanotechnologického průmyslu a výzkum a vývoj v odvětví, které je zásadní pro budoucnost informační společnosti, centrální a výzkumné ústředí nacházející se v komplexu Qimonda v Německu a továrně na polovodiče v Portugalsku. Evropská unie nemůže nadále umožňovat zánik svých průmyslových odvětvím zejména ve strategické oblasti, a stát se na závislou na Spojených státech a asijských zemích, které svůj průmysl podporují. Proto je politováníhodné, že pan Špidla ukázal v této sněmovně velkou necitlivost v otázce Qimondy jakožto produktivní společnosti.
Tento proces se týká mnoha pracovních míst: téměř 2 000 ve Vila do Conde, 5 000 v Německu, více než 5 000 celosvětově, a rovněž tisíců pracovních míst, která budou nepřímo zasažena v dodavatelských společnostech a u dalších partnerů středisek výzkumu a vývoje společnosti Qimonda. Uzavřením Qimondy v Německu a lavinovým efektem, který by tato situace mohla způsobit v Portugalsku, je ohrožena podstatná část výzkumu. Není pochyb o tom, že by se Evropská unie měla této otázce věnovat, alespoň stejně, jako to činí v bankovním sektoru. Musíme pamatovat na to, že se Vila do Conde nachází na severu Portugalska, kde nezaměstnanost nejvíce stoupá, ať již kvůli uzavírání textilních či oděvních podniků, nebo kvůli přemisťování nadnárodních společností vyrábějících mimo jiné obuv a kabeláž. Pokud nebudou podniknuty kroky ke zpomalení růstu nezaměstnanosti a pro zajištění výroby, bude tato oblast ze sociálního hlediska závažně ohrožena.
Uzavření nebo přemístění těchto společností často způsobují globalizační síly. Globalizace - za běžného stavu pozitivní síla zvyšující celosvětový blahobyt - může naneštěstí uvrhnout regionální ekonomiky do značné pohromy, pokud se velké společnosti přemístí. To se stalo v mém regionu jižního Irska, kde společnost Dell oznámila propuštění svých 1 900 zaměstnanců v továrně v Limericku. Podobně ve Waterfordu, kde bude možná v blízké budoucnosti uzavřen podnik Waterford Wedgwood, a zde a u jejich dodavatelů budou ztraceny tisíce pracovních míst.
(PT) Paní předsedající, pane komisaři, již roky hovoříme o Lisabonské strategii, a toto není nejvhodnější doba pro diskusi o ní. Nicméně není pochyb, že potřebujeme strategii: strategii, která bude reagovat na výzvy způsobené současnou krizí. To také očekáváme od Komise. Je zásadní, aby Komise před tématem neuhýbala, ale aby namísto toho nalezla kapacity pro vypracování společných akcí s portugalskou vládou a vládami Německa a jeho spolkových zemí. Je zásadní myslet na to, že se jedná, jak již zaznělo, o záležitost důležitou pro Evropu, a to kvůli její kvalitě a hodnotě, kvůli výzkumu, který provádí, kvůli kvalitě životního prostředí, jež s tím souvisí. Je zásadní, aby Komise neuhýbala. Předávám žádost svého kolegy pana Penedy určenou panu Špidlovi a Komisi, aby navštívili Portugalsko.
Dámy a pánové, případ o kterém debatujeme, je významný a je součástí celkové ekonomické situace. Víte také velmi dobře, že strategií, kterou formuluje Komise, je jistá industriální politika, protože Komise je přesvědčena, že průmysl jako takový bude vždy tvořit podstatnou součást naší ekonomie, že je nositelem vysokých technologií. Je zřejmé, že krize, ve které se nacházíme, má strukturální prvky, a proto Komise ve svých strategiích a základních dokumentech formuluje jednak budoucí zelenou ekonomiku, "green jobs", stejně tak jako velmi vysoký tlak na inovaci a modernizaci. Je také zřejmé, jak jsem uvedl na začátku, že hospodářské rozhodnutí je prostě podnikové rozhodnutí a Komise do těchto záležitostí nevstupuje.
Jiná věc ovšem je, že pokud se odehrává určitá restrukturalizace, určité rozhodnutí se svými sociálními a společenskými důsledky, existují nástroje a evropské politiky, které jsme samozřejmě vždy povinni mobilizovat a také je mobilizujeme. Pokud jde o dvojí oslovení, abych se na místě samém seznámil se situací; samozřejmě, že jsem k tomu připraven, protože to konec konců patří k běžné a základní povinnosti rozhodovat na základě možností. Byly zmíněny možnosti v rámci evropských fondů, byly zmíněny diskutované přístupy mezi portugalskou vládou a vládou Spolkové republiky Německo, v každém případě mohu konstatovat a mohu prohlásit, že Komise vždy využívá aktivně všech možností, které jsou v její dispozici, a že tak učiní i v tomto případě a nepochybně v dalších, které se budou objevovat.
Dva moji kolegové ve Výboru pro rybolov, paní Fraga Estévezová a pan Romeva i Rueda, v Marrakéši byli a k tématu vystoupí v rámci této rozpravy. Za sebe bych chtěl připomenout, že náš výbor přikládá této záležitosti velký význam, protože zahrnuje hlavní aspekty společné rybářské politiky: řízení zdrojů, řízení loďstva, dodržování mezinárodních, regionálních a dvoustranných dohod, technická opatření, a zejména monitorování, k němuž se za chvíli vrátím. Klíčovou otázkou podle našeho názoru je zkouška spolehlivosti společné rybářské politiky.
Hlavní opatření zavedená novým plánem obnovy jsou snížení nejvyššího přípustného odlovu z 27 500 na 22 000 tun v roce 2009 a další snížení na 19 950 tun v roce 2010 a 18 500 tun v roce 2011. Kvóta ES se tedy sníží pro rok 2009 na 12 406 tun z 15 641 tun předpokládaných v plánu z roku 2006. Omezují se rybolovné sezony pro všechny roky, zejména pro plavidla s košelkovými nevody, která jsou odpovědná za velkou část tohoto rybolovu. Tato opatření zmrazí a omezí kapacity rybolovu a akvakultury a jsou zcela novým a rozhodujícím prvkem tohoto nového plánu. Nadměrná kapacita byla občas shledána jako klíčový faktor nadměrného rybolovu. Nyní je čas tuto otázku skutečně řešit a Společenství, stejně jako další členové ICCAT, na tom musí spolupracovat.
Zavedení rybolovných plánů, které jsem již zmínil, je dalším opatřením. Kromě toho se snižují výjimky na minimum. V Atlantiku již výjimek nebudou moci využívat pelagické vlečné sítě a současně byly, kromě jednoho případu, odstraněny výjimky pro drobný pobřežní rybolov. Vlastně těchto výjimek mohou využívat pouze návnadové čluny. Ve Středozemním moři využívá výjimek drobný pobřežní rybolov. Jsou posílena kontrolní opatření, zejména pokud se týká společných rybolovných činností, přijetí obecného zákazu překládky na moři a zavedení regionálních kontrolních programů ICCAT.
Je třeba, abychom zajistili, že se již nebude opakovat situace, jakou jsme zažili loni. Nejlepším prostředkem je rychlé přijetí nového plánu obnovy populace tuňáka obecného Radou. Proto je třeba zabránit jakémukoliv zpoždění přijetí tohoto nařízení, zejména pokud chceme zajistit důvěryhodnost Společenství na mezinárodní úrovni a podpořit proces obnovy této populace. Jsem přesvědčen, že úplně dodržování tohoto plánu představuje reálnou šanci pro postupnou obnovu populace tuňáka obecného. Proto je třeba rozhodné a účinné akce na úrovni Evropského společenství.
Chci však všem připomenout, že populaci tuňáka obecného nezachrání žádný plán obnovy, pokud se nesníží rybolovné kapacity, počínaje některými loďstvy Společenství, která jsou velmi známá, a v tomto ohledu se na ně poukazuje několik let. Po celou tuto dobu dotčené členské státy umožňovaly nárůst počtu svých plavidel do skandálních rozměrů, zatímco se k tomu Evropská komise stavěla pasivně. To nás přivedlo do situace, z níž je nesnadné východisko.
Článek 5 nového plánu obnovy nyní zavazuje členské státy s nadměrnou kapacitou k omezení o minimálně 25 % do roku 2010. Nejenže se mi toto omezení jeví jako neuvěřitelně mírné v porovnání s překročeními, k nimž došlo, ale vzhledem k precedentu jsem značně znepokojena ohledně možnosti Komise a Mezinárodní komise na ochranu tuňáků v Atlantiku (ICCAT) tuto povinnost vynucovat, a to s ohledem na zřejmý nedostatek politické vůle, kterou více než dokazují dotčené členské státy.
Faktem je, že Evropská unie, nebo spíše tři členské státy (Francie, Španělsko a Itálie), společně odpovídá za polovinu světové vykládky tuňáka obecného. Proto je klíčové, aby byla Evropská unie schopna poskytnout komisi ICCAT statistiky, jež budou stejně kvalitní jako uskutečněný rybolov nebo rybolovná činnost, ne méně, protože statistiky jsou zásadní, chceme-li provádět výzkum, který nám odpoví na potřeby nebo otázky pokládané dnes ohledně biologie a ekologie tuňáka obecného, což je pro vědecký výzkum skutečnou výzvou.
(EL) Pane předsedající, návrh nařízení o ochraně populace tuňáka obecného v Atlantiku a Středozemním moři, o kterém dnes večer diskutujeme jako o naléhavé záležitosti, stanoví sníženou výši kvót až do roku 2011, omezení rybolovu v některých oblastech a během určitých období, novou minimální velikost, omezující opatření sportovního a rekreačního rybolovu, snížení rybolovné kapacity a kapacity výkrmen, zesílená kontrolní opatření a uplatňování společného kontrolního programu ICCAT, aby se zajistila účinnost tohoto plánu.
(IT) Pane předsedající, pane komisaři, dámy a pánové, jak zjišťujeme z toho, co zde zaznělo, není plán ICCAT prováděn beze zbytku. To znamená, že plán regulace metod lovu tuňáka, které se navzájem liší od použití plavidel s košelkovými nevody po tradiční použití upevněných sítí, vyžaduje další vyladění, než bude aplikováno jako celek. Musíme mezi odlovem vzorků bez rozlišení, což se děje v případě lovu košelkovými nevody - což je mnohem horší, když loďstva překračují omezení, nedodržují kvóty, jež nejsou dostatečně kontrolovány, jak zde někdo poznamenal - tradičního lovu upevněnými sítěmi. Upevněné sítě, podle své definice, znemožňují vyhledávat kořist: při použití této metody trvá sezona efektivně 50 až 60 dnů.
Při vydávání nových předpisů musí ICCAT přihlížet k této rozmanitosti rybolovných systémů. Musí rovněž zvážit, že lov tuňáků upevněnými sítěmi je rovněž historickou a kulturní činností, které nepoškozuje životní prostředí a poskytuje zaměstnání tisícům lidí. Jsem rovněž přesvědčen, že by se UNESCO měla zamyslet nad ochranou tohoto způsobu rybolovu vzhledem k jeho kulturnímu významu a rovněž dopadu na ekonomiku a pracovní místa. Podle mého názoru by ICCAT měla do svých programů začlenit doplňkové kontrolní systémy: nemělo by být možné, aby byl tuňák bez rozlišení pronásledován před tím, než se dostane do Středozemního moře; odlov bez rozlišení by neměl být prováděn ve Středozemním moři za účelem využití komerční hodnoty tuňáka obecného. Na závěr bych rád řekl, pane komisaři, že je hodnotné vyvíjet diplomatické úsilí pro omezení rybolovu ve Středozemním moři na země ležící na jeho pobřeží - přičemž ostatní to mají zakázáno -, protože tyto země mají zájem na ochraně populace ryb ve Středozemním moři a protože mají společný zájem na zajištění budoucnosti svého rybolovu.
K bodu, který vznesla paní Fraga Estévezová, nemohu nic než souhlasit s tím, že aby plán obnovy uspěl, potřebujeme snížit kapacitu, zejména u loďstev používající košelkové nevody, které jsou jednou z hlavních příčin tlaku na populaci tuňáka obecného. V tomto ohledu bych rád poukázal na skutečnost, že jsme se loni dohodli na restrukturalizačním balíčku, který byl zahájen kvůli palivové krizi, a vybízíme členské státy, aby využívaly tohoto balíčku pro snížení stavu loďstev, zejména loďstev používajících košelkové nevody. Zaznamenáváme některé povzbudivé zprávy týkající se jednoho konkrétního členského státu, Francie, která se zavázala podpořit některé rybáře ve vyřazení svých lodí, aby došlo ke snížení kapacity.
Je třeba, abych zdůraznil skutečnost, že jsme loni ukončili rybolov dříve, abychom se nedostali pod tlak členských států nebo skupiny členských států. Ukončili jsme rybolov brzy: ihned, když byla podle našich vlastních výpočtů vyčerpána kvóta Společenství. Letos, rovněž v důsledku ročních rybolovných plánů, které byly na naléhání Společenství přijaty v Marrakéši, jsme připraveni, pokud jde o konkrétní členské státy, ukončit rybolov brzy. Pokud loďstvo dotčeného členského státu překročí kvótu, nebudeme váhat a rybolov tohoto členské státu ukončíme. Takto budou ukončením rybolovu postižena loďstva pouze těch členských států, které překročí kvótu, nikoliv loďstvo celého Společenství. Doufám, že bude stačit, když doladíme naše opatření během rybolovné sezony.
Proto je mi líto, že nemohu souhlasit s panem Romevou i Ruedou, který tvrdí, že je plán obnovy úmrtním listem. Domnívám se, že nám tento plán obnovy, bude-li řádně prováděn, poskytne reálnou a rozumnou šanci pro obnovení této populace. Skutečnost, že jsme snížili kvóty pro rok 2009 z 15 641 tun na 12 406 tun, skutečnost, že kvůli naší dnešní diskusi a kvůli rozhodnutí Rady, které snad bude přijato v průběhu tohoto měsíce, skutečnost, že se chystáme provádět plán obnovy z Marrakéše přijatý v listopadu od této rybolovné sezony, dokládají fakt, že to myslíme vážně. Nepřijmeme žádné zneužití možností rybolovu vycházejících z dohod v Marrakéši.
Dámy a pánové, rád bych učinil prohlášení u příležitosti pátého Evropského dne obětí terorismu. Je to den, který musí zůstat v naší paměti, a den, kdy si připomínáme všechny nevinné oběti terorismu. Tento víkend byli v hrabství Antrim v Severním Irsku Pravou irskou republikánskou armádou zavražděni dva vojáci a v pondělí byl v hrabství Armagh zastřelen policista. Policista, který byl zabit, byl ženatý a měl děti. Tento barbarský teroristický čin rozdělil další rodinu a způsobil nepředstavitelné utrpení. Včera zemřelo nejméně deset lidí a více než dvacet lidí bylo vážně zraněno v sebevražedném bombovém útoku na jihu Srí Lanky.
Dnes bychom zde v Evropském parlamentu rádi hlasitě a jasně vyjádřili svůj odpor vůči nevybíravému násilí terorismu. Naprosto odsuzujeme nesmyslné ničení lidských životů, zabíjení celých rodin jako následek slepého fanatismu, který vede lidi k zabíjení jiných lidských bytostí a k pošlapávání lidské důstojnosti. Terorismus je přímý útok na svobodu, lidská práva a demokracii. Terorismus je pokus nevybíravým násilím zničit hodnoty, které nás v Evropské unii a v rámci našich členských států spojují.
Terorismus je zločin, který si nezaslouží slitování. Terorismus představuje jedno z největších nebezpečí pro bezpečnost, stabilitu a demokratické hodnoty mezinárodního společenství. Je to přímý útok na naše občany, na nás všechny. Evropský parlament hraje aktivní úlohu v boji proti terorismu a v podpoře obětí teroristických útoků. Nemůžeme dostatečně často opakovat, že pro terorismus neexistuje žádné ospravedlnění. Z toho důvodu musíme nadále společně pokračovat v boji proti terorismu uplatňováním zásad právního státu a využitím veškeré právní moci. Dnes v Evropském parlamentu patří všechny naše myšlenky obětem terorismu bez ohledu na to, kde na světě padly. Chtěli bychom vyjádřit naši solidaritu s nimi. Rád bych vás požádal o tichou připomínku obětí Pravé irské republikánské armády a sebevražedného bombového útoku na Srí Lance.
Dnes si připomínáme neocenitelný odkaz muže, který spolu s Robertem Schumanem, jedním ze strůjců příměří mezi Německem a Francií, podnikl první krok k vybudování společenství se společnými osudy založeného na míru, porozumění, demokracii a spolupráci mezi obyvateli Evropy. Nyní, na počátku 21. století, zásady, které Jean Monnet zdůrazňoval, a metody, jež používal k jejich provádění, neztratily nic ze své závažnosti. Naopak, jejich význam je nám všem zřejmý. Hlavní výzvy, které přináší globalizace, hospodářská a finanční krize a globální oteplování, přiměje Evropany, aby ještě těsněji spolupracovali na nalezení účinné obrany našich společných hodnot a našich zájmů ve světě. Jean Monnet by jistě uvítal pokrok dosažený Lisabonskou smlouvou na cestě k demokratické Evropské unii, která je schopna jednat a čelit výzvám 21. století.
A konečně je důležité zmínit, že právě Akční výbor pro Spojené státy evropské založený Jeanem Monnetem mimo jiné navrhl přímé volby do Evropského parlamentu. V posledních třiceti letech od smrti Jeana Monneta, kdy byl vytvořen parlamentní rozměr Evropské unie, se tento sen stal působivou skutečností. My všichni jsme dědici tohoto velkého Evropana, Jeana Monneta, a vliv jeho díla nadále trvá. Jeho důsledkem byly zásadní změny ve vztazích mezi evropskými státy a dosud stále ovlivňuje životy všech našich občanů.
(PT) Také já chci vzdát poctu Jeanu Monnetovi, ale požádal jsem o slovo proto, abych poblahopřál panu předsedovi k jeho prohlášení o Evropském dnu na památku obětí terorismu. Tento postoj jsme přijali před pěti lety na můj návrh, který Rada schválila na zasedání dne 25. března po tragických útocích v Madridu. Nicméně chci svým vystoupením vyjádřit prosbu. Parlament vždy tento den věrně oslavoval, ten však bohužel dosud nemá takový dosah, jaký by měl mít v rámci evropských institucí a členských států. Domnívám se, že oslava tohoto dne je jedním z našich nejdůležitějších způsobů uctění obětí, jak učinil pan předseda, ale také zvýšení povědomí veřejnosti. Vím, že dnes probíhají nějaké oslavy v Madridu, ale to je téměř vše.
Paní předsedající, vítám skutečnost, že se tato zpráva zabývá tím, co lze udělat pro povzbuzení ekonomik na evropské úrovni, zatímco většina nástrojů, které toto řeší, zůstává na vnitrostátní úrovni: 99 % veřejných výdajů je vnitrostátních, ne evropských; většina norem je vnitrostátních, ne evropských. Ale když se podíváme na to, co můžeme udělat na evropské úrovni, tak plán navržený Komisí na příspěvek ve výši 30 miliard EUR, včetně zálohových plateb ze strukturálních fondů a nových půjček od Evropské investiční banky, může a také představuje skutečný příspěvek k východisku z této krize.
(IT) Paní předsedající, hlasoval jsem pro společný text, jenž se zabývá zlepšením bezpečnosti těch, kdo se rozhodnou cestovat po moři. Myslím, že je velmi důležité dodat, že by mělo být více investováno do profesionality všech námořníků, kteří odpovídají za navigaci - od kapitána po hlavního mechanika, prvního lodníka, strážního důstojníka, kormidelníka a všechny námořníky -, protože životy a bezpečnost lidí na moři závisí na nich. Vyzývám proto k větší profesionalitě a lepším mzdám pro ty, kdo drží životy cestujících ve svých rukou.
(MT) O této zprávě bych rád řekl, že navzdory její iniciativě ve prospěch životního prostředí postrádala úvahu týkající se negativních a neúměrných dopadů, které by měla na regiony a země, jež jsou situovány na hranicích Evropské unie, jako je např. Malta. Tato iniciativa by potenciálně mohla přivodit prudké zvýšení cen v přepravě nákladů u dopravy realizované do těchto okrajových regionů a z těchto regionů. Tento vzrůst nákladů by mohl pro změnu vést k vyšším cenám produktů, které do těchto regionů nebo zemí vstupují nebo které je opouštějí. Proto jsem hlasoval proti této zprávě.
(PL) Paní předsedající, uvalení dalších poplatků na těžká nákladní vozidla představuje zvýšení zdanění. Nákladní doprava poskytuje služby celé ekonomice, včetně občanů. Její náklady mají vliv na cenu všech produktů, které spotřebováváme. V době, kdy čelíme krizi, jejíž konec je v nedohlednu, je zatížení silniční dopravy dalšími náklady za spotřební daň z paliv a dálničních známek vedle daní, které již musíme platit, společensky nezodpovědné.
Musím říci, že mnoho mých voličů na severovýchodě Anglie si myslí, že za tak velké peníze získávají bídnou protihodnotu. Proto zajištění veřejného přístupu k dokumentům evropských orgánů je to nejmenší, co by tito voliči očekávali výměnou za to, že každoročně EU dávají takové sumy peněz. V očích mnoha lidí zůstává EU velmi nejasným, jednolitým subjektem. Cokoliv můžeme udělat pro zlepšení přístupu, poskytování veřejnosti více informací o některých věcech, které by třeba někteří naši komisaři a jiní raději ponechali jako důvěrné, je velmi vítané.
Nedávno probíhala jednání o Obchodní dohodě proti padělání a některé projednávané záležitosti zahrnují masivní narušení individuálních občanských svobod. Například padly návrhy, aby byly lidem při vstupu do jiných zemí prohledávány iPody a laptopy za účelem zjištění materiálu, který je chráněn autorskými právy. Mohli jsme o tomto otevřeně a transparentně diskutovat? Ne, protože tyto dokumenty byly drženy v tajnosti - možná z ospravedlnitelných důvodů, ale rozhodně z důvodů, kterým nerozumíme. Proto, abychom se mohli dostat k jádru problému, potřebujeme větší otevřenost a transparentnost.
(IT) Rád bych poděkoval těm fanouškům, kteří dokázali tak dlouho neúnavně poslouchat. Paní předsedající, jsem jedním ze 74 poslanců EP, kteří dnes hlasovali proti zprávě pana Anderssona, ne proto, že jsem proti zaměstnanosti, ale protože tyto směrnice pro Evropskou unii, pro politiky členských států EU, výslovně nestanovují, že jednou z možností podpory zaměstnanosti je dovolit těm zaměstnancům, kteří chtějí a požádají o to, odejít do důchodu. Tato politika, která všude povinně zvyšuje věkovou hranici pro odchod do důchodu, jen připravuje mladé lidi o pracovní místa, když by ochotně nahradili ty starší pracovníky, kteří chtějí přenechat své pozice mladým.
Jako Evropané a poslanci Evropského parlamentu, jenž byl založen na pilíři rovnosti, musíme co nejrychleji na tento problém reagovat. Nepřetržitý útisk jedné z největších menšin Evropy je hanebný a zbytečný. Při lepší regulaci a vyšším stupni spolupráce mohou být národy schopny poskytnout tomuto obrovskému množství pracovníků práci. S hrozící ekonomickou krizí mohou být Romové schopni vyřešit některé z nejhlubších problémů Evropy. Navíc předsudky vůči těmto lidem a jejich ponižování už trvají příliš dlouho. Rovná práva a příležitosti musí být poskytnuty všem občanům Evropy včetně Romů.
Pravdou je, že problémy cikánů jsou většinou prostým výsledkem jejich vlastního odmítání se přizpůsobit společnosti, ve které žijí, zejména co se týče vzdělání a odborné výchovy. Po desetiletí jsme pumpovali miliony eur do všech možných programů plných idylických, ale většinou nerealistických nesmyslů v duchu této zprávy. Bez úspěchu. Není tedy načase, abychom je přestali hýčkat a podívali se na skutečné příčiny problémů, než přijdeme s řešeními?
Při jakýchkoliv zmínkách o vrtech v Severním ledovém oceánu nebo průzkumu alternativních zdrojů ropy, jako jsou dehtové písky, jsem zdrženlivá. Uplynulé měsíce nám ukázaly, že význam energetické bezpečnosti ještě nikdy nebyl tak naléhavý. Spolupráce, která je zapotřebí napříč EU a nutnost využít stimulačních balíčků, které jsou v současnosti zaváděny téměř všemi členskými státy a Komisí, zdůrazňuje potřebu investic do obnovitelných zdrojů, abychom zvýšili naši energetickou bezpečnost, snížili naše emise oxidu uhličitého a abychom se zbavili své velké závislosti na fosilních palivech, i když po odsouhlaseném časovém rámci.
(NL) Paní předsedající, zdržel jsem se hlasování o usnesení o Lisabonské strategii, ačkoliv je toto usnesení v celku velmi vyvážené, předkládá přesnou diagnózu situace a také obsahuje mnoho návrhů, jež plně podporuji. Zdržel jsem se však hlasování, protože bylo opět nadneseno téma notoricky známých modrých karet pro ekonomické přistěhovalectví, a získává výraznou podporu právě v době, kdy přes 20 milionů lidí v Evropské unii čelí nezaměstnanosti, která v důsledku ekonomické krize ještě vzroste.
Obsah Lisabonské strategie byl vždy hodně mimo možnosti EU jej realizovat a v mnoha ohledech v rozporu s celým étosem EU posledních 50 let, protože, jak nám připomněl pan Heaton-Harris, většina regulace v oblasti zaměstnanosti a ekonomiky způsobuje více problémů při dosahování cílů Lisabonské strategie než cokoliv jiného. Neustále nakládáme více a více zátěže a směrnic, které vyhánějí průmysl z Evropy, a nemáme vůbec žádnou šanci některý z cílů Lisabonské strategie naplnit. Je načase, abychom k sobě byli upřímní a přiznali si to.
Slýcháme hodně vřelých slov o potřebě kvalifikované pracovní síly, která se bude schopna přizpůsobit ekonomickým otřesům, jakým dnes čelíme. V Evropě ale stále čelíme chronické krizi dovedností. V mém regionu, v západním Midlands, se vzdělávání pracovní síly rodí obzvláště bolestivě a zdlouhavě. Bohužel máme ten největší podíl potřebných nedostatkových dovedností z britského regionu. Vyzvala bych proto Komisi, aby nepouštěla ze zřetele strukturální reformy potřebné k oživení Lisabonské strategie v době, která je sužována ekonomickými zmatky, vyššími cenami ropy a komodit a pokračujícími nepokoji na finančních trzích.
Paní předsedající, zcela souhlasím s pocity, které můj předřečník vyjádřil. Měli bychom zvážit skutečnost, že má Evropský parlament dvě sněmovny - ve Štrasburku a v Bruselu -, a máme také tři místa, včetně jednoho v Lucemburku, o nichž lidé často nemluví. Nejen že v Lucemburku budujeme nový blok, který povede k ještě většímu množství emisí oxidu uhličitého, jenž také může přispět ke klimatickým změnám - nebo ne, v závislosti na tom, co si kdo o tomto tématu myslí -, je ale také od nás prostě pokrytecké pokračovat v rozpravách o klimatických změnách a fungovat zároveň ze tří pracovišť.
Paní předsedající, všiml jsem si, že alespoň někteří z těch, kdo pomlouvali veškerou evropskou legislativu, ať to bylo cokoliv, hlasovali ve prospěch třetího námořního balíčku, balíčku, který vítám, protože zvyšuje ochranu zdraví a bezpečnost osob plavících se na lodích; a konečně sníží náklady, protože zachrání životy a učiní bezpečnostní systémy různých členských států navzájem kompatibilní, takže se stanou výkonnějšími, účinnějšími a méně nákladnými, přičemž zároveň zlepší ochranu zdraví a bezpečnost. Vítám přijetí tohoto balíčku, jenž bude mít význam pro bezpečnost stovek mých voličů v hrabství Yorkshire a Humber.
Jednou stránkou, na kterou se chci zaměřit, je plán na obnovu. Musíme se ubezpečit, že pro lidi stále máme jistá pracovní místa a udržitelná povolání, až začne mít ekonomika lepší výkon, a podporovat klíčová odvětví, jako je například automobilový průmysl. Automobilové odvětví představuje model toho, jak by se měl tradiční průmysl v nadcházejících letech adaptovat. Nedávno jsem navštívila automobilku Jaguar Land Rover v mém volebním obvodu, kde jsem viděla, jak společnost sama sebe proměnila ve světového lídra v automobilových technologiích šetrnějších k životnímu prostředí, a kde nová pravidla pro schvalování typu vozidla, která jsme v této sněmovně přijímali, byla vřele vítána.
Pravdou je, že nic nemůže zastavit tuto korekci: úrokové sazby byly drženy příliš dlouho příliš nízko a nyní, když byl vzduch do balonu napumpován, zase vyjde ven. Mohli bychom se pokusit zachránit některé z obětí, ale místo toho předstíráme, že můžeme událost zastavit. Dluh zaplatí naše děti, ale ty ještě nenarozené a nepočaté, a málokde více než v mé zemi, kde se každé dítě rodí s dluhem 30 000 GBP, a to kvůli nekompetentnosti a bezuzdnosti své vlády.
Paní předsedající, je příjemné v takovýchto rozpravách hovořit po panu Corbettovi, protože pan Corbett se na tomto místě nikdy nemýlí; je často zmatený, jako dnes, uvádí chybná vysvětlení hlasování ve špatnou dobu, ale samozřejmě, nikdy se nemýlí! Často si však říkám, zda v této sněmovně víme, co je reálná ekonomika. Je reálnou ekonomikou parta úředníků a byrokratů, včetně nás, kteří píšeme zákony, jež jiní lidé musí zavádět, jako třeba státní správa ve Velké Británii, kde nám v posledních 10 letech roste veřejný sektor daleko rychleji než privátní sektor? Nebo jsou reálnou ekonomikou lidé, kteří vykonávají práci, inovují a začínají vlastní podnikání? Jen se ptám sám sebe, zda jde tato zpráva tím správným směrem. Vzhledem k tomu, že jsem ji četl, jsem si celkem jist, že nikoliv.
Němečtí daňoví poplatníci (a to je jen zřídka bráno na vědomí) vždy celý systém podpírali. Integrace spočívá na jejich trpělivosti a oni už to prohlédli. Již nereagují na nevyřčené výzvy směrem k historické odpovědnosti. Jsou to vnímaví, rozumní lidé a poznají samoúčelný argument a postřehnou vydírání, když ho uvidí. Pokud si myslíte, že se mýlím, tak je nechte, ať si udělají referendum; ať každý udělá referendum: dejte Lisabonskou smlouvu k hlasování. Pactio Olisipiensis censenda est!
Princip solidarity je principem, který je pro Evropskou unii nepochybně základní a nepochybný. Je to přesně tento princip, jenž existuje nejen na papíře, který odlišuje EU od jiných mezinárodních organizací. Praktickým výrazem tohoto principu je nepochybně Fond solidarity, jenž byl založen v roce 2006 v souladu s interinstitucionální dohodou a za účelem omezit negativní následky velkých přírodních katastrof. Je dobře, že fond funguje a že minulý rok z něj mělo prospěch pět zemí. To je důkazem toho, že když budeme čelit tragédii, žádný členský stát nezůstane osamocen. Záplavy, které v červenci 2008 postihly pět oblastí severovýchodního Rumunska, způsobily vážné materiální ztráty (0,6% HNP) a narušily životy více než dvou milionů lidí v 214 oblastech.
V této situaci považuji žádost Rumunska o pomoc za oprávněnou, i kdyby nevyhověla kvantitativním kritériím podle čl. 2 odst. 1 nařízení Rady (ES) č. 2012/2002 o zřízení Fondu solidarity Evropské unie. Také nemám pochyby o tom, že v tomto případě je nezbytné uplatnit kritérium mimořádné katastrofy, které také výše uvedené nařízení umožňuje a které umožňuje uvolnění prostředků z fondu pro Rumunsko. Jako polská poslankyně EP také zastupuji region, který byl zasažen přírodní katastrofou, konkrétně tornádem ve Slezsku. Naštěstí tato katastrofa neměla takovou ničivou sílu nebo rozsah. Nicméně plně podporuji tento hmatatelný důkaz evropské solidarity.
písemně. - (IT) Hlasoval jsem pro zprávu pana Bögeho o uvolnění prostředků z Fondu solidarity Evropské unie. Souhlasím s tím, že kritéria oprávněnosti, která upravují uvolnění prostředků z fondu, byla v případě žádosti předložené Rumunskem po záplavách, které postihly zemi v červenci, splněna. Záplavy skutečně způsobily vážné škody na krajině a lidem, kteří v pěti zasažených regionech žijí. Proto cítím, že je v pořádku, když budou prostředky z fondu uvolněny, a to i proto, že příslušná částka spadá do ročního limitu stanoveného interinstitucionální dohodou z května 2006.
Hlasoval jsem pro zprávu o uvolnění prostředků z Fondu solidarity Evropské unie pro Rumunsko, protože cítím, že finanční podpora, která bude darována naší zemi, poskytne důležitou, nezbytnou pomoc pro místa zasažená záplavami v červenci minulého roku. Severovýchodní část Rumunska byla vážně zasažena. 214 míst a více než 1,6 milionů lidí přímo utrpělo v důsledku katastrofy. Evropská komise finančně přispěla částkou 11,8 milionů EUR na podporu investic do oprav dopravní a odvodňovací sítě, na zpevňování dna řek a stavbu přehrad pro prevenci přírodních katastrof tohoto typu v budoucnu.
Hlasoval jsem pro zprávu paní Haugové o opravě rozpočtu na rozpočtový rok 2009, který bere v úvahu vážné škody způsobené záplavami, jež zasáhly Rumunsko v červenci 2008. Již jsem vyjádřil svou podporu zprávě pana Bögeho o uvolnění prostředků z Fondu solidarity Evropské unie v tomto konkrétním případě a rád bych zde vyjádřil svou podporu tomuto opatření - za předpokladu, že se zaměří, jak stanovuje interinstitucionální dohoda z roku 2006, na rychlou a účinnou obnovu slušných životních podmínek v regionech zasažených přírodní katastrofou a ne na vyrovnávací platby za škody, které utrpěly soukromé osoby.
písemně. - (IT) Hlasoval jsem pro zprávu paní Vlastové o státní přístavní inspekci, která tvoří část třetího námořního balíčku. Souhlasím s částí dosažené dohody, která rozšiřuje oblast působnosti tak, aby zahrnovala rovněž plavidla v kotvištích, a s částí, která zvyšuje počet inspekcí plavidel patřících do nejrizikovější kategorie. V tomto směru upozorňuji na potřebu, aby takové hodnocení bylo co nejpřesnější a co nejvíce nezávislé. Také souhlasím s tím, že za určitých podmínek by měl být plavidlům trvale zakázán přístup, aby byla zajištěna odpovídající úroveň bezpečnosti jak provozovatelům, tak cestujícím.
písemně. - (IT) Věřím, že námořní balíček by měl být posuzován globálně a jako celek ve shodě s přístupem, který Parlament vždy zaujímal, když se zabýval jeho jednotlivými částmi. Proto jsem hlasoval pro zprávu pana Sterckxa o zavedení kontrolního a informačního systému Společenství pro provoz plavidel, protože tento systém zapadá do širšího kontextu zaměřeného na zlepšení bezpečnosti námořní dopravy a na to, aby se tento systém dal snadněji řídit, což je záležitost, kterou jsem častokrát podporoval. V případě, že bude zaveden, aplikované technologie pro sledování lodí by usnadnily rozhodnutí, kdo je v případě nehody odpovědný, a zlepšily by postupy při umístění lodí do "místa útočiště". Z tohoto důvodu mohu zprávu podpořit svým hlasováním pro ni.
Tento text zdůrazňuje potřebu navrhnout na evropské úrovni jasná a závazná pravidla, která zajistí, že budou nehody na moři řádně monitorovány. Zabývá se obavami, které následovaly po potopení tankeru Erika u francouzského pobřeží. Je v pořádku předcházet opakování takových případů špatné správy, takže se Evropská unie rozhodla zavést přísný rámec, jenž se zabývá všemi technickými hledisky a všemi postupy, které je nutné dodržovat v případě nehody: metodologií vyšetřování, evropskou databází obětí námořních nehod, bezpečnostními doporučeními a tak dále.
písemně. - (IT) Hlasoval jsem pro zprávu pana Kohlíčka o vyšetřování nehod v odvětví námořní dopravy. Příliš často je obtížné rozhodnout, kdo je odpovědný v případě menších i závažných námořních nehod. Myslím teď na případ vyšetřování, které následovalo po skutečné přírodní katastrofě způsobené nehodou ropného tankeru Prestige a mnoha dalších, které se bohužel i nadále stávají. Námořní doprava si zasluhuje zvláštní pozornost, protože kromě toho, že je relativně nejhospodárnější, je také nejvíce nebezpečná, co se týče možných dopadů takové nehody na životní prostředí. Domnívám se proto, že je nezbytné zavést jasná a závazná pravidla pro vedení technického vyšetřování nehod lodí a poskytnout zpětnou vazbu tak, aby bylo možné zamezit nehodám v budoucnu. Proto jsem pro zprávu hlasoval.
písemně. - (IT) Hlasoval jsem pro zprávu, kterou předložil pan Costa o odpovědnosti dopravců k cestujícím po moři v případě nehod. Souhlasím s ním, že je nanejvýš vhodné, aby byla opatření Athénské úmluvy z roku 1974 vztahující se k přepravě cestujících a jejich zavazadel po moři začleněna do evropského práva, protože stále existující rozdíly mezi státy neumožňují zaručit odpovídající úroveň odpovědnosti a povinného pojištění v případě nehod, které postihnou i cestující. I když se toto netýká ostatních dopravních prostředků, věřím, že tato právní úprava bude vyhovovat svému účelu v případě námořní dopravy.
písemně. - (IT) Pro zprávu předloženou panem Savarym o pojištění majitelů lodí pro námořní nároky hodlám hlasovat, protože souhlasím s doporučeními, která zpravodaj přednesl a která se týkají potřeby zajistit, aby povinnost poskytnout pojištění byla majiteli lodí splněna v okamžiku, kdy lodě vstoupí do vod v jurisdikci jakéhokoliv členského státu, včetně uvalení pokut, je-li zjištěno, že loď na své palubě nemá osvědčení, pokud by k takovému zjištění došlo. Souhlasím, že by měla být výše pojištění stanovena stropy, jež stanoví Úmluva o omezení odpovědnosti za námořní nároky z roku 1996, která zaručuje, že oběti námořních nehod jsou řádně odškodněny. Proto podporuji doporučení pana zpravodaje schválit návrh doporučení odsouhlaseného s Radou.
písemně. - (IT) Hlasuji pro zprávu pana Fernandese o souladu s požadavky na stát vlajky. Ukazuje odhodlání Parlamentu zachovat integritu třetího námořního balíčku, kdy je konfrontován s přerušením práce Rady na některých hlediscích, jakými je například předmět tohoto doporučení. Z tohoto důvodu podporuji práci, kterou pan Fernandes a členové Výboru pro dopravu a cestovní ruch odvedli. Věřím, že přidaná hodnota dosažené politické dohody by měla být vnímána jako důležitá, především proto, že vyzývá členské státy k zavedení kvalitního sytému řízení svých námořních orgánů a k dodržování mezinárodních pravidel v této oblasti, z nichž nejdůležitější jsou ta vyplývající z úmluv Mezinárodní námořní organizace. Kromě toho, že přináší výhody, pokud jde o kvalitu evropské vlajky a bezpečnost, návrh umožní zlepšit konkurenční podmínky uvnitř Společenství, a proto věřím, že by měl být podpořen.
Doporučení ohledně euroznámky by penalizovala země na vnějších hranicích a země ve středu Evropy by z ní měly velký prospěch. Podle mého názoru doporučení ohledně euroznámky odporují zásadám jednotného trhu a myslím, že se jedná o diskriminaci vůči některým zemím na zeměpisném základě. Irsko je ostrovem, jenž je situován na okraji Evropy. Kamiony z jiných zemí přes Irsko nepojedou, ale naše těžká nákladní vozidla budou muset v mnoha zemích Evropy zaplatit poplatek. Není z toho úniku: musíme dál provozovat naše podnikání, musíme vyvážet a dovážet naše zboží. Podle návrhu na euroznámku budou mít země, které jsou situovány ve středu Evropy, konkurenční výhody, protože nebudou muset platit stejné poplatky. Není správné nebo spravedlivé provádět diskriminaci takového druhu, založenou na geografické poloze nějaké země.
Země s velkých objemem tranzitní dopravy mají značně odlišné názory od zemí na hranicích Unie, jako je má, které závisejí na objemech dopravy u dovozu a vývozu zboží. I když jsou v zásadě spravedlivé, měly by být prováděny postupně a spravedlivě. Toto jsou témata, která si nemůžeme dovolit ignorovat. HGV často podléhají časovým omezením a vnějším jízdním řádům, jako jsou například jízdní řády provozovatelů trajektů. Stavba přístavního tunelu ve městě Dublin snížila u HGV nutnost vyskytovat se ve středu města, zvýšila kvalitu ovzduší a snížila hluk. Jednalo se užitečnou investici.
Hlasuji pro rozumný kompromis o nové euroznámce. Spolu se Socialistickou skupinou v Evropském parlamentu jsem léta bojoval za to - proti obrovskému odporu ze strany konzervativní skupiny Evropské lidové strany (Křesťanských demokratů) a Evropských demokratů - aby byly vnější náklady (hluk, dopravní zácpy, znečištění) započteny do mýtného proto, aby se finanční zátěž přenesla od daňových poplatníků k těm, kdo znečišťuje, jinými slovy, těžké nákladní dopravě.
písemně. - Podporuji tuto zprávu, která by měla podpořit přesun nákladů ze silnic na železnice. Zpráva je součástí balíčku iniciativ, které si kladou za cíl učinit dopravu více udržitelnou a zajistit, aby uživatelé museli platit přímo náklady za dopravu související s použitím konkrétního způsobu dopravy. Poplatky budou placeny za místní znečištění hlukem, za místní znečištění ovzduší a také za škody a náklady na dopravní síti. To vytvoří spravedlivější systém ve smyslu zásady "znečišťovatel platí", se začleněnými zárukami, které zajistí transparentnost trhu a zamezí diskriminaci.
Paní předsedající, ochrana životního prostředí a bezpečnost na silnicích, cíle, které stojí za návrhem diskutované směrnice, představují dva cíle, o které by Evropská unie měla usilovat s odhodláním dosáhnout dopravní politiky, která bude dbát očekávání a práv občanů. Řada pozměňovacích návrhů ke směrnici ES z roku 1999, která zavádí zdanění těžkých nákladních vozidel, které využívají určité silnice, je proto vítána. Tyto kroky vpřed musí být rozumné a postupné, aby nedošlo ke zhroucení důležitého odvětví ekonomiky v současné vážné ekonomické krizi, odvětví, jež je téměř výhradně založené na malých a středních podnicích.
Podporuji práci, kterou odvedl pan El Khadraoui na téma výběru poplatků za užívání určitých pozemních komunikací těžkými nákladními vozidly, a proto jsem pro tuto zprávu hlasoval. I když nesouhlasím s některými body, jako je například začlenění nebo nezačlenění některých vnějších nákladů do poplatků, souhlasím se zásadou "znečišťovatel platí". Vynikající práce pana El Khadraouia zdůrazňuje, že je nutné výnosy z poplatků vyčlenit pro dopravní odvětví jako celek. A nakonec jsem přesvědčen, že výnosy získané z výběru poplatků za vnější náklady nesmí skončit jen jako další forma zdanění.
Návrh, o němž dnes hlasujeme, je revizí a rozšířením předchozí směrnice o euroznámce a určuje pravidla výběru silničního mýtného. Podle přijatého návrhu mohou od tohoto okamžiku členské státy přenést na nákladní vozidla náklady za znečištění ovzduší, hluk a dopravní zácpy. To je pro daňové poplatníky dobrá zpráva. Momentálně stále platíme za škody způsobené znečištěním ovzduší. Brzy bude platit ten, kdo znečišťuje. Navíc takto podněcujeme dopravní společnosti, aby investovaly do čistějších nákladních vozidel.
Přes pokrok, který evropské orgány v otevřenosti a transparentnosti učinily, nelze situaci zrovna popsat jako dokonalou, a přepracování nařízení (EHS) č 1049/2001 týkající se přístupu veřejnosti k dokumentům evropských orgánů lze považovat za další krok k dosažení správního prostředí, kde je dostupnost a snadný přístup k informacím spíše pravidlem než výjimkou. Závěrem bych rád upozornil na velký úspěch, kterého bylo nedávno dosaženo: Evropský parlament nyní používá ne méně než 23 oficiálních jazyků a dokumenty Evropského společenství jsou v nich dostupné. To představuje záruku demokracie.
písemně. - (SV) My, švédští konzervativci, jsme dnes hlasovali pro zprávu pana Cashmana o revizi nařízení o přístupu veřejnosti k dokumentům č. 1049/2001, abychom směřovali ke zvýšené transparentnosti uvnitř evropských orgánů. Co se týče pozměňovacích návrhů 61 a 103 týkajících se článku 5, domníváme se, že dohodovací dokumenty z třetího čtení by měly být zpřístupněny okamžitě po skončení závěrečné dohodovací schůze, na rozdíl od dokumentů, které jsou při jednáních zkoumány. Dokumenty z trialogů v prvních a druhých čteních by měly být zcela přístupné v průběhu celého procesu.
písemně. - Velmi lituji toho, že do postupů zamýšlených k rozvoji zásady, že veřejnost má právo vidět dokumenty EU, vložil Parlament zdůraznění, že se tato pravidla nebudou týkat poslanců EP. Je argumentováno tím, že se jedná jen o zopakování pravidel, která jsou již uložena ve statutu poslanců, ale mnoha lidem to bude připadat jen jako další příklad přístupu "jiná pravidla pro ně, jiná pravidla pro nás", a jsem rád, že skupina liberálních demokratů nepodpořila pozměňovací návrh předložený panem Nassauerem.
Hlasoval jsem pro zprávu pana Cashmana týkající se přístupu veřejnosti k dokumentům Evropského parlamentu, Rady a Komise. Podporuji jeho chvályhodnou iniciativu, která je navržena tak, aby překlenovala mezeru mezi společnými pravidly o "utajovaných informacích" (tak zvané citlivé dokumenty citované v současném nařízení č. 1049/2001) tím, že zachová na úrovni nařízení některé dobré principy přejaté z vnitřních bezpečnostních pravidel Rady a Komise, pokud tyto principy mohou být aplikovatelné na orgán Parlamentu. A nakonec podporuji celkový cíl pana Cashmana, jímž je pozměnit toto nařízení za účelem zvýšení transparentnosti, aniž by se tento nástroj stal příliš konkrétním, a tedy obtížně použitelným.
A co víc, návrh Komise revidovat nařízení z roku 2001, které před námi nyní leží, obsahuje přísnější pravidla, což znamená méně transparentnosti. V souladu s tím dokumenty o obchodních vyjednáváních jsou považovány za důvěrné. Konečně: jedná se o volbu mezi ďáblem a hlubokým mořem. Podporuji proto Cashmanovu zprávu, protože i když není úplná, jedná se celkově o zlepšení současného návrhu Komise. Byl by ale býval vhodnější radikálnější přístup, jenž by zahrnoval úplné odmítnutí návrhů Komise, protože pak by Komise byla nucena přijít s novým a lepším návrhem, jenž by transparentnosti evropských orgánů prospěl a opravdu by překlenul onu notoricky známou propast mezi orgány EU a občanem.
Paní předsedající, jak víme, stávající ekonomická a finanční krize má vliv na Evropu. Mám obavy o svou zemi, Itálii. Tato krize znamená nadbytečnost a rodiny, které mají stále méně peněz a stále méně utrácejí. Potřebujeme proto výrazný zásah. Tato krize se jeví obzvláště závažnou, ale jak hluboko půjde a jak dlouho bude trvat, záleží na tom, co uděláme. Musíme spojit síly: důležitý je koordinovaný evropský přístup. Nyní víc než kdy jindy vidíme naléhavou potřebu provádět pečlivě reformy, abychom pro evropské občany vytvořili kvalitní pracovní místa a blahobyt. Musíme trend obrátit směrem k radikální restrukturalizaci, zabránit ztrátě pracovních míst a odvrátit další tlak na snižování mezd a plateb sociálního pojištění.
Ale ani před finanční krizí nevypadala situace na pracovním trhu nejlépe. Stále více lidí bylo nuceno přejít na zkrácené úvazky a smlouvy na dobu určitou a státem podporovaná pracovní místa by neustále snižována. Po nějakou dobu žilo stále více lidí pod hranicí chudoby, a to i když pracovali. Ve světle skličujících ekonomických prognóz je pravděpodobné, že počet lidí pracujících na plný úvazek bude i nadále klesat a v určitém momentě i ti, co pracují na zkrácený úvazek, o práci přijdou. Musíme udělat, co je v našich silách, abychom zabránili masové nezaměstnanosti. Není vůbec jisté, že opatření představená v této zprávě jsou v tomto směru vhodná nebo uspokojivá. Z tohoto důvodu jsem hlasoval proti zprávě.
Další rozšíření, nebo jinak řečeno, další odklad práva všech poslanců hovořit v Parlamentu ve svém vlastním jazyce a sepisování všech dokumentů v oficiálních jazycích není pochopitelné ani přijatelné. Již uběhla řada let od doby, kdy přistoupily určité země, pro něž stále platí omezení používání vlastního jazyka, zejména Irsko a Česká republika, aniž by se našli požadovaní lingvisté. Předložené zdůvodnění je vágní a rozporuplné, přičemž nebyla dána finanční priorita odborné přípravě těchto lingvistů, což nás vede k pochybnostem o úmyslech. Nemůžeme přijmout jakoukoliv hrozbu nezcizitelnému právu na kulturní a jazykovou rozmanitost v EU, což by se dotklo i Portugalců. Tuto diskriminaci nemůžeme přijmout.
Paní předsedající, hlasoval jsem pro tuto zprávu. Jsem velmi znepokojen nedávnými událostmi v Itálii. Ve vztahu k rumunským občanům a Romům probíhá "hon na čarodějnice" doprovázený mnoha trestnými výpravami. Italská vláda je posedlá bezpečnostní kampaní. Přijetí extrémních opatření ve vztahu k Romům však může zjitřovat již tak hroznou situaci těchto menšin a podkopávat příležitosti k integraci a sociálnímu začlenění. Nesmíme zapomenout, že v rámci právního státu je trestní odpovědnost na jednotlivci a nelze ji přisoudit kolektivně skupinám. Odchýlení se od tohoto principu by vytvořilo nebezpečný precedens, jenž by vedl ke kriminalizaci celých etnických skupin nebo určitých národností migrantů.
Zpráva navrhuje důležité akční směrnice týkající se politiky podpory vzdělávání Romů a povzbuzování pozitivní diskriminace na trhu práce. Podpora integrace Romů na trh práce prostřednictvím financování opatření na vzdělávání a rekvalifikace, opatření na podporu nezávislých aktivit Romů, nabídka snížených úvěrů a veřejných grantů stejně jako i navrhování inovativních forem zemědělské práce jsou všechno cíle, které má EU za povinnost koordinovat. Vytvoření expertní skupiny na úrovni EU, včetně zástupců Romů, by také mohlo pomoci koordinovat strategii členských států na podporu Romů a využívání strukturálních fondů a Fondu soudržnosti.
písemně. - Romové představují největší menšinu v Evropské unii a jejich integrace do evropské společnosti je jednou z největších výzev, které bude EU čelit v nadcházejícím desetiletí. Romové, jichž je přibližně 10-12 milionů, nemají šanci uniknout chudobě a vyloučení. Takový stupeň sociálního znevýhodnění komplikuje dosažení základní úrovně lidské důstojnosti a rovných příležitostí pro Romy. Vítám tuto zprávu, která zdůrazňuje potřebu zlepšit podmínky všech Evropanů bez ohledu na rasu.
Řízení poptávky po ropě nesmí být omezeno jen na EU. Vyjádřeno v procentech, celosvětový objem ropy spotřebované EU se bude v nadcházejících letech postupně snižovat. Toto určí obrovský růst poptávky za hranicemi EU. Proto bude z pohledu bezpečnosti dodávek energií v EU také velmi důležité snížit růst poptávky na globální úrovni, aniž by však byly ohroženy rozvojové cíle třetích zemí nebo samotné EU. Podpora mechanismů ve třetích zemích na stanovení tržní ceny je také velmi důležitá - například po zrušení státních subvencí paliv.
Všechna tato opatření vyžadují investice. Investice jsou možné, jen pokud existuje dostatečný kapitál a naděje na nějaký zisk. Je proto důležité překonat současnou finanční krizi, která se velmi rychle může změnit na hospodářskou krizi. V posledním desetiletí se zvětšilo množství problémů souvisejících s budoucí bezpečností zásobování ropou v EU. Pokud však uspějeme a povzbudíme politickou vůli a mezinárodní koordinaci, spolupráci a tvorbu inovací, mohou být tyto problémy překonány a mít cílený vliv jak na dodávku, tak na poptávku.
písemně. - Celkově mohu tuto zprávu z vlastního podnětu svého kolegy poslance EP, pana Reula, podpořit. Jak ukázaly uplynulé měsíce, důležitost energetické bezpečnosti nebyla nikdy naléhavější. Spolupráce, do níž se musí zapojit všechny členské státy, a potřeba využít stimulačních balíčků, které v současnosti zahájily téměř všechny členské státy a Komise, podtrhují potřebu investic do obnovitelných technologií tak, aby se zvýšila naše energetická bezpečnost a byly sníženy naše emise CO2. Roky naší závislosti na fosilních palivech nám zanechaly dva podstatné závěry:
Hlasoval jsem proti zprávě pana Reula o výzvách ve vztahu k zásobování ropou. Nesouhlasím se zpravodajem v tom, že podle různých odhadů bude možné vytěžit dostatečné množství ropy také na pokrytí budoucí poptávky, ale pouze pokud budou více zdaněni spotřebitelé a zlepší se podmínky pro investice. I když podporuji iniciativu Komise na zamezení rychlého nárůstu cen ropy v příštích letech, domnívám se, že celá situace byla nesprávně zanalyzovaná.
Hlasoval jsem pro zprávu pana Jarzembowského o dopravě šetrnější k životnímu prostředí a internalizaci vnějších nákladů. Můj názor, který se shoduje s názorem zpravodaje - jenž napsal vynikající zprávu -, zdůrazňuje velký přínos, který mobilita má pro kvalitu života Evropanů, růst a zaměstnanost v rámci Evropské unie, socioekonomickou a územní soudržnost a obchod s nečlenskými zeměmi EU, stejně jako přínos pro podniky a zaměstnance, kteří přímo nebo nepřímo působí v odvětví dopravy a logistiky. Z tohoto pohledu vítám skutečnost, že Komise ve svém sdělení sestavila "inventář" všech opatření EU až k dnešnímu dni, aby podpořila politiku udržitelné dopravy. Jedná se o malý krok směrem k velkému cíli.
Zpráva pana Jarzembowského by však oslabila návrhy Komise. Proto skupina Zelených/Evropské svobodné aliance předložila pozitivní pozměňovací návrhy, včetně požadavku na větší spolufinancování mezi EU a členskými státy, daň z kerosenu pro leteckou dopravu a oddělení nárůstu dopravy od ekonomického růstu. Naše pozměňovací návrhy však nebyly přijaty, v důsledku čehož tato zpráva nemá pro návrhy Komise žádnou přidanou hodnotu. Proto jsem hlasoval proti této zprávě.
písemně. - Zcela souhlasím s tím, že pokud jde o dopady ekonomické krize, vzbuzuje největší obavy růst chudoby v EU. Je zásadní zastavit současný růst nezaměstnanosti v EU. Věřím, že nejúčinnější způsob, jak snížit chudobu a zamezit jí, je učinit tak prostřednictvím strategie založené na cílech plné zaměstnanosti, kvalitních pracovních míst, sociálního začleňování, opatřeních na podporu podnikání a aktivitách, které zvýší úlohu malých a středních podniků a investic. V kostce: toto je nejdůležitější část úvodu usnesení.
Politiky, které jsou obsažené v Lisabonské strategii a v Evropské strategii zaměstnanosti, k této situaci přispěly, protože podporují finanční deregulaci, liberalizaci trhu a nejistotu v pracovněprávních vztazích. Zapotřebí tedy bylo rozloučit se s těmito politikami. Nicméně při konfrontaci se zhoršujícími se sociálními a ekonomickými podmínkami odráží reakce (nebo nedostatek reakce) EU její třídní volbu: i nadále trvá na pokračování politik, které podporují kumulaci obrovských zisků velkými ekonomickými a finančními skupinami na úkor životních podmínek pracujících a obyčejného obyvatelstva.
Lisabonská strategie byla vymyšlena v hospodářských souvislostech a pro hospodářské souvislosti, které jsou jasně odlišné od situace, v níž se v současnosti nacházíme. Tato skutečnost ale neznamená, že musí být revidovány všechny její základní koncepty. Musí se odlišit mimořádný charakter současných okolností a politiky, o které bychom měli usilovat, abychom podpořili evropský rozvoj a konkurenceschopnost v dlouhodobém horizontu. Je ale důležité, abychom z tohoto rozdílu nevyvodili závěr, že krizová situace vyžaduje opatření, která nejsou v souladu s řádnými politikami. Právě naopak. Odpověď na současnou situaci, i když vyžaduje výjimečná opatření, musí být vedena myšlenkami řádných politik a volbou investic do inovací a konkurenční kapacity Evropy, jinak nedokážeme ani reagovat na krizi, ani připravit členské státy Evropské unie na další fázi globální ekonomiky.
písemně. - Finanční a z toho vyplývající ekonomická krize uštědřila evropskému růstu a stabilitě na pracovním trhu obrovskou ránu. V těchto těžkých dobách musí být naším hlavním cílem, jak říká toto společné usnesení, chránit občany EU, ať se jedná o pracovníky, podnikatele či majitele domů, před následky krize. I když je současná krize nepochybně devastující, nabízí také příležitosti: příležitost změnit náš způsob myšlení; příležitost budovat a posilovat rámec pro udržitelný rozvoj, který odolá možným šokům; a příležitost budovat zdravý ekonomický a sociální základ pro budoucnost.
Mezi prvky tohoto usnesení, které jsou zvláště přitažlivé, patří uznání klíčové úlohy malých a středních podniků a podpora, které se jim musí dostat. Nejenže malé a střední podniky poskytují cennou zaměstnanost, která v posledních letech představuje 80 % nových pracovních míst v EU, ale také hrají klíčovou sociální úlohu při povzbuzování místních ekonomik, diverzifikaci zaměstnanosti a podpoře podnikatelství. Podobně je velmi vítaný důraz na inovace - zejména v odvětví životního prostředí -, který dokládá, že zdvojené cíle energetické účinnosti a ekonomické stability se nemusí navzájem vylučovat.
písemně. - Podle zprávy skupiny Allianz, která byla zveřejněna v pondělí, recese letos EU zpomaluje v dosažení cíle stát se přední světovou znalostní ekonomikou. Abychom dosáhli cílů Lisabonské strategie, musíme udělat pro naplnění těchto cílů, co je v našich silách, a to i v těchto těžkých dobách. Když splníme tyto cíle, uvidíme i cestu z recese a EU bude mít v budoucnu silnější postavení. Musíme se také držet barcelonských cílů týkajících se péče o děti.
Usnesení politických sil kapitálu skrývají příčiny a povahu kapitalistické krize. Přesouvají břemeno krize na pracující, kteří enormní zisky kapitálu platili a nyní jsou vyzýváni, aby zaplatili krizi a zvýšili zisk kapitalistovi. Návrhy vyzývají Evropskou unii, aby prohloubila Lisabonskou strategii jdoucí proti práci, aby uplatnila Pakt o stabilitě a Plán evropské hospodářské obnovy a aby pokračovala s plnou liberalizací vnitřního trhu. Navrhují opatření na podporu monopolů tím, že jim bude zaručen dostatečný tok peněz z kapes pracujících, snížení daní z čistého jmění a vyšší půjčky velkým monopolním společnostem. Podporují rychlejší kapitalistické restrukturalizace založené na strategii "flexikurity" a směrnici o organizaci pracovní doby, jinými slovy o zvýšení pracovní doby až na 13 hodin denně a 78 hodin týdně a o rozdělení pracovní doby na aktivní dobu a neplacenou neaktivní dobu.
Tato usnesení obsahují pozitivní aspekty, jichž si ceníme. Zdůraznili bychom výzvu k Evropské unii, aby aktivně usilovala o dohodu v Kodani, která bude brát v úvahu nejnovější vědecké zprávy o klimatických změnách, která se zavazuje k stabilizaci úrovní a teplotních cílů, jež velice pravděpodobně zabrání nebezpečným klimatickým změnám, a která bude umožňovat pravidelné revize, aby se zajistil soulad cílů s nejnovější vědou. Podobně hodnotíme jako pozitivní pozornost zaměřenou na potřebu podstatně zvýšit finanční zdroje, aby bylo možné zajistit nebytné kroky pro zmírnění dopadů v rozvojových zemích.
písemně. - Hlasoval jsem pro toto usnesení Výboru pro životní prostředí, veřejné zdraví a bezpečnost potravin. Bez ohledu na hloubku a šíři současné finanční krize, která je produktem deregulace, zbabělých regulátorů a chamtivých bankéřů, nemůžeme se odklonit od nutnosti jednat a zastavit klimatické změny. Musíme stávající krizi vidět jako příležitost vynaložit zdroje k dosažení prudké změny v našem životním stylu a podporovat zelený Nový úděl napříč kontinentem a ve světě. Našich cílů nemůžeme dosáhnout, pokud nebudeme pracovat v partnerství s USA a Japonskem, Čínou a Indií.
Návrhy v usnesení budou také vyžadovat větší zdroje v Evropském fondu pro přizpůsobení se globalizaci. Bude nutné zvýšit příspěvky členských států do EU. A to přichází v době, kdy si členské státy potřebují ponechat své snížené ekonomické zdroje pro vlastní sociální politiky a politiky zaměstnanosti. Nevěříme, že je Fond pro přizpůsobení se globalizaci EU tím nejúčinnějším prostředkem na podporu pracovníků, kteří ztratili zaměstnání. Členské státy mohou nejlépe provádět v této oblasti účinnou politiku. Navíc všechny členské státy vydávají sumy peněz na stimulační balíčky, a to ve stejném objemu, jako jsou jejich celkové příspěvky do rozpočtu EU.
Hlasoval jsem proti návrhu usnesení o hlavních směrech politiky zaměstnanosti. S ohledem na skutečnost, že globální finanční a ekonomická krize volá po odhodlané a koordinované reakci ze strany EU, aby se zabránilo ztrátě pracovních míst, aby byla udržena uspokojivá úroveň příjmů Evropanů, aby se předešlo recesi a aby se stávající ekonomické výzvy a výzvy v oblasti zaměstnanosti obrátily v příležitosti, jsem přesvědčen, že opatření přijatá pod vládou eurokratů rozhodně nejsou dostatečná na to, aby nesla váhu krize, kterou procházíme, a rozhodně ne v citlivé oblasti, jakou je zaměstnanost.
Mezi našimi zamítnutými návrhy jsou ty, které vyzývají ke značnému zvýšení finančních zdrojů a rychlejšímu použití fondů zamýšlených na podporu zaměstnanosti a také přesměrování programů podpory směrem k nejohroženějším skupinám, včetně programů zaručujících slušné životní podmínky a obecný přístup k vysoce kvalitním veřejným službám. Také je mi líto odmítnutých návrhů, které považují objem Plánu evropské hospodářské obnovy (1,5 % HDP EU) za nedostatečný na to, aby mohl úspěšně řešit současnou krizi, neboť EU bude výrazně zaostávat za zeměmi jako Spojené státy a Čína. Dále lituji zamítnutí naší kritiky Komise za to, že spojila Plán evropské hospodářské obnovy s rozšířením neoliberálních "strukturálních reforem" a s přísným souladem s Paktem o stabilitě a růstu, když to, co bylo zapotřebí, bylo vzdát se jich a změnit směr.
písemně. - Mohu jen gratulovat mé kolegyni, paní Elise Ferreiraové k její zprávě o Plánu evropské hospodářské obnovy. Podpořil bych pocity, které vyjádřil Poul Rasmussen, že jsme ještě neudělali dost. Vyplacení bank bylo nutným, ale ne dostatečným krokem. Musíme také podniknout kroky k řešení problémů pracovního trhu. Je nutno podpořit sdílení práce, a v případě potřeby zkráceného úvazku bychom měli podpořit zachování hodin na pracovišti s tím, že by čas byl využit pro školení a zlepšování dovedností.
Je proto nutný odhodlaný postup, který povede k tvorbě pracovních míst a skutečnému zlepšení ekonomické situace. Klíčovou otázkou samozřejmě je tzv. léčba finančního sytému tak, aby podniky a občané měli přístup k úvěru. To je zejména důležité pro malé a střední podniky, které jsou zajisté základem evropské ekonomiky. Proto musí být účinná a rychlá obnova úvěrování naléhavě zajištěna. Pomoc určená na boj proti krizi nesmí být směřována jen na záchranu vybraných odvětví. Taková pomoc je nevyhnutelná, ale také by měla zahrnovat pokračování koncepce konkurenceschopného evropského průmyslu. Navíc krize nesmí být využita jako příležitost k zavedení nových, vysoce zatěžujících předpisů.
Ekonomická situace se natolik zhoršila, že ospravedlňuje koordinovaný postup členských států ve snaze znovu nastartovat ekonomickou činnost. Pár postřehů je zde však na místě. Výjimečná situace, kterou dnes prožíváme, nezpochybňuje základní pravidla ekonomie. Půjčit si dnes znamená mít dluhy zítra, dluhy, které budou muset členské státy v budoucnu splatit. Deficity mohou být nezbytné, ale bude to velmi drahé. Musíme si toho být vědomi. Již se hovoří o zvýšení daní v blízké budoucnosti, aby se udržely veřejné finance v oběhu.
Navzdory tomu, že obsahuje pozitivní prvky, zpráva paní Elisy Ferreiraové o Plánu evropské hospodářské obnovy trpí stejnými problémy jako samotný plán: zobrazuje situaci, aniž by řádně vysvětlila skutečné příčiny současné krize; předkládá seznam iniciativ, které jsou zapotřebí k obnově důvěry ekonomických aktérů, aniž by však do dnešního dne identifikovala jakýkoliv důkaz pro tento efekt; a také nabízí málo, pokud jde o evropskou mobilizaci. A tak je k této záležitosti třeba dodat, že pokud tato zpráva konkrétně řeší jen málo, je to proto, že Evropský parlament má jen malou schopnost řešit. Totéž lze říci o Evropské komisi.
Z rozpočtu tohoto plánu činí fondy řízené na úrovni Společenství jen 15 %. Odpověď tedy bude nutné nalézt na evropské úrovni, ale především prostřednictvím politické vůle členských států koordinovat své reakce na současnou ekonomickou situaci. Impuls musí vyjít z členských států, pokud vůbec vyjde, vzhledem k tomu, že stávající známky nedostatku evropské politické vůle jsou znepokojující. Například se můžete podívat na protichůdné postoje, které zaujali němečtí nebo rakouští sociální demokraté v EP nebo při zastupování vlád svých zemí.
Reakce Komise v průběhu ekonomické krize byla nevýrazná a Parlament je přesvědčen, že k oživení je zapotřebí účinnějších nástrojů. Environmentální přístup by mohl vést k větší inovaci, obnovit produktivitu a zároveň mít pozitivní vliv na naše životní prostředí. Je však nutné dávat pozor, aby nedošlo k poškození některých průmyslových odvětví nebo ke snížení našich celkových ekonomických možností, a proto je nutné uvažovat o cílené koncepci. Podobně je nezbytně důležitý nový přístup k finančnímu dohledu, tak jak je naznačen ve zprávě de Larosièrových moudrých, aby bylo možné se zajistit proti systémovým rizikům.
Plán na oživení ekonomiky musí umožnit vytvoření nových finančních nástrojů a zároveň prostřednictvím regulací vnést do systému stabilitu a spolehlivost. Pobídka jít za krátkodobým ziskem prostřednictvím výběru bonusů musí být odstraněna a vyměněna za pravidla pro takzvané zajištěné fondy a soukromé akciové fondy. Transparentnost, otevřené účetnictví a dohled musí znemožnit daňové ráje. Prostřednictvím přesného popisu úkolů se banky opět mohou stát služebníky reálné ekonomiky, kde může Evropská centrální banka působit jako hlídací pes.
Zpráva zdůrazňuje mimořádně nepříznivé ekonomické a sociální následky krize v mnoha nových členských státech, které znamenají značné riziko destabilizace a zvýšené chudoby. Očekávají se vedlejší účinky na euro a ekonomiky v eurozóně. Vyzýváme ke koordinaci na úrovni Společenství, přičemž máme na paměti solidaritu Společenství a v tomto smyslu přijetí kolektivní odpovědnosti. Vyzýváme tak Komisi, aby revidovala a sjednotila všechny nástroje, které si kladou za cíl stabilizovat zasažené členské státy, což zahrnuje stabilizaci směnných kurzů tak, aby bylo možné zavádět bezpečnostní opatření a rychlé, účinné balíčky reagující na krizi.
Velmi pozorně jsem naslouchala projevům zpravodajů a předsedů skupin, včetně úderu, který předseda Socialistické skupiny v Evropském parlamentu uštědřil skupině Evropské lidové strany (Křesťanských demokratů) a Evropských demokratů kvůli jejich chování při hlasování o pozměňovacím návrhu 92. Samozřejmě nesouhlasíme s důsledky tohoto pozměňovacího návrhu a společně s mými kolegy ze skupiny jsem hlasovala proti němu. Jistě nemůže být záměrem přijmout krátkodobá opatření, která podkopou dlouhodobé cíle?
Z tohoto důvodu není rozumné snažit se přimět členské státy, aby usilovaly o rozpočet bez ohledu na míru jejich zavinění, což je důležitým faktorem při určení toho, do jaké míry mohou být deficitní výdaje oprávněné. Moje skupina se správně držela pevně svého názoru, který sdílí s Komisí, zejména v tom směru, že bychom měli mít na paměti budoucí generace. Proto je oprávněné pozměňovat rozpočtové pobídky podle úrovně zavinění členského státu a není schůdné ani oprávněné požadovat jednotnou intenzitu ve výši 1,5 % HDP.
Hlasoval jsem proti zprávě pana Kirilova o politice soudržnosti: investicím do reálné ekonomiky. Je důležité pochopit, že politika soudržnosti EU významně přispívá k evropskému plánu na oživení ekonomiky a je největším zdrojem investic Společenství do reálné ekonomiky, poskytuje cílenou pomoc pro řešení prioritních potřeb a oblastí s růstovým potenciálem, a to jak ve veřejném, tak soukromém sektoru. To by nás však mělo přimět k zamyšlení nad chybami v minulosti, které vedly k této vážné ekonomické situaci. V tomto odvětví je také zapotřebí mít přísné právní předpisy, jinak se nutně takovéto chyby budou cyklicky opakovat.
Počátky byly pochopitelně obtížné - všechno bylo přece jen nové a bylo třeba reagovat na místě za daných podmínek - tribunál se však osvědčil jako řádný, seriózní a způsobilý právní orgán, jehož činnost přesahuje výkon spravedlnosti, který mimochodem provádí s velkou pečlivostí, což posiluje jeho legitimitu. Tribunál dále vytvořil skutečné programy komunikace, jimiž přispěl k procesu přizpůsobení a usmíření zemí, které vznikly po zhroucení bývalé Jugoslávie.
Tribunál vytvořil "strategii pro dokončení činnosti", jejímž prostřednictvím by měl ve třech etapách splnit požadavky Rady. Podle plánu budou všechna soudní řízení dokončena do roku 2011, s možným přesahem do roku 2012. S cílem zabezpečit všechny možnosti, a především zajistit, aby pánové Mladić a Hadžić za každých okolností podstoupili stejné soudní řízení, bude třeba dosadit účinný, vysoce kvalifikovaný a dostatečně vybavený mechanismus, který převezme zbývající úkoly i po ukončení mandátu tribunálu.
Tribunál vznikl v roce 1993, v době, kdy vnitrostátní soudní systémy v zemích bývalé Jugoslávie nebyly připraveny na zločiny tohoto rozsahu. Bylo však zjevné, že je nutné se jimi zabývat. Žádná smlouva, dohoda či společnost bez spravedlnosti není udržitelná. Naše strategie v tomto regionu je podpořit stabilizaci zemí západního Balkánu a pomoci jim uskutečnit své vyhlídky na členství v EU. Ústřední součástí této politiky je spolupráce s Mezinárodním trestním tribunálem pro bývalou Jugoslávii. Mandát podporujeme několika způsoby.
Za prvé, země západního Balkánu jsou součástí procesu stabilizace a přidružení. Ten vychází z dodržování demokratických principů, právního státu, lidských práv a práv osob patřících k menšinám, základních svobod a zásad mezinárodního práva a regionální spolupráce. Rovněž závisí na úplné spolupráci s Mezinárodním trestním tribunálem pro bývalou Jugoslávii. Podmínka procesu stabilizace a přidružení je sledována ve výročních zprávách o pokroku připravovaných Komisí. Nejnovější zpráva o pokroku bude zveřejněna v říjnu roku 2009.
Paní předsedající, je jasné, že se soud v Haagu, se 116 uzavřenými případy a řadou odvedené práce v regionu, může chlubit velmi dobrým výsledkem. Nikdo již nemůže prohlašovat, že viníci vyváznou bez trestu. Rovněž vítám skutečnost, že důraz je kladen na úplnou spolupráci, která má být tribunálu poskytnuta. Platí to pro všechny země, z nichž pochází podezřelí. Všechny osoby, které jsou stále na útěku, by měly být předány spravedlnosti a všechny státy v regionu k tomu daly souhlas Evropské unii. Nedodržíme-li tuto podmínku, ztratíme důvěryhodnost. Se souhlasem zpravodajky zítra předložím na toto téma ústní pozměňovací návrh.
jménem skupiny ALDE. - Paní předsedající, musíme vyjádřit podporu impozantní práci tribunálu v Haagu, který povolal ke spravedlnosti pachatele hrůzných zločinů, a ne jeho činnost násilně ukončovat, neboť časová tíseň by ovlivnila spravedlnost soudních řízení a ohrozila bezpečnost svědků. Řada případů na nižší úrovni byla úspěšně předána vnitrostátním soudům, některé z nich však v souladu s mezinárodními standardy nebyly schopny nebo nechtěly ve věci vést soudní řízení z toho důvodu, že postoupení případu se někdy brání oběti a svědci.
Komisař Rehn nám připomíná, že naprostá spolupráce s tribunálem je podmínkou pro přistoupení k EU, pravda je však taková, že včera večer mi komisař Orban za nepřítomnosti komisaře Rehna upřímně sdělil, že v Radě nepanuje shoda o tom, co to znamená. Vede to ke zmatku a neustálému prodlužování termínů. Všichni si velmi přejeme, aby Srbsko i Chorvatsko přistoupilo, avšak Rada, Komise a Parlament musí mít jednotný a pevný postoj v tom, že obvinění, jako jsou pánové Mladić a Hadžić, musí být předáni spravedlnosti, a co se týče Chorvatska, musí být poskytnuty důkazy a svědci. Z těchto podmínek si nemůžeme dovolit ustoupit.
(NL) Paní předsedající, v této stručné rozpravě bych rád zmínil několik bodů. Mezinárodní trestní tribunál pro bývalou Jugoslávii je nesmírně důležitý, neboť zaručuje, že ti, kteří nesou zodpovědnost za válečné zločiny na Balkáně, budou předáni spravedlnosti, a rovněž poslouží veřejnému smyslu pro spravedlnosti. Tribunál dále hraje důležitou roli v evropské politice ohledně západního Balkánu. Tuto skutečnost rovněž zdůraznila zpráva paní Neytsové.
Jeho spolupráce však přinejmenším do velké míry nesplňuje naše představy. Hlavní žalobce pan Brammertz naposledy v únoru navštívil Záhřeb, kde žádal o chybějící dokumenty ohledně použití dělostřelectva při operaci "Bouře", která si oficiálně vyžádala 350 obětí z řad civilistů a vyústila v exodus 200 tisíc Srbů, a vyzýval Chorvatsko k úplné spolupráci, avšak některé evropské vlády ani Evropský parlament se jí nedočkají, přestože Evropská komise právě povolila otevření kapitoly 23 o soudních a základních právech.
(PL) Paní předsedající, Mezinárodní trestní tribunál pro bývalou Jugoslávii významným způsobem přispěl k procesu usmíření na západním Balkáně a napomohl obnovení a udržení míru v regionu. Rovněž se podílel na vytvoření základů pro nový světový standard řešení konfliktů po skončení války. Měli bychom však zdůraznit, že podpora rozvoje samostatného vnitrostátního soudnictví na Balkáně je zásadní záležitostí proto, aby místní soudy mohly pokračovat v práci započaté tribunálem. Řádná spolupráce mezi soudy a žalobci na západním Balkáně je další důležitý problém, především u případů, jejichž součástí je vydání osob a vzájemná právní spolupráce. Rovněž je zjevně nezbytné zavést mechanismy, jimiž bude po ukončení činnosti tribunálu zaručeno, že jeho funkce a materiály, které vytvořil, budou využity k posílení zásad právního státu.
Ještě se zmíním o tom, že zítra se setkáme s hlavním žalobcem Sergem Brammertzem v Praze. Souhlasím s tím, že tribunál by měl být v pozici, kdy jeho mandát bude prodloužen, aby dokončil probíhající řízení a zahájil nové proti dvěma obviněným, kteří jsou stále na svobodě. Rovněž souhlasím s tím, že odkaz tribunálu musí být zachován posílením místních kapacit, aby se mohly zabývat nedořešenými případy. Jsou to konec konců případy, které se týkají zemí západního Balkánu a za něž ony samy musí převzít zodpovědnost.
Uplynulo deset let od bouřlivé války, kterou proti Jugoslávii rozpoutaly USA, NATO a EU, a pachatelé zločinů proti svému lidu se radují z tisíců zavražděných osob včetně žen a dětí a ze škod, které způsobili v balkánské oblasti. Zmíněná zpráva vyzdvihuje tribunál v Haagu, který byl vytvořen s cílem odsoudit oběti a očistit americké a evropské imperialisty od svých činů, tribunál se smyšlenými obviněními a parodiemi soudního líčení, jehož činnost vyústila ve vraždu bývalého jugoslávského prezidenta Slobodana Milosevice. S nevídanou drzostí nyní žádají o prodloužení své činnosti, aby mohli označit nové skupiny viníků a vyvinout teroristický tlak na jugoslávský lid tím, že je donutí podepsat deklaraci, v níž vyjádří svoji lítost nad obranou své země a jejímž prostřednictvím budou podrobeni svým evropským vrahům.
Evropané čelí řadě výzev v důsledku stárnutí obyvatelstva vedoucího k tomu, že roste počet osob, které potřebují péči, rovněž v kombinaci se změnami ve velikosti a složení rodin, změnami na trhu práce a zvýšenou mobilitou, což má dopad na dostupnost pečujících osob. V demografické zprávě Komise (SEK(2008)2911) se uznává, že tyto problémy budou vyžadovat řadu různých politických řešení včetně posílení solidarity mezi generacemi v oblasti dlouhodobé péče, většího uznání pro profesionální pečovatele a, co je nejdůležitější, větší podpory pro pečovatele z řad rodinných příslušníků.
Předsednictví si význam dlouhodobé péče v souvislosti se stárnoucím obyvatelstvem plně uvědomuje. Podle údajů Eurostatu se populace starší 65 let v období 1995 až 2050 zdvojnásobí. Ve svých závěrech ze dne 16. prosince 2008 o strategiích v oblasti veřejného zdraví pro boj s neurodegenerativními onemocněními spojenými se stárnutím uvítala Rada práci, jež právě provedla sdružení, která chrání a podporují pacienty a pečovatele, a vyzvala členské státy a Komisi ke společným úvahám o podpoře pečovatelů a ke zvažování způsobů, jak ji dále rozvíjet.
(DE) Paní předsedající, to, že existuje snaha podpořit příbuzné, aby mohli převzít dlouhodobou péči, považuji za velmi dobrou věc. Ve skutečnosti však bohužel není dost členů rodiny, kteří by se tak zachovali. Naproti tomu potřebujeme stále vice vysoce vzdělaného personálu. Proto mám otázku: jaké kroky podnikne úřadující předseda Rady, aby zajistil, že bude k dispozici dostatek profesionálně vyškolených pečovatelů? Zabývali jste se nějakou formou sjednocené odborné přípravy, vzhledem k tomu, že jde o nové iniciativy?
Je samozřejmě pravda, že řada těchto problémů zůstává v pravomoci členských států, ale na začátku této rozpravy jsem se zmínil o dvou konferencích. Myslím, že by členské státy mohly pečujícím rodinným příslušníkům poskytovat možnosti odborné přípravy a poradenství. Rozvoj vysoce kvalitního vzdělávání je klíčovým faktorem zlepšování kvality péče, podobně jako dočasné nahrazení péče a zvláštní dovolená pro zaměstnance, kteří se starají o rodinné příslušníky. Důležitá je v takové situaci pružná pracovní doba, práce na častečný úvazek a další opatření v zaměstnání, díky nimž je jednodušší péči poskytovat.
úřadující předseda Rady - Rád bych poděkoval panu Brianu Cowleymu, že s touto otázkou vystoupil. Jistě si uvědomujete, že za plánování a uskutečňování svých politik zaměstnanosti jsou v první řadě odpovědné členské státy. Nicméně Rada má v oblasti zaměstnanosti řadu povinností, které zahrnují každoroční přijetí hlavních směrů zaměstnanosti v souladu s článkem 128 Smlouvy. Zvláště nyní, kdy Evropa čelí finanční a hospodářské krizi, věnuje Rada politikám zaměstnanosti v členských státech zvláštní pozornost.
Ve své otázce jste se ptal zvláště na současné iniciativy Evropské rady, které by měly pomoci v boji proti nezaměstnanosti mladých a dlouhodobé nezaměstnanosti v Evropě. V prosinci 2008 schválila Evropská rada Plán evropské hospodářské obnovy s cílem poskytnout jednotný rámec jak pro opatření, jež mají být přijata na úrovni Evropské unie, tak pro opatření přijímaná každým členským státem, s ohledem na jeho individuální podmínky. Závěry Evropské rady zdůraznily především rychlý doplňkový postup Evropského sociálního fondu na podporu zaměstnanosti, zvláště na pomoc nejohroženějším skupinám obyvatelstva. Evropská rada se zavázala vyhodnotit realizaci plánu na svém nadcházejícím jarním zasedání v březnu a naznačila tak, že v případě potřeby mohou být přijaty dodatky a změny.
Mimoto se předsednictví rozhodlo uspořádat summit o zaměstnanosti, aby zachovalo platformu pro diskusi a případná rozhodnutí; summit se bude konat dne 7. května. Témata diskuse budou potvrzena po jarním zasedání Evropské rady - proto plánujeme orientační diskusi k této věci na příští týden. V této souvislosti by se mělo také zmínit, že během tohoto roku Evropský parlament a Rada, jako spolutvůrci právních předpisů, hodnotí a zvažují změny v Evropském fondu pro přizpůsobení se globalizaci, který je nástrojem zaměřeným na odstranění negativních dopadů globalizace, mezi něž ztráta zaměstnání jistě patří, podobně jako snižování rizika, že propuštění zaměstnanci se stanou dlouhodobě nezaměstnanými. Cílem je zabránit dlouhodobé nezaměstnanosti včasnou podporou zaměstnanců pomocí aktivačních programů, mezi něž patří vzdělávání, které by mělo umožnit zvýšení kvalifikace.
Ale v souvislosti se summitem o zaměstnanosti, který se uskuteční, tu máme tři klíčové otázky, na něž je třeba se zaměřit a zabývat se jimi: za prvé, nejen pouze využívat Evropský sociální fond pro vzdělávání, ale také zajistit, aby toto vzdělání skutečně vedlo k získání práce a nebylo samoúčelné; za druhé, zajistit, aby byl Fond pro přizpůsobení se globalizaci okamžitě aktivnější, protože ke ztrátám zaměstnání dochází nyní; a za třetí to nejdůležitějsí, přesvědčit naše kolegy v Radě, aby nepodléhali národnímu protekcionismu pokud jde o pracovní místa v jejich vlastních zemích na úkor pracovních míst v jiných zemích, protože, pokud budeme koordinavat naše úsilí a budeme spolupracovat, máme větší šanci uspět.
Musíme mít opatření a reagovat na současnou situaci a také se o to pokoušíme. Souhlasím s panem Mitchellem, že potřebujeme plán, ano, a my nějaké plány máme. Máme Plán evropské hospodářské obnovy, který je třeba realizovat. Samozřejmě o tom vedeme diskuse a spolupracujeme s Evropskou investiční bankou. Její prezident pan Maystadt před dvěma dny pořádal konferenci, na které názorně předvedl, kolik prostředků EIB vydala od počátku krize - zhruba o 10 miliard EUR více než v předchozím roce. Existuje i další iniciativa EIB, společně s EBRD a Světovou bankou, jež umožní přidělit prostředky ve výši více než 24 miliard EUR například na pokrytí potřeb různých malých a středních podniků. Pro udržení zaměstnanosti je to důležité.
Pane ministře, myslím, že hlavním smyslem otázky byla konkurenceschopnost a to, jak udržíme konkurenceschopnost výrobců z EU. Vzhledem k tomu, že výrobci z EU, zvláště výrobci potravin, mají větší výdaje, neboť musí splňovat normy EU, a zároveň jim konkurují dovozy ze zemí, které tak nečiní, mohu se Vás zeptat, zda jste za těchto okolností přesvědčený, že SZP by měla být využita pro financování konkurenceschopnosti výrobců z EU? Bez finančních prostředků spějeme k tomu, že nás potká přesně takový osud, o jakém tu mluvila paní McGuinnessová.
úřadující předseda Rady - Nepatřím k největším obhájcům SZP. Obecně souhlasím s tím, aby se v reformě SZP pokračovalo, ale doufám, že se nedostaneme do situace, kdy bychom dováželi tekutá nebo sušená vejce. Také věřím, že většina norem v Evropských společenstvích pro uvádění na trh není založená jen na tom, co jsme schválili tady v Evropě, ale i na mezinárodně schválených normách Codexu Alimentarius a normách Evropské hospodářské komise OSN.
Předsednictví uskutečnilo svoji první schůzku s novou vládou USA a další výměny plánuje uskutečnit co nejdříve. Změna klimatu bude jedním z témat, o kterých se bude jednat během neformálního summitu mezi EU a USA v Praze dne 5. dubna. První signály přicházející z Washingtonu jsou v každém případě povzbuzující, takže bude rozhodující zajistit dobrou spolupráci mezi EU a USA, aby naše postoje byly co nejvíce ambiciózní, a zajistit, aby následně hlavní nově se rozvíjející země udělaly totéž.
Svojí otázkou jsem chtěl říci, že bychom si měli uvědomit, že zejména naši mladší voliči - a jsem si jistý, že nejsem jediný, kdo se v takové situaci nachází - chtějí přesvědčit toto předsednictví v polovině jeho funkčního období a také švédské předsednictví, aby se pečlivě zabývala tím, jakými akcemi se Američané pokoušejí zajistit, aby nedošlo k žádnému konfliktu - a pan Vondra to zmínil - mezi řešením naléhavé priority hospodářské krize, nezaměstnanosti a podobně a podporou akce týkající se změny klimatu, prosazování balíčku k boji s klimatickou změnou a povzbuzování průmyslových odvětví, aby se zapojila do nízkouhlíkové ekonomiky.
Ráda bych úřadujícímu předsednictví připomněla, že na summitu, který se konal minulého prosince, všechny hlavy států a vlád schválily prohlášení, v němž se kromě jiného uvádělo, že v kontextu mezinárodní dohody o změně klimatu v Kodani v roce 2009 by se u těch, kteří si to přáli, část výnosů z aukce použila na to, aby se umožnily a financovaly akce na zmírňování změn klimatu a přizpůsobování se těmto změnám v rozvojových zemích, které dohodu ratifikovaly, zejména v nejméně rozvinutých zemích.
Ano, samozřejmě potřebujeme najít společný zájem. Hospodářská krize existuje, existují ony ambiciózní cíle pro životní prostředí. Máte pravdu, můžeme najít mnoho synergií a není třeba bojovat. Když si přečtete evropské plány na oživení hospodářství, je v nich mnoho programů, které mají zelený přebal nebo zelenou barvu. Zároveň je před námi mnoho veřejné osvěty. Podmínky v členských státech EU nejsou vždy nezbytně stejné, takže očekávám, že před námi v této oblasti leží mnoho práce s veřejností a veřejné diplomacie.
Předsednictví, které s vámi sdílí stejné obavy, mělo v úmyslu s ohledem na zlepšení stávající situace v krátkodobém horizontu uskutečnit během zasedání Rady na jaře 2009 rozpravu ministrů o budoucím vývoji v oblasti bezpečnosti v silničním provozu v kontextu přípravy nového akčního plánu o bezpečnosti v silničním provozu. Avšak s ohledem na skutečnost, že Komise předsednictví naznačila svůj záměr odložit datum přijetí tohoto nového akčního plánu, považuje české předsednictví tuto rozpravu za předčasnou.
Jedním příkladem konkrétní akce uskutečněné za našeho předsednictví v oblasti bezpečnosti v silničním provozu je konečné jednání mezi Radou a Parlamentem o návrhu nařízení o požadavcích schválení typu kvůli všeobecné bezpečnosti motorových vozidel. Jak víte, předsednictví a zástupcům Parlamentu se podařilo dosáhnout dohody o tomto návrhu a Evropský parlament toto nařízení včera přijal. Nařízení o všeobecné bezpečnosti požaduje povinné vybavení všech vozidel systémy elektronické kontroly stability a pokročilým systémem nouzového brzdění a systém varování před vybočením ze zvoleného pruhu u nákladních automobilů. Tyto nové technologie mohou významně zlepšit bezpečnost vozidel a je jasné, že pro bezpečnost v silničním provozu bude přínosem, až budou zavedeny jako standardní systém u nových vozidel.
Schválení při prvním čtení umožní povinné zavedení systémů elektronické kontroly stability u nových vozidel od roku 2011, tedy o jeden rok dříve, než se předpokládalo v původním návrhu Komise. Rada dále právě zahájila přezkum akčního plánu Komise k zavedení inteligentních dopravních systémů (ITS) v Evropě a souvisejícího návrhu směrnice stanovující rámec pro zavedení inteligentních dopravních systémů v oblasti silniční dopravy a u styčných ploch s ostatními druhy dopravy. Oba dokumenty si kladou za cíl mimo jiné zlepšení bezpečnosti v silničním provozu uplatněním informačních a komunikačních technologií v sektoru silniční dopravy.
Inteligentní dopravní systémy a zařízení, jako jsou systémy nouzového volání a hypervigilance řidiče, systémy výstrahy při dosažení určité rychlosti a alkoholové zámky by mohly zásadním způsobem přispět ke zvýšení naší bezpečnosti v silničním provozu. Systémy elektronické kontroly stability a samotný systém eCall by mohly v Evropě zachránit až 6 500 životů ročně, pokud by byly plně využity. Předsednictví vzhledem k důležitosti, kterou připisuje bezpečnosti v silničním provozu, přezkoumá jakékoliv jiné návrhy k těmto otázkám, které Komise v krátké době případně předloží, za předpokladu že tak dovolí omezený čas, který je k dispozici do konce června.
Dovolte mi také stručně zmínit jiná ustanovení, jako jsou ta, která jsou uvedena v článku 5 návrhu: členské státy by se zavázaly definovat vnitrostátní standardy kvality a bezpečnosti a také by se zavázaly k jejich účinnému uplatňování a zveřejnění. Poskytovatelé zdravotní péče by poskytovali veškeré související informace, aby tak umožnili pacientům učinit informovaný výběr - včetně podrobností o jejich zdravotním pojištění nebo jiných prostředcích osobní nebo kolektivní ochrany, pokud se týká profesní odpovědnosti, která musí být zavedena ve všech členských státech, aby pacienti měli nástroj k podávání stížností a přijímání opravných prostředků a náhrad v případech, kdy utrpí škodu v důsledku zdravotní péče, které se jim dostalo.
Dovolte mi také připomenout, že existuje ještě jeden důležitý právní předpis EU, za který nese odpovědnost můj kolega komisař McCreevy, regulující vzájemné uznávání kvalifikací lékařů, zdravotních sester, dentistů, porodních asistentek a lékárníků. Mám na mysli směrnici 2005/36/ES, která je nyní v platnosti. Tato směrnice také upravuje konkrétní povinnosti členských států, pokud se týká výměny informací v případě pohybu pracovníků ve zdravotnictví. Tyto toky dat jsou usnadňovány používáním informačního systému o vnitřním trhu (IMI), který již nyní umožňuje elektronickou výměnu informací o uvedených pěti hlavních profesích ve zdravotnictví. Předpokládá se také rozšíření systému IMI na všechny regulované profese.
Během prohlášení, které nám právě nyní předložila, položila jednu nebo dvě otázky, včetně své vlastní otázky, proč nepřichází více zdravotních sester a lékařů. Smím-li to tak říct, myslím, že to je polovina otázky. Druhá polovina zní, proč jich tolik odchází. Klíčem k tomu bude najít cesty, jak provádět nábor pracovníků ve zdravotnictví a jak si je udržet. To platí pravděpodobně obzvláště pro zdravotní sestry, ale také pro lékaře a ostatní terapeuty a tak dále. Myslím, že se musíme podívat na struktury profesní dráhy, které nabízíme. Musíme pochopit, jak je profesní postup vnímán jako potenciál. Musíme odstranit některé překážky v rámci profesí a mezi nimi. Musíme zajistit, aby pracovní prostředí bylo příjemné. Bude to náročné, ale může to být i uspokojivé. Musíme zajistit, aby v Evropě byla k dispozici výzkumná zařízení, abychom neztráceli lidi v zahraničí. A možná ze všeho nejvíce musíme naslouchat profesionálům z první linie. Příliš často - znám to z doby, kdy jsem byl ve vládě, a vy to znáte jako komisařka - nasloucháme lidem v nejvyšších funkcích a nejdeme dolů k lůžkům a nenasloucháme zdravotním sestrám a lékařům, kteří se ve skutečnosti zabývají konkrétními věcmi. Kdybychom takto konali více, pak by pravděpodobně víc naší politiky bylo v pořádku.
Rád bych se samozřejmě zmínil - tak jako se zmínila paní komisařka - o své zprávě, tedy o tom, jak Parlament hodnotí přeshraniční zdravotní péči. Uváděli jsme od samého začátku, že v tomto ohledu byla důležitá dvě opatření, která nepřicházela zároveň. Jedním z nich byla samozřejmě bezpečnost pacienta a my skutečně máme opatření, které svoji trasu urychlilo přímou cestou, aby se napojilo na cestu, po které jdeme my. Toto opatření je poněkud pozadu. Týká se pracovníků ve zdravotnictví. Vskutku potřebujeme zdravotníky, kteří poskytují takovou službu - podporu - přeshraniční zdravotní péče, aby pacientům umožnili bezpečný a sebevědomý pohyb. Opravdu, když se nacházíme tady ve Štrasburku, myslíme na příklady Štrasburku, Liège, Lucemburku, kde může mít koncept referenční sítě velkou hodnotu jak ve smyslu pacientů, tak vzdělávání a výzkumu.
Komisařka se zmínila o hnutí pracovníků ve zdravotnictví a my se musíme zabývat způsoby, jak to převést do reality, aniž bychom ohrozili bezpečnost pacientů. Myslím, že sem zajisté patří otázka jazykových testů, které nejsou překážkou, ale musí být opatřením na ochranu pacientů. Zmínila se o uznávání kvalifikací. To je zcela jasně důležité, ať už jste ošetřováni doma docházejícím lékařem, nebo jezdíte do zahraničí, abyste se tam setkali s místním lékařem. Existují určité profese - a jednou z nich je chiropraxe -, které jsou v některých zemích uznávány, a v jiných ne. Musíme se zabývat způsoby, jak zařadit tyto pomocné zdravotnické profese do centra našeho plánování.
Paní komisařka správně poukázala na odliv vzdělaných odborníků. Je tragické, že nezajišťujeme dostatek pracovníků ve zdravotnictví, ale stahujeme je ze zemí, které si to mohou nejméně dovolit. Když se podíváte na čísla, uvidíte, že v průměru 1 ze 4 lékařů a 1 z 20 zdravotních sester získali vzdělání v zemích OECD. Částečně je tomu tak proto, že je přetahujeme na svoji stranu jako země, a částečně naše nevládní neziskové organizace, které je také využívají a shánějí v dané zemi, jim platí víc, než kolik by jim zaplatili v jejich vlastní zemi. Proto se tam nevracejí, aby tam pracovali.
Tato zelená kniha je důležitá, protože se týká záležitosti, kterou je třeba řešit. Zelená kniha je výsledkem polemiky, která vyvstala z návrhů předložených panem Bolkesteinem v té době, a my vítáme skutečnost, že se tím Komise takto, s řádnou péčí, prostřednictvím zelené knihy zabývá a ponechává dostatek prostoru pro diskusi, protože kolem této otázky je podle mého názoru především mnoho znepokojení. Nechci omezit svůj příspěvek pouze na samotné téma pracovníků ve zdravotnictví, protože si myslím, že na stejný strach z neznáma v evropském rozměru v oblasti zdravotní péče narazíme i v jiných oblastech.
V posledních letech bylo dosaženo mnohého například v oblasti léků pro pediatrické využití, což je oblast, o jejichž problémech veřejnost ani neví, ale kde je hledání evropského řešení do programu zařazeno s velkým důrazem, protože členské státy nemohou tuto otázku vyřešit samy. Zde přicházejí ke slovu právě úspory z rozsahu. Zastávám názor, že to platí také pro jiné oblasti: například pro politiku kontroly tabáku a prevence kouření, kde Evropská unie ukazuje cestu, nejenom v Unii samotné, ale také mimo ni. Také v tomto případě jsou to úspory z rozsahu, díky kterým jsme efektivní. Jsme také významně zapojeni do přeshraniční péče a ochrany práv pacientů v Evropě, také pod dohledem zpravodaje pana Bowise, a já doufám a očekávám, že v této oblasti také dosáhneme pozitivního výsledku.
Pokaždé ale, s každým novým projednávaným tématem, si všímáte, že nejenom ministři, ale také kolegové poslanci ve vnitrostátních parlamentech zaujímají zdráhavý postoj k dalšímu prohlubování evropské spolupráce v oblasti zdravotní péče. My všichni jsme přesvědčeni, že mezi všemi 27 různými systémy zdravotní péče je ten náš model ten nejlepší. Ať mluvíte s kýmkoliv, bude vás přesvědčovat, že jejich systém vyniká. To samozřejmě není možné. Nemůžete mít 27 různých systémů, které jsou všechny nejlepší a v tom samém čase.
Výsledků, kterých dosahujeme, by nicméně mělo být více, například - a v tom právě spočívá hodnota zelené knihy - tam, kde jde o skutečný volný pohyb služeb ve zdravotnictví. Pokud se postavíme všem těmto problémům čelem, protože ony vskutku v některých případech existují, a přijdeme s jejich řešením, například abychom zabránili lékařským omylům nebo abychom posílili právní jistotu pacientů, ale také právní jistotu pracovníků ve zdravotnictví, jsem přesvědčen, že z toho nakonec budou mít užitek všichni, za předpokladu, že bude tento volný pohyb organizován odpovědně a stane se i tak uskutečnitelným.
Paní předsedající, rád bych se připojil k panu Bowisovi a panu Maatenovi s gratulacemi paní komisařce k její zelené knize, která nepřišla ani o den nebo dokonce, podle mého, hodinu dříve, než měla. Paní komisařka sama uvedla, že nárůst stárnoucího obyvatelstva s sebou skutečně ponese více tlaku na zdravotnické systémy, ale také na pracovníky. Skutečně, kdokoliv si dá čas a naslouchá lidem, kteří v tomto sektoru pracují, se dozví, že obecné pracovní podmínky jsou extrémně tvrdé, a to jak z fyzického hlediska, tak často i z hlediska psychického.
Práce v tomto sektoru klade na pracovníky velké nároky a je často nedostatečně finančně ohodnocena. Nemělo by tedy být překvapující, že fluktuace pracovní síly je v tomto sektoru velmi vysoká. Je také skutečností, že smlouvy jsou až příliš často ošidné, a proto mnoho lidí odchází ze sektoru předčasně. Podle mého úsudku bude tedy Unie muset ve své politice sledovat několik věcí: udržitelnost zaměstnání, bezpečnost práce, zamezení odlivu vzdělaných odborníků a slušnou práci.
První oběti tohoto komercionalizovaného systému jsou právě ti lidé, kteří v tomto sektoru pracují: 10 % pracovní síly Evropské unie, ti pracovníci, kteří často pracují za nepřijatelných podmínek, které jsou nebezpečné pro pacienty. Neustálé porušování pracovní doby je pravděpodobně spíše pravidlo než výjimka. Jejich platy jsou, přinejmenším ve veřejném sektoru, snižovány, a stejně tak se snižuje i jejich výkonnost kvůli možnostem výběru soukromých zdravotních pojišťoven. Ústředním tématem zelené knihy je mobilita pracovníků a uplatňování pravidel Bolkensteinovy směrnice v sektoru zdravotnictví.
Rád bych ale využil tuto příležitost a zdůraznil jeden aspekt zelené knihy, konkrétně vzdělávání pracovníků ve zdravotnictví. Inicioval jsem písemné prohlášení 0095/2008 k této otázce, které ještě probíhá. Velice podporuji myšlenku, že je naprosto nezbytné vytvořit vzdělávací kurzy o komunikačních dovednostech pro pracovníky ve zdravotnictví, aby pacientům poskytovali jasnější a úplnější informace. Schopnost pacientů rozumět zdravotním a lékařským tématům a pokynům úzce souvisí s jasností vyjadřování. Navzdory různým iniciativám na zlepšení kvality a dostupnosti zdravotnických informací studie naznačuje, že pacienti vyžadují více informací, než se jim v současné době dostává, a že pracovníci ve zdravotnictví obvykle nadhodnocují množství podávaných informací.
Minulý týden jsem byla v Libérii a byla jsem šokována, když jsem se dozvěděla, že na 3 miliony obyvatel mají pouze 150 lékařů. Všichni jejich zbývající lékaři jsou ve Spojených státech amerických. Je to obrovský problém - nejenom pro země třetího světa, ale také v rámci Evropské unie, protože dochází k velice závažnému odlivu vzdělaných odborníků z východu na západ. Musíme pochopit, jak můžeme případně podpořit pracovníky ve zdravotnictví a odborný zdravotnický personál, aby zůstávali ve svých rodných zemích. K tomu jim potřebujeme vytvořit lepší pracovní podmínky.
Paní Sinnottová položila velice důležitou otázku, jak vzdělat více lidí a jak lidem nabídnout více příležitostí ke vzdělávání. To je druhá strana mince. Na jedné straně chceme více pracovníků ve zdravotnictví, ale na druhé straně nemáme kapacitu je vzdělávat. Jsou to všechno velmi důležité otázky, na které budeme schopni odpovědět a najít jejich řešení, hned jak od vás a jiných zainteresovaných stran shromáždíme všechny důležité komentáře k zelené knize. Doufáme, že na konci tohoto procesu dojdeme k nějakým řešením problému dříve, než se stane skutečně nepřekonatelným.
(FR) Pane předsedající, paní komisařko, dámy a pánové, ráda bych nejprve poděkovala předsedovi Výboru pro zahraniční záležitosti za to, že souhlasil s přijetím postupu stanoveného v článku 91 a se zařazením tohoto naléhavého usnesení na program minulého pondělí, protože na našem posledním jednání v plénu zde ve Štrasburku jsme k této otázce Srí Lanky již učinili naléhavé usnesení. Ráda bych také poděkovala Parlamentu, že souhlasil s tím, aby se tato rozprava konala dnes večer, a děkuji vám, paní komisařko, že jste se k této rozpravě dostavila, protože vím, že tento čas je pro vás obtížný.
Proto v tomto usnesení žádáme, aby došlo ke skutečnému příměří. Samozřejmě se bude konat rozprava se Skupinou Evropské lidové strany (Křesťanských demokratů) a Evropských demokratů o okamžitém nebo dočasném příměří. Skutečně úřady žádáme o okamžité příměří, aby civilisté mohli být odvedeni z nebezpečí, protože víme, že byli zabiti lidé. Dnes jsme se ze svědectví dozvěděli další takový příklad. Samozřejmě v tomto usnesení žádáme, aby srílanská vláda spolupracovala s neziskovými organizacemi a se zeměmi, které si přejí pomoci tento konflikt vyřešit. Ptáme se také, zda Evropská unie může dodat velmi naléhavě potřebné potraviny a léky.
Nakonec mi dovolte říci jménem mé skupiny - protože jsme toto naléhavé usnesení předložili v pondělí ve Výboru pro zahraniční věci z iniciativy Skupiny Zelených/Evropské svobodné aliance -, že žádáme, aby se někteří naši kolegové poslanci, kteří mají odlišné zájmy v této zemi, touto otázkou vážně zabývali. Ráda bych vám připomněla, že je tomu již dlouhou dobu, co některé politické skupiny žádají o příležitost mluvit o této situaci na Srí Lance a že z vnitřních důvodů v některých zemích jsme nemohli o této otázce Tamilů a jejich situace, která se zhoršuje od 80. let minulého století, vést rozpravu.
Zejména jsme nesmírně znepokojeni kritickou situací tisíců vysídlených osob, - máte pravdu - chycených v pasti v severní Srí Lance. Není to již krize, před kterou stojíme, ale před tím, co již považuji za humanitární katastrofu. Potvrdil nám to široký okruh nezávislých zdrojů, včetně OSN a ICRC. Nedávné oznámení vlády o otevření dvou evakuačních cest na severu a na jihu bezpečnostní zóny je pozitivní krok, ale my chceme vědět, jak to bude fungovat v praxi.
Vyzvali jsme strany konfliktu - Tygry osvobození tamilského Ílamu (LTTE) a srílanské státní činitele -, aby chránili civilní obyvatelstvo, jak požaduje mezinárodní humanitární právo, a aby umožnili bezpečný a dobrovolný odchod lidí pryč ze zóny bojů. Za dramatický nárůst civilních obětí v posledních měsících nese odpovědnost jak LTTE, tak srílanská armáda. Je okamžitě a naléhavě třeba jednat v zájmu záchrany životů na Srí Lance, jak také potvrdil náměstek generálního tajemníka OSN, sir John Holmes, který upozornil na vysoký počet obětí, a také ICRC.
Evropská komise je nakonec nadále přesvědčena, jak bych já sama řekla, že pro etnický konflikt na Srí Lance neexistuje žádné vojenské řešení. Je třeba otevřený a všem přístupný dialog, který povede k politickému urovnání. Trvalého míru a usmíření lze dosáhnout pouze řešením obav, které zprvu vedly k povstání, a zajištěním odpovídajícího prostoru pro všechny komunity. Jako spolupředsedající jsem vždy říkala, že může existovat pouze politické řešení v podobě určitého typu balíčku navracení pravomocí, který byl položen na stůl, byl ze stolu odebrán a nyní se musí na stůl opět vrátit.
Měli bychom být rozhodní v naší podpoře prezidentu Rajapaksovi v jeho úsilí ukončit povstání, které Srí Lance přineslo pouze nevýslovné lidské utrpení a vážně zpomalilo hospodářský rozvoj na tomto krásném ostrově. Tisíce nevinných vysídlených civilistů ale zůstalo chyceno v pasti na úzkém pobřežním pásu. Těmto civilistům musí být umožněn odchod, aby armáda mohla dokončit svoji ofenzivu. Je trestuhodné - ale od Tygrů se to dá naprosto očekávat -, že tyto civilisty využívají jako lidské štíty. Tygři jsou hluší k výzvám mezinárodního společenství, aby se vzdali a vytvořili dočasný humanitární koridor.
jménem skupiny PSE. - Pane předsedající, velmi vítám tuto rozpravu za přítomnosti paní komisařky, které velice děkuji za její závažné, důrazné a hluboké prohlášení. Je to jistě velmi důležité téma, i když je škoda, že o něm diskutujeme v 11 hodin v noci, kdy je zde tak málo lidí. Tato účast ale podle mého názoru není odrazem zájmu o toto téma, ani vážnosti, s jakou k němu mnozí poslanci tohoto Parlamentu přistupují. Abych použil slova paní komisařky, jsme hluboce znepokojeni touto situací. Dnešní rozprava bere také na vědomí, že došlo k posunu v této situaci a, jak na začátku řekla paní Islerová Béguinová, že je třeba, abychom vyslali důrazný signál o zhoršující se situaci, která je den ode dne závažnější.
Podporuji původní předložené usnesení s výjimkou slova "dočasné". Odsuzuji jazyk, který pan Tannock právě použil, když řekl, že dlouhodobé příměří by bylo katastrofou. Nás zajisté - apeluji na vás - nezajímá pouhé dočasné příměří. Při každém konfliktu kdekoliv ve světě byl tento Parlament, který se skládá ze soucitných lidí, zastáncem trvalého příměří, které může připravit cestu diplomatické rekonstrukci, aby mohl začít dialog - a ano - abychom mohli dojít k oné mírové, spravedlivé a multietnické společnosti, o které hovořil pan Tannock a se kterou souhlasím.
Dále obracím svoji pozornost na pozměňovací návrhy 3, 4 a 5. Rád bych přečetl krátký úryvek textu, který jsem dostal od poslance Parlamentu Srí Lanky za distrikt Jaffna, pana Selvarajaha Kajendrena, ze dne 10. března. Píše: "Rád bych Vás naléhavě upozornil na umírání civilistů na Srí Lance. Armáda odpalovala dělostřelecké granáty s tříštivými střelami od 2 do 10 hodin v úterý 10. března 2009" - tento týden. "Síly srílanské vlády bez výběru napadly všechny části ,bezpečnostní zóny', přičemž používaly všechny druhy smrtících střel, z nichž některé jsou v mnoha zemích zakázány. Při tomto neselektivním kazetovém ostřelování bylo zabito více než 130 civilistů, včetně dětí, a více než 200 jich bylo vážně zraněno."
Pochybuji, že by kdokoliv mohl tvrdit, že to je uměle vykonstruované. Navíc bych předpokládal, že my všichni chceme udělat vše, co je v našich silách, abychom ukončili takové násilí. Zmiňuje se také o svém kolegovi, panu S. Kanakaratnamovi, který žije přímo uprostřed "bezpečnostní zóny". Říká, že od 1. ledna do 6. března tohoto roku bylo při bombardování v těchto "bezpečnostních zónách" zabito 2 544 civilistů a o mnoho více než 5 828 civilistů bylo vážně zraněno. Přesto srílanská armáda bombarduje vzdušnými i dělostřeleckými střelami a zabíjí každý den v průměru 30 až 40 civilistů.
Pozměňovací návrh 6: zde odkazuji na zprávu sira Johna Holmese, kterou mi zaslala Jeho Excelence, velvyslanec Srí Lanky, v Bruselu. Ve své zprávě uvádí, že na některých tranzitních místech dochází k závažnému přeplnění. Na jeho slova navazuji ve svém pozměňovacím návrhu a je správné, abychom se zabývali těmito tábory, ze kterých mám nějaké fotografie. Zvu všechny, aby se na tyto fotografie, které mi byly zaslány, přišli podívat. Opět předpokládám, že jsou skutečné a ne vykonstruované. Vím, že kancelář paní komisařky v Colombu toto velmi pečlivě sleduje a má blízké kontakty ve skutečně nebezpečné zóně.
Srí Lanka je po desetiletí sužována teroristickým tažením mezinárodně odsouzené organizace LTTE. Mezi teroristy a legitimními silami demokratické vlády není žádné rovnocennosti. Vzpomeňme, že to byla organizace LTTE, která přivedla k dokonalosti sebevražedné bombové útoky jako taktiku, že byla průkopníkem používání žen v sebevražedných útocích a že nepokrytě používá děti jako vojáky a lidské štíty. Za posledních 26 let systematicky spáchala tisíce promyšlených vražd po celé Srí Lance a teprve před dvěma dny bylo zavražděno 14 lidí v sebevražedném útoku během islámské slavnosti v distriktu Matara.
LTTE se nyní nachází v zoufalé koncové hře a, jak je pro ni typické v takových situacích, obrací se na obhájce v zahraničí, aby se dostala z nesnází. Nepatrná menšina poslanců tohoto Parlamentu byla nešťastná kvůli usnesení přijatému většinou v tomto Parlamentu a ostudně a nepatřičně chtěla zaměřit odsouzení na srílanskou vládu. Nemůžeme podpořit pozměňovací návrhy, které se zakládají na nepřisouditelných - a často nesmyslných - obviněních, jaká jsme slyšeli od pana Evanse, nebo selektivní citaci z jedné zprávy neziskové organizace. Nemáme žádný důvod pochybovat o pevném prohlášení vlády, že její jednotky žádné bezpečnostní zóny neostřelovaly a ostřelovat nebudou.
Musím ale říci, že v tomto typu války by měla odejít LTTE a bohužel se k tomu nemá. Také jste to zmínila a ministři zahraničí 23. února opět naléhavě vyzvali tuto organizaci, aby složila zbraně a ukončila teror. Jen si představte nějaký členský stát Evropské unie, ve kterém vládne teror 25 let. Je snadné si představit, že tam panuje velký chaos a nepokoje. Podporuji věc Tamilů, ale stejně rozhodně odmítám metody LTTE. Týdny již nasloucháme tomu, jak v této malé oblasti bylo jednoduše uvězněno více než 100 000 lidí. Agentura Reuters včera ohlásila, že podle zpráv očitých svědků jsou lidé zastřeleni, když se pokouší z této zóny dostat pryč. Proto tedy musíme vyzvat LTTE a síly, které za touto organizací stojí, aby tyto praktiky ukončily. Hra je u konce, nemohou takto pokračovat dál.
Je zjevné, že civilisté jsou v této válečné zóně pod uzavírací palbou z obou stran. Musíme také vyzvat vládu, aby dodržovala mezinárodní zákony a povolila humanitární akce. Je to fundamentalismus na obou stranách, který si žádá tolik obětí. Myslím, že bychom se měli připravit na poválečný pořádek. Jak jste uvedla, musí být uplatněn 13. dodatek v Ústavě Srí Lanky, který upravuje decentralizaci ve smyslu regionální správy lidmi, kteří v daném regionu žijí, a EU zde může poskytnout cennou pomoc. Jsem si jistý, že jak vy v Komisi, tak my v EU jsme připraveni tak učinit.
(NL) Pane předsedající, to, co se nyní děje na Srí Lance, se připravovalo už pár let. Není to jednoduše humanitární problém, ale především vážné politické selhání. Po letech násilného boje za separaci severovýchodní části země nabídla předchozí vláda Norska zprostředkovatelství mezi sinhálskou většinovou vládou a rebelským tamilským hnutím. Norský vyjednavač, který dlouho pracoval na dosažení mírových řešení, je nyní sám ministrem v nové vládě. Bohužel ale bylo od této možnosti mírového řešení upuštěno.
V létě roku 2006 srílanská vláda ukončila mírové pokusy a opět si zvolila jednostranné vnucení vojenského řešení. Tato vláda nyní pravděpodobně vyvíjí usilovnou snahu pod dojmem iluze, že se jí podařilo dosáhnout zásadního úspěchu, zatímco v realitě bude mírová, harmonická koexistence dvou národů jako rovnocenných partnerů dokonce ještě obtížnější. Bez kompromisu o mírovém řešení má budoucnost hrůzostrašně násilnou podobu. Musíme se navrátit k mírovému vyjednávání bez vítězů nebo poražených.
Existuje mnoho důkazů. Není to nic podružného. Některé pocházejí z úřadu zemského ředitele zdravotnických služeb srílanské vlády, který hovoří o humanitární katastrofě a podprůměrných podmínkách, ve kterých lidé žijí. To také opakuje Evropská komise, ICRC, OSN, Mezinárodní krizová skupina a organizace pečující o uprchlíky Refugee Care Netherlands. Název rozpravy dnešního večera je Zhoršování humanitární situace na Srí Lance a máme povinnost udělat vše, co jen můžeme, abychom tomu zabránili, což myslím můžeme, pokud najdeme správnou cestu vpřed.
Od začátku funkčního období Komise jsem byla jako spolupředsedající Srí Lankou velice zaujatá. Byly okamžiky, kdy jsme měli určitou naději - více spíše na začátku -, ale naše naděje se nyní rozplynula. Chtěla jsem se zúčastnit procesu v Ženevě, ale zdá se, že to bylo pro srílanskou vládu obtížné. V každém případě tento proces bohužel ztroskotal. Byla jsem také připravená odejít na sever a zahájit vyjednávání jako můj předchůdce Chris Patten. Ale sever nebyl připraven - oficiálně pan Prabhakaran měl spalničky nebo plané neštovice. V každém případě naprosto souhlasím s panem Gahlerem, který řekl - a to je také moje vlastní starost -, že bychom měli na první místo postavit lidi a humanitární zájmy.
Jsme, jak je tak častým případem, největší dárci humanitární pomoci na Srí Lance. V letech 2008-2009 jsme na humanitární pomoc věnovali 19 milionů EUR, které byly následně převedeny prostřednictvím partnerů jako ICRC, OSN a také některé mezinárodní nevládní organizace. Tyto organizace jsou připraveny pomoci postiženému obyvatelstvu, ale mají skutečné problémy - o kterých nám říkají - při získávání přístupu do oblasti konfliktu. Od září roku 2008 byla ICRC jedinou agenturou, které bylo umožněno operovat v oblastech kontrolovaných LTTE ve Vanni. Světovému potravinovému programu bylo povoleno zaslat několik potravinových konvojů, ale to stačilo pokrýt pouze asi 50 % potřeby. V roce 2008 jsme těmto dvěma organizacím poskytli dalších 7 milionů EUR na humanitární pomoc. Vytrvale jsme také prosazovali, jak v Colombu, tak v Bruselu, lepší přístup humanitárních organizací k tomuto obyvatelstvu.
Proto mohu jenom říci - společně s ostatními spolupředsedajícími a také zejména s Norskem -, že jsme využili každé příležitosti k vyvíjení tlaku na strany konfliktu, aby uplatňovaly dohodu o příměří z roku 2002 a aby řešily konflikt s použitím mírových prostředků, ale nic nefunguje. Početné výzvy k návratu k vyjednávání byly vždy naprosto ignorovány a, bohužel, vojenská cesta převažuje. Prostor pro intervenci mezinárodního společenství se za poslední tři roky stále více zužuje, ale nikdo ze spolupředsedajících se svého poslání nevzdal. Všichni zůstáváme rozhodnutí přispívat k mírovému řešení tohoto konfliktu, jak je vidět z posledního tiskového prohlášení spolupředsedů, které bylo vydáno dne 3. února, o kterém jistě budete vědět.
Paní předsedající, věřím tomu stejně jako vy. Bohužel nemůžeme doufat, že úřadující předseda Rady využije této rozpravy a této diskuse k tomu, aby pomohl dosáhnout pokroku v postoji Evropské unie. České předsednictví očividně považuje společnou evropskou politiku za překážku významným národním zahraničním politikám našich jednotlivých států. Čína je za to vděčná, Rusko je vděčné, tedy represivní a nedemokratické země po celém světě vzdávají díky za tuto nepřítomnost Evropy, kterou tak dobře dokresluje nepřítomnost předsednictví v této sněmovně.
Chtěl bych paní FerreroWaldnerovou upozornit, neboť tuto věc řešíme společně, co je podle mého názoru to nejdůležitější: není to pouze otázka zákona a pořádku - jinými slovy zjišťovat, kolik mnichů bylo v poslední době zatčeno a kolik Tibeťanů zabito v důsledku brutální čínské represe, a doufat, že počet bude nižší než před rokem. Byl bych rád řekl Radě, a nyní to řeknu Komisi, že musí předložit stanovisko k základní politické otázce, tj. k rozhovorům mezi Čínskou lidovou republikou a vyslanci dalajlamy, k cíli těchto rozhovorů a příčině, proč byly přerušeny - teď můžeme říci, že selhaly - dokud je nedokážeme obnovit.
Existují dva protikladné postoje. Na jedné straně je to postoj čínského režimu, který říká, že dalajlama je násilnický muž v čele násilnického národa a že dalajlama a tibetská exilová vláda požadují nezávislost národního státu Tibetu, což je v rozporu s územní celistvostí Číny. To je linie, kterou zastává Peking. Na druhé straně je dalajlama, tibetská exilová vláda a vyslanci dalajlamy, kteří říkají, že usilují o něco jiného, že jejich způsob boje je nenásilný a že prostě chtějí skutečnou autonomii, tedy autonomii, která zachová jejich vzdělanost, tradici, jazyk a vyznání či jejich různé kultury a různá náboženství. To je prohlášení, které dalajlamovi tibetští vyslanci předložili čínskému režimu. Toto prohlášení bylo zveřejněno a obsahuje jejich požadavky.
V této chvíli je Evropská unie vyzývána, aby se rozhodla, na čí stranu se postaví. Jsou zde dva protikladné postoje, jedna ze stran tedy nemluví pravdu. Úloha EU může být při hledání pravdy rozhodující. Jako radikální strana navrhujeme jako kolektivní globální politickou iniciativu to, co se nazývá satyagraha, hledání pravdy. Evropská unie by měla využít svých diplomatických nástrojů - paní FerreroWaldnerová, vzkažte to prosím panu předsedovi Barrosovi - musíme se setkat s dalajlamou a prokázat mu čest a umožnit mu promluvit, abychom zjistili pravdu. Je Peking v právu, když tvrdí, že Tibeťané jsou agresivní teroristé toužící po nezávislosti, nebo je v právu dalajlama, který říká, že chtějí slušný a důstojný autonomní stát? Tváří v tvář tomuto konfliktu Evropa nemůže zůstat nečinná a mlčící.
Paní předsedající, před 50 lety čínská armáda zasadila konečnou ránu tibetskému odporu. Od té doby Tibeťané prchají nesmírně strastiplným způsobem přes Himaláje a přes hranice do jiných států. Až doposud podstupovalo tuto strastiplnou cestu přes průsmyky v nadmořské výšce 5000 m několik tisíc lidí ročně - samí uprchlíci. Je-li situace Tibeťanů tak úžasná, jak Čína odjakživa prohlašuje, nebyl by důvod utíkat, ani by se nedal odůvodnit naprostý zákaz vstupu do této země, který platí pro novináře, lidi ze Západu a pozorovatele už celé měsíce, nebo je vstup povolen pouze s osobním doprovodem. Novinářky jsou dokonce doprovázeny příslušnicemi tajných služeb i na toaletu, aby se nedělo nic zakázaného.
Dříve než se dostanu k mnoha otázkám, které jste vznesli v předloženém společném usnesení, dovolte mi, abych v rychlosti řekla pár slov o našich dvoustranných vztazích s Čínou. Politika Evropské unie vůči Číně je politikou angažovanosti. Naše strategické partnerství je pevné a to nám umožňuje řešit všechny otázky, včetně těch nejcitlivějších. Vytvořili jsme velkorysý rámec součinnosti na vysoké úrovni, kde se pravidelně zabýváme všemi celosvětovými změnami, s nimiž se potýkají naši občané, a zároveň neopomíjíme ani otázky, kde spolu třeba nesouhlasíme. Tibet je jednou z nich. Dovolím si to říci zcela jasně - s Čínou se v otázce Tibetu neshodneme a stále nás oprávněně velmi znepokojuje reálná situace v oblasti lidských práv v Tibetu, jak jste právě oba nastínili, dále to, že Tibet už téměř rok zůstává z velké části uzavřen pro mezinárodní sdělovací prostředky, diplomaty a humanitární organizace, a také to, že rozhovory mezi zástupci dalajlamy a čínských úřadů uvízly v mrtvém bodě, přestože v loňském roce proběhla tři kola rozhovorů.
Dovolte mi, abych se opět zmínila o postoji EU, který nedává žádný prostor pro nesprávný výklad. Za prvé podporujeme suverenitu a územní celistvost Číny, zahrnující Tibet. Za druhé jsme vždy podporovali mírové usmíření prostřednictvím dialogu mezi čínskými orgány a zástupci dalajlamy. Vzpomínám si, že když jsem tam byla s Komisí, s předsedou Barrosem a dalšími kolegy, jednala jsem o této otázce s mnoha svými protějšky. Vždy jsme zastávali názor, že je zapotřebí vést dialog o usmíření a že tento dialog by měl pokračovat.
Tento dialog musí být konstruktivní a zásadní, a je nám proto samozřejmě líto, že doposud tento dialog nepřinesl žádné opravdu podstatné výsledky. Vždy jsme prohlašovali, že společná jednání by se měla zabývat základními otázkami, jako je zachování jedinečné kultury, náboženství a tradic Tibetu a rovněž nutností dosáhnout smysluplné autonomie Tibetu v rámci čínské ústavy. Vždy jsme prohlašovali, že tento dialog by se měl zabývat účastí všech Tibeťanů v procesu rozhodování. Proto bychom uvítali, kdyby se tyto otázky promítly do budoucího vnitrostátního akčního plánu Číny v oblasti lidských práv.
Tibet je pro nás otázkou lidských práv, a jako k takovému se proto k němu vždy přistupuje. Tento vzkaz také důsledně předáváme svým čínským protějškům a velice pozorně nasloucháme jejich názorům. Vždy jsme se ze všech sil snažili pochopit ten postoj v duchu vzájemné úcty, ale lidská práva jsou univerzální, a situace v Tibetu tedy vyvolává - a právem - mezinárodní legitimní obavy celého mezinárodního společenství, zejména Evropské unie. Tato skutečnost je pochopitelně zdůrazněna více než padesátiletou existencí nástrojů mezinárodního práva na ochranu lidských práv.
Dovolte mi, abych se na závěr s vámi podělila o své vnitřní přesvědčení. Po celou svou politickou a osobní dráhu jsem vždy pevně věřila, že i ty nejtěžší problémy se dají řešit aktivní účastí a dialogem, a doufejme, až nastane ten pravý čas, že se dají také vyřešit. Chci proto apelovat na Čínu a na zástupce dalajlamy, aby při nejbližší příležitosti tento dialog obnovili v otevřeném duchu a s cílem dosáhnout v Tibetu trvalého řešení. Z naší strany mohu zaručit naši veškerou podporu tomuto procesu. To je naše stanovisko a toto stanovisko přinášíme čínské straně.
V roce 1950 do Tibetu vtrhly komunistické síly, což před 50 lety vedlo k odchodu dalajlamy do exilu. Od té doby je Tibet pod nadvládou Pekingu. Tradiční tibetská kultura, která byla po staletí izolovaná, je nyní intenzivně "rozřeďována" zásahy vlády, která se usilovně snaží potlačit jakýkoliv projev tibetského národního cítění. Ve skutečnosti systematické a někdy násilné potlačování tibetské kultury rozdmýchalo plamen tibetské identity a vážná situace tibetského národa vyburcovala svědomí světa
jménem skupiny PSE. - Paní předsedající, skupina Socialistů je znepokojena situací v oblasti lidských práv v Číně. I když uznáváme, že za posledních deset let se situace výrazně zlepšila, v řadě oblastí lidská práva stále nejsou řádně či přiměřeně chráněna. Možná existuje určitá míra svobody myšlení, ale žádná svoboda jednání. Určitě bychom upozornili na zákaz působení svobodných odborů v Číně. Jsme znepokojeni vážnou situací 100 milionů migrujících pracovníků, kteří se přesunuli z venkova do měst a kteří mají nejvíce omezený přístup ke zdravotní péči a ke vzdělání. Znepokojuje nás vážná situace náboženských a etnických menšin na celém území Číny.
Přesto se skupina Socialistů postavila proti této rozpravě a usnesení. Důvodem byla otázka přiměřenosti. Je správné kritizovat Čínu za situaci v oblasti lidských práv, jako kritizujeme Spojené státy za uplatňování trestu smrti, Guantánamo a mimořádné vydávání osob, ale nemusíme to dělat na každém dílčím zasedání. Upřímně řečeno, začíná to být kontraproduktivní. Dříve čínské úřady věnovaly našim usnesením pozornost, ale teď už ne. S tím jak někteří jednotlivci a skupiny ve své zoufalé snaze upoutat pozornost stále zvyšují požadavky, mám poprvé pocit, že by členské státy měly upustit od politiky jedné Číny a uznat tibetskou exilovou vládu.
Společně s Elmarem Brokem, Philippem Morillonen a dalšími poslanci tohoto parlamentu jsem loni v létě navštívil Lhasu. Byli jsme první mezinárodní skupinou, která tam přijela po březnových nepokojích a měla možnost hovořit s úřady i s těmi, kteří sympatizovali s tibetskými účastníky protestů. Jak jsem poté napsal, došlo k tomu, že mírové protesty - a mírový protest podporujeme - se zvrhly v rasové násilnosti, kdy došlo k útokům na obchody, domy a čínské Chany a k zapalování s desítkami mrtvých. Cílem žhářských útoků se staly školy a došlo k útokům na nemocnice a mešity muslimské menšiny. Sám dalajlama rozpoznal vážnost situace a pohrozil tehdy, že odstoupí z pozice živoucího boha.
Paní předsedající, v posledních několika desetiletích demokratické země při mnoha příležitostech vyzvaly nedemokratické země k dodržování lidských práv. Tyto snahy byly účinné jedině tehdy, když jednotlivé země a mezinárodní organizace byly ve svých krocích a požadavcích důsledné. Bohužel případ Tibetu, nebo obecněji řečeno, otázka lidských práv v Číně jsou často vytlačovány na okraj zájmu a prioritu přebírají obchodní vztahy. Kdyby nebylo olympijských her v Pekingu a zásadního postoje mnoha sociálních nevládních organizací, svět by o situaci v Tibetu věděl jen velmi málo.
Je dobré nezapomínat, že Evropský parlament ve svém usnesení z 6. července 2000 vyzval členské státy, aby uznaly tibetskou exilovou vládu, nebude-li do tří let dosaženo žádné dohody mezi čínským vedením a dalajlamovou správou. Jak víme, Peking stále odmítá účast na rozhovorech s nezpochybnitelným vůdcem tibetského národa. Nezapomínejme také na jedenáctého pančenlámu, nejmladšího politického vězně, kterého již 14 let zadržují čínské úřady. Letos mu bude dvacet let.
Velikost země není dána její vojenskou silou ani jejími rozměry či jejím hospodářským bohatstvím. To, co ji činí velikou, je ušlechtilost jejích činů a její velkorysost. Evropská unie může a musí pomoci tuto situaci řešit, i když samozřejmě musí respektovat svrchovanost příslušných zemí, ale musí to dělat s odhodláním. K tomu je zapotřebí podpořit tibetskou žádost o opětovné zahájení čínsko-tibetských rozhovorů a uvědomit si, že pokud někdo celá léta dělal ústupky a pokud na někoho vyvíjely nátlak čínské úřady, pak je to v tomto případě tibetský národ.
(DE) Paní předsedající, 10. března 1959 byl tibetský národ vystaven nevýslovnému utrpení ze strany Číňanů. Šedesát tisíc lidí přišlo o život a v následujících měsících jich byly stovky tisíc uvězněny, odvlečeny a mučeny. Před rokem se násilí opět vystupňovalo. Více než 200 Tibeťanů zahynulo, někteří z nich úmyslnými smrtícími výstřely a nyní - krátce po 50. výročí - jsou kláštery vnějšímu světu uzavřeny, přístupové cesty jsou kontrolovány a vojáci a příslušníci bezpečnostních složek jsou v pohotovosti, aby potlačili demonstrace hned v zárodku. Stále nemáme žádné zprávy o možných nepokojích. Jaká je reakce na tuto přehlídku moci? Mlčení sdělovaních prostředků. Dalajlama naléhavě vyzval své lidi, aby se drželi cesty nenásilí. Jeho volání po dialogu nenašlo v Pekingu kladnou odezvu. Když vyslanec dalajlamy předložil v memorandu konkrétní kroky k autonomii, prezident Hu Jintao je odmítl. Prohlásil, "musíme vybudovat Velkou zeď proti separatismu". Tato myšlenka, která je pouhou provokací, byla dovršena plánovaným nuceným zavedením svátku pro Tibeťany: 28. březen má být Dnem osvobození nevolníků. To je trpká realita.
Přede dvěma dny Evropský parlament vyvěsil vlajky. Na plenárním zasedání si úctyhodná řada z nás dala na stůl tibetskou vlajku a projevila tak solidaritu s utrpením Tibeťanů. Ve všech koutech EU se konaly mírové protesty. Naši kolegové - pan Cappato, paní Lichtenbergerová, pan Tannock a pan Romeva i Rueda - mají naprostou pravdu: dnešní usnesení hovoří hlasitě a jasně. Memorandum musí tvořit základ pro další jednání. Je to dokument pro skutečnou autonomii v rámci čínské ústavy. Izolace Tibetu musí skončit - pro obyvatele, pro turisty, pro novináře. Musíme mít odpověď 600 uvězněných Tibeťanů.
(IT) Paní předsedající, dámy a pánové, tento parlament nemůže připustit, abychom byli hluší k dalajlamovu nedávnému výkřiku bolesti. Před pouhými několika měsíci jsme naslouchali jeho projevu v Bruselu; všichni víme, že je to laskavý člověk, zastánce pokojné cesty, mluvčí za tibetskou kulturu, to jest kulturu harmonie a bratrství par excellence. Právě ve jménu těchto hodnot, když mluvil o svých "čínských bratrech", dalajlama požadoval - avšak důrazně - legitimní a skutečnou autonomii a zároveň připomenul strašlivé utrpení svého národa a své země. Toto je prosba, aby Parlament byl hrdý na svou podporu. Je to naše politická a institucionální povinnost, ve jménu demokracie, lidských práv a hodnot svobody. Tibeťané vzhlížejí k Evropě jako ke své, možná jediné naději; opravdu je nesmíme zklamat.
Abych byl spravedlivý - jak již předeslal můj kolega - vláda tyto rozhovory loni opravdu vedla, ale po olympijských hrách je přerušila. Jsme nuceni pojmout podezření, že tyto rozhovory probíhaly pouze v době olympijských her, aby odvedly naši pozornost. Nicméně nepřipustíme, pane Forde, aby naše pozornost byla odvedena. Budeme zařazovat tuto věc na pořad jednání znova a znova a vyzýváme čínskou vládu, aby zahájila skutečné a vážné rozhovory s dalajlamou, neboť lidská práva jsou v Tibetu neustále porušována, a tuto situaci musíme změnit.
Hluboce lituji, že čínská vláda už nezaručuje svobodu tisku. Zároveň neexistuje vůbec žádná svoboda tisku ani pro novináře v Číně. Čínští novináři uplatňují systém autocenzury, který od nich vyžaduje, aby přijali postoj vlády. Také v tomto případě je obrovský rozdíl mezi zákonem - který je dobrý a zaručuje svobodu tisku - a skutečnou realitou, kdy si novináři sami sobě musí ukládat omezení. Všechny sdělovací prostředky se musí podrobit diktátu stranické cenzury.
Kromě toho vláda blokuje také webové stránky. Uživatelé internetu se vzájemně rychle informují o průběžném politickém vývoji. Pro dialog mezi Tibeťany a Číňany - obyvatelstvem, národem - je nejdůležitější, aby měli přesné informace. Jednání mohou být vedena pouze na základě faktů a svoboda tisku v Číně je k tomu důležitým předpokladem. Musí existovat svoboda psaní, umožňující čínským novinářům informovat ostatní spoluobčany o tom, co se v Tibetu děje.
Vztahy Evropské unie s Čínou mají strategický význam pro všechny poslance Evropského parlamentu a mají a budou mít celosvětovou odezvu. Byl bych očekával, že budeme diskutovat o spolupráci Evropské unie s Čínou při reformování celosvětového finančního systému, s přihlédnutím k vyváženému a konstruktivnímu postoji Číny, zejména nyní, před vrcholnou schůzkou zemí G20 v Londýně. Mohla to být vhodná příležitost zařadit Afriku na společný pořad jednání a zároveň zohlednit významnou úlohu, kterou zde Čína hraje, a mohl bych pokračovat.
(PL) Paní předsedající, na začátku 50. let minulého století čínská vláda přinutila zástupce Tibetu podepsat dohodu, ve které zaručila Tibetu rozsáhlou autonomii. Tyto záruky vzaly za své. Pod veřejným tlakem a ze strachu z bojkotu olympijských her čínská vláda zahájila rozhovory se zástupci dalajlamy. Tyto rozhovory však byly vedeny na znepokojivě nízké úrovni, a navíc dialog se podobal komunikaci mezi dvěma televizními stanicemi nastavenými na různé programy.
členka Komise. - Paní předsedající, tato rozprava v krátkosti, ale opět jasně ukázala naše velké znepokojení nad situací v Tibetu. Intervence jen zdůraznily, že toto znepokojení stále trvá a je oprávněné i 50 let po tibetském povstání 10. března 1959. Kromě toho se domnívám, že naše diskuse podtrhla nutnost, aby obě strany urychleně obnovily dialog. Říkám "dialog", protože dialog je vždy prvním důležitým krokem, než se přejde k jednání. Je to zároveň nejlepší způsob jak předejít frustraci a násilí mezi mladými Tibeťany. Považuji to za pádný důvod. Zásadnější dialog je proto v zájmu obou stran.
Už 50 let požadují tibetští uprchlíci dodržování svých základních práv. Jsem přesvědčen, že respektování těchto práv a opětovné zahájení procesu dialogu s národem Tibetu je nepochybně v zájmu Číny. V dnešním světě je obraz země důležitou součástí jejího působení v rámci celosvětové ekonomiky a v podmínkách mezinárodní spolupráce. Odmítnutí Číny navázat dialog se zástupci dalajlamy a její zamítnutí nesmírně umírněných požadavků Tibeťanů její obraz poškozuje. Účast na rozhovorech o právech, která jsou v souladu s čínskou ústavou, by pro Čínu nepředstavovala žádné výrazné riziko. Ve skutečnosti je tomu úplně naopak. Velké země a velké národy by měly být velkorysé. Takové chování je důkazem jejich velikosti.
Účast na dialogu s Tibetem nabízí Číně příležitost, aby ukázala svou dobrou, kladnou stránku. Projev solidarity s Tibetem a Tibeťany není protičínský. Je to výraz obavy o lidská práva, náboženskou a jazykovou svobodu, kulturní rozmanitost a právo na udržení své národní identity a autonomie. Nevměšujeme se proto do vnitřních záležitostí Číny, ale pouze se pokoušíme bránit normy a hodnoty, které jsou pro nás důležité všude - v Evropě, v Asii a po celém světě. Čína není v žádném případě vyloučena. Bráníme práva malých národů, i když se ukazuje, jak je to obtížné a nepohodlné. Tento přístup však považujeme za správný.
Rád bych využil příležitosti a pobídnul naše slovinské členy, k nimž i k jejichž zemi cítím velkou sympatii, aby znovu nalezli způsob, jakým budou i nadále dosahovat velkých úspěchů vedoucích k evropské integraci. Tato země byla prvním novým členským státem, který zavedl euro a jako první se stal součástí schengenského prostoru. Slovinsko je průkopníkem evropského sjednocování. Byl bych rád, kdyby bylo v národním zájmu Slovinska vystupovat také jako průkopník ve spojitosti s přistoupením Chorvatska k EU.
(SL) Upřímně si přeji, aby se Chorvatsko stalo členským státem Evropské unie, jakmile to bude možné, a toto přání sdílí i Slovinsko. Pokud se mají naše přání stát skutečností, musíme Chorvatsku pomoci a spolupracovat s ním. Spory můžeme vyřešit tím, že budeme pečlivě naslouchat všem zúčastněným stranám. V této zprávě však není nic z toho, co bylo dnes schváleno Evropským parlamentem, nic, co by naznačovalo, že jsme dosáhli správné rovnováhy při hlasování o takzvaném chorvatsko-slovinském sporu o hranice. Abychom se vyhnuli zaujatosti, měli bychom do této otázky zahrnout zásadu rovnosti jakožto minimální požadavek.
(BG) Děkuji, pane předsedající. Zprávu o pokroku Turecka jsem podpořila. Jednání s Tureckem o přistoupení k Evropské unii představuje pro všechny členské státy vážnou výzvu, která je politicky i hospodářsky významná a je důležitá rovněž, pokud jde o otázku bezpečnosti. Pro danou zemi je obzvláště důležité splňovat kritéria přistoupení a prokázat svou soudržnost a dostatečnou přesnost a transparentnost vůči občanům Evropské unie. Domnívám se, že pro proces přistoupení je zvláště důležité postupovat prostřednictvím správné spolupráce se sousedními zeměmi. V tomto ohledu si myslím, že musíme poukázat na určitý pokrok, kterého bylo dosaženo mezi Bulharskem a Tureckem díky dohodě, jež byla uzavřena při zahájení vyjednávání o otázkách, které zůstávají nedořešené, zejména o otázce řešení majetkových záležitostí thráckých uprchlíků, ke kterému dochází díky úsilí Evropského parlamentu. Tento proces budeme sledovat obzvláště pečlivě, protože se týká práv tisíců lidí, která musí být respektována na celém území Evropské unie. Thrácká otázka je rovněž stejně tak důležitá jako vztahy mezi Tureckem a ostatními sousedními zeměmi. Děkuji.
Včera pan Wiersma zmínil, že selhání při uznání arménské genocidy z let 1915-1916 představuje problém. Co bychom tedy měli říci o genocidě páchané na Bulharech, ke které docházelo po dobu 500 let, jedná se například o masakry ve městech Stara Zagora, Batak a Perushtitsa v roce 1876, které popsala mezinárodní Evropská komise? Pan Wiersma rovněž uvedl, že v EU není místo pro islámské Turecko; před 20 lety turečtí islamisté odpálili v Bulharsku autobusy, které převážely ženy a děti. Turecko nechalo ve skutečnosti těmto teroristům postavit památníky. Toto je moderní Turecko, vedené fundamentalistickou islámskou stranou. Toto jsou jeho hodnoty a my se domníváme, že pro Evropu nejsou vhodné.
Nicméně hlasoval jsem i přesto zcela nepochybně ve prospěch zprávy, protože výzva skupiny socialistů zaměřit zprávu na přistoupení byla zamítnuta. Tato zpráva je velkým úspěchem a představuje pro nás průlom, protože se výslovně vyhýbá tomu, aby stanovila přistoupení za cíl, a protože hovoří o dlouhodobém, časově neomezeném procesu, jehož výsledek je stále nejistý. Upřednostnili bychom "ne" celému členství Turecka v EU, ale toto znění zprávy k tomu má tak jako tak blízko, a je tedy velkým úspěchem pro ty z nás, kteří řeknou s potěšením "ano" partnerství s Tureckem jakožto součásti naší zahraniční politiky, ale řeknou "ne" přistoupení této země k EU.
Je pro nás však také důležité, abychom vůči Turecku vystupovali čestně a jasně a jednoznačně řekli, že pokud splní všechny podmínky, které splnily ostatní členské státy, pak má právo připojit se k EU. Jednotlivé hlavy členských států nemají právo na to, aby kladly tureckému členství do cesty nespravedlivé a neúměrné překážky. Pokud Turecko splní podmínky, má právo připojit se k EU a mělo by mu to být umožněno. Potřebujeme EU, která je širší a nikoli hlubší.
(HU) V posledních třech letech byla Makedonie kandidátskou zemí na členství v EU. Navzdory tomu ještě nebyla zahájena přístupová jednání. Pokud Evropská unie urychleně nepodnikne rozhodující kroky, mohla by mít ztráta důvěryhodnosti na tento region destabilizační důsledky. Makedonie učinila za posledních několik let velký pokrok, dosáhla dobrých hospodářských výsledků, posunula se blíže k fungujícímu tržnímu hospodářství a prokázala, že je úspěšná v oblasti tvorby právních předpisů. Mezi vládou, opozicí, občanskou společností a veřejným míněním bylo dosaženo shody, a to s cílem co nejdříve splnit kodaňská kritéria. Rovněž bylo dobře zorganizováno soužití národních a etnických komunit. Tvrdošíjné maření zahájení přístupových jednání Řeckem překračuje meze chápání. Název země nemůže být překážkou! Dvoustranná jednání o tomto názvu mohou být vedena souběžně. Podporuji tuto zprávu, protože představuje významnou zprávu vůči makedonským občanům a bude rozhodujícím podnětem pro zahájení skutečných jednání ještě před koncem tohoto roku. Velice děkuji.
(DE) Pane předsedající, tato zpráva vysílá významný signál zemi, která má stabilizační roli, má příkladné právní předpisy o menšinách, disponuje širokou vládní většinou, ve které jsou zastoupeny všechny národnosti a pod vedením předsedy vlády Gruevskiho nabrala jasný evropský směr. Proto jsem s potěšením hlasoval ve prospěch této zprávy a domnívám se, že bychom měli zdůraznit zejména dva body: zaprvé chceme, aby nám Rada a Komise tento rok sdělily, kdy by měla být zahájena přístupová jednání, a zadruhé nebudeme tolerovat žádná dvoustranná narušování a v žádném případě se nebudeme zabývat touto bizarní záležitostí ohledně názvu země. Daná země se nazývá Makedonie, ať se to někomu hodí či nikoli, a my musíme konečně začít připravovat cestu této země směrem k Evropě.
Nedávno jsem Makedonii navštívil jménem Westminsterské nadace pro demokracii (Westminster Foundation for Democracy), kterou založila Margaret Thatcherová v době, kdy byla předsedkyní vlády v mojí zemi, a viděl jsem zemi s energickými politickými stranami a fascinující daňovou politikou se stejnou daňovou sazbou jak pro společnosti, tak pro daň z příjmu, a viděl jsem rostoucí hospodářství. Je to země, ve které se v následujícím měsíci budou konat svobodné, spravedlivé a čestné volby - pravděpodobně lepší než ty, jež proběhly nedávno ve Spojeném království prostřednictvím korespondenčního hlasování. Takové zemi by mělo být umožněno připojit se k Evropské unii, pokud si to bude přát a svobodně se k tomu rozhodne - což je důvod, proč by o této věci měli moji předchozí kolegové nakonec začít uvažovat.
Zablokovat přístupová jednání nikoli z důvodu etnického sporu či sporu týkajícího se demokracie nebo lidských práv, ale pouze kvůli tomu, že se země rozhodne pojmenovat se Makedonie, je zjevně absurdní. Věřím, že řečtí poslanci pochopí smysl této záležitosti. Věřím, že Makedonie bude posuzována podle svobodných kritérií, která se vztahují i na všechny ostatní, a že pokud splní tato kritéria, pokud bude demokratickým, laickým státem, pokud bude prosazovat správné politiky lidských práv stejně jako všechny ostatní členské státy, měla by mít právo připojit se k EU a nebýt předmětem směšného veta ze strany Řecka pouze z důvodu svého názvu.
Pane předsedající, nárůst souboru mezinárodní judikatury, která není zakotvena u žádných volených zákonodárných orgánů, je jedním z nejvíce alarmujících vývojových trendů naší doby. Nevracíme se pouze o 300 let zpět k právnímu pojetí územní odpovědnosti, které říká, že trestný čin spadá do odpovědnosti území, kde byl spáchán, vracíme se rovněž k představě předmoderní doby, podle které by lidé rozhodující o právních předpisech neměli být odpovědní vůči lidem, jež jsou jim podřízeni, ale spíše pouze vůči vlastnímu svědomí.
Mohlo by se zdát velmi rozumné, že pokud se člověk jako Milošević nebo jako Karadžić nemusí vyrovnávat se spravedlností ve své vlastní zemi, musíme s tím něco dělat. Ale námitkou proti autoritářům, jako byl Milošević, je právě to, že ve své zemi zkazili demokracii a sami sebe vyzdvihli nad zákony. Pokud zopakujeme takový problém na mezinárodní úrovni, ponížíme se na úroveň tohoto člověka, jako jsme to udělali v případě frašky kolem soudního procesu v Haagu, kde došlo během šesti let k 27 změnám právního postupu, nucenému přidělení právních zástupců a nedospělo se přitom nakonec k žádnému rozsudku.
V poslední době jsme svědky toho, jak dostala neúnavná honba za ziskem světové hospodářství na kolena. Jistě nechceme vidět totéž, pokud jde o vodu. Aby byla zajištěna kvalita vody a neustálá vylepšování distribučního systému, je třeba neustále do tohoto systému investovat. Subjekty ze soukromého sektoru k tomu nejsou motivovány, protože jejich cílem je samozřejmě zvýšení ceny pro spotřebitele spíše než investování do vylepšení distribučního systému. To se stalo v mém hrabství Sligo, kde některé oblasti tohoto společenství budou muset platit za vodu více, než odpovídá jejich podílu, protože se zde jednoduše nedostatečně investuje do distribučního systému ze strany soukromého sektoru.
Nemůžeme dopustit, aby nastala situace, kdy by měla buď dohoda o strategickém partnerství - nebo v podstatě dohoda o světovém obchodu - negativní dopad na otázku bezpečnosti potravin v Evropě. Znovu opakuji otázku týkající se norem produkce potravin, které jsou v Evropské unii vyšší. Naši producenti jsou penalizováni, pokud tyto normy nesplní. Nemůžeme dopustit, aby nastala situace, kdy bychom dováželi potraviny ze třetích zemí - z Brazílie nebo odjinud - které nesplňují naše normy produkce a které mají za následek velmi nekalou hospodářskou soutěž pro naše producenty potravin a zemědělských komodit v Evropské unii.
(NL) Pane předsedající, strategické partnerství mezi Evropskou unií a Mexikem a také v podstatě se zeměmi jako Brazílie je samozřejmě dobrou věcí a něčím, co je v zájmu EU. Zpráva samotná je sestavena velmi vyváženým způsobem, ale co podle mě není v zájmu Evropy - a je to něco, co vzbudí u veřejnosti celou řadu otázek - je ustanovení zprávy, které vyžaduje uzavření vzájemné dohody o přistěhovalecké politice. To není dobrým znamením a je to také důvodem toho, proč jsem se rozhodl zdržet se hlasování o této zprávě.
(IT) Pane předsedající, ujímám se slova, abych vyslovil spokojenost s širokou podporou, kterou Parlament vyjádřil návrhu, který jsme předložili s panem Pannellou a panem Onyskiewiczem. Návrh činí něco odlišného než to, co jsme dnes slyšeli od paní FerreroWaldnerové; jedná se o to, že návrh se staví na určitou stranu: na stranu hledání pravdy, na stranu hledání skutečných důvodů, kvůli kterým selhala jednání mezi Číňany a Tibeťany, a nepohlíží na tuto otázku pouze z neutrálního hlediska, což Komise a Rada bohužel neustále dělají, jako kdyby nám jednoduše stačilo vkládat naše naděje do dialogu mezi dvěma stranami.
Rád bych zdůraznil, že chování Skupiny sociálních demokratů v Evropském parlamentu se mi jeví jako obzvláště těžko pochopitelné; nejprve byli proti rozpravě, poté byli proti tomu, abych předložil usnesení a poté skutečně hlasovali proti tomuto usnesení s politickým vysvětlením pana Forda, že předkládáme příliš mnoho usnesení týkajících se Tibetu. Tato strana a pan Ford možná nechápou - nebo všechno chápou až příliš dobře - že je zde v sázce mnohem víc; svoboda a demokracie pro více než miliardu čínských občanů a stejně tak Tibeťanů.
autor. - Paní předsedající, moje skupina navrhuje, aby byly vypuštěny odstavce 2 a 6. Není to proto, že bychom nesouhlasili s jejich obsahem, ale proto, že se nedomníváme, že jsou pro toto usnesení nezbytné, a že vzhledem k citlivosti této situace by to mohlo napomoci k tomu, aby pan al-Bašír vzal zpět své rozhodnutí a umožnil návrat nevládním organizacím. Žádáme tedy o vypuštění odstavců 2 a 6. Domnívám se, že obdobnou žádost předloží socialisté a že budou požadovat rovněž vypuštění odstavce 5, což také podporujeme, a to z obdobných důvodů.
Dohoda o hospodářském partnerství ES-CARIFORUM - Prozatímní dohoda o hospodářském partnerství ES-Pobřeží slonoviny - Dohoda o partnerství Carifora-ES - Prozatímní dohoda o hospodářském partnerství ES-Pobřeží slonoviny - Prozatímní dohoda o hospodářském partnerství ES-Ghana - Prozatímní dohoda o hospodářském partnerství ES-tichomořské státy - Prozatímní dohoda o hospodářském partnerství ES-státy EPA (SADC) - Dohoda o hospodářském partnerství , Státy východní a jižní Afriky-ES - Dohoda o hospodářském partnerství ES-partnerské státy Východoafrického společenství - Prozatímní dohoda o hospodářském partnerství ES-střední Afrika (rozprava)
Než přejdu k podstatě mé zprávy, chci poděkovat své kolegyni Glenys Kinnockové, která byla jako spolupředsedkyně Smíšeného parlamentního shromáždění AKT-EU nejvíce slyšet ohledně dohod o hospodářském partnerství a jejich dopadu na rozvoj, a to nikoliv pouze v této sněmovně, ale hovořila rovněž v zájmu zemí AKT na celém světě. Jak mnoho z vás ví, Glenys na konci tohoto volebního období odchází a domnívám se, že nám bude velmi chybět její práce, již vykonala v souvislosti s AKT, a zejména pokud se týká dohod o hospodářském partnerství.
Chci soustředit své poznámky zpravodaje na dohodu o hospodářském partnerství se státy Carifora, která je v současné době jedinou úplnou dohodou tohoto typu. Protože již byla tato dohoda podepsána, nemůžeme měnit její znění a máme pouze možnost ji přijmout či odmítnout. Jsem přesvědčen, že pokud nám bude schopna Komise a paní komisařka poskytnout určité záruky a určitý výklad tohoto znění, mohli bychom tento týden s dohodou o hospodářském partnerství se státy Carifora vyslovit souhlas.
Zadruhé bych rád slyšel ujištění paní komisařky ohledně financování dohod o hospodářském partnerství. Podle výpočtů se předpokládá, že pro státy Carifora bude k dispozici 580 milionů EUR nad rámec stávajícího Evropského rozvojového fondu a dalších finančních rámcových období do roku 2013. Podle mého názoru - ale nejsem k tomuto tématu samozřejmě žádný odborník - by to mělo postačovat ke splnění požadavků dohod o hospodářském partnerství, pokud budou správně naplánovány, pokud se využijí veškeré finanční prostředky, pokud budou priority karibských zemí odpovídat tomu, jak mají být finance vynakládány. Kromě toho musíme zajistit, že členské státy přispějí svými 2 miliardami EUR, jež přislíbili jako "pomoc obchodu" v rozvojovém světě. Musíme se rovněž zabývat situací po roce 2013; od Komise nemůžeme v tomto ohledu dostat žádná ujištění, protože to je na Parlamentu a Radě, ale musíme mít na paměti, že peníze budou vyčerpány, že závazky vyprší v roce 2013.
První bod se týká výrazné pružnosti. Tato pružnost musí zahrnovat následující body. Zaprvé, začlenění doložky o přezkumu, která bude rovněž pružná, aby neposkytovala pouze pětiletý časový rámec, ale která by mohla být v relativně krátké době trvale přezkoumávána. Zadruhé by měly být citlivé otázky projednávány pouze tehdy, když o to dotčená země výslovně požádá. To se týká zejména singapurských témat, ale přirozeně také otázky způsobu integrace TRIPS a podobných otázek.
V této souvislosti, paní komisařko, je pouze třeba, abyste rozšířila koncese, které jste vydala v případě SADC, na Pobřeží slonoviny. Tak se zvýší pravděpodobnost pozitivní reakce Parlamentu. Prostě se velmi obáváme, a je to obava vyjádřená mnoha nevládními organizacemi, že zejména v případě Pobřeží slonoviny Komise původně prokázala pouze malou pružnost, což bylo důvodem, proč nebyly výše uvedené otázky vzaty v potaz při přechodu z prozatímní na úplnou dohodu. Koncese by se proto jevila jako výjimečně užitečná a umožnila by nám tuto dohodu přijmout.
Kromě toho jsem během rozhovorů se zástupci Pobřeží slonoviny pochopila, že se velmi obávají, aby technická pomoc neplynula příliš rychle, a že zde nebyly vzaty v potaz všechny jejich obavy. Jak tomu rozumím, velmi se zajímají o Komisi a vnitřní organizace, jež poskytují pomoc jejich malým a středním podnikům s přístupem na trh, aby mohly skutečně využívat přístup na evropský trh. Jsou obzvláště opatrní, když se jednání dotknou singapurských témat, i když se o nich diskutuje, a kladou důraz na to, abychom jim pomáhali chápat způsob využití veřejných prostředků pro společnost. Kromě toho mají velký zájem, abychom jim poskytli pomoc v záležitostech týkajících se technických norem, protože ty pro ně často představují skutečné překážky obchodu.
Moje závěrečná poznámka se týká bodu ohledně Parlamentu. Jak jsem uvedla dříve, máme pouze možnost souhlasit či nesouhlasit, a to samozřejmě představuje podstatná omezení rozsahu, v němž je Parlament schopen podílet se na hlasování. Přeji si vás výslovně upozornit, a rovněž to odráží naše dokumenty, že možné schválení prozatímní dohody nemusí automaticky znamenat, že schválíme i úplnou dohodu. Skutečně si přejeme, abychom byli v rámci monitorovacího postupu zapojeni do pokračujících jednání, abychom mohli v rámci našich pravomocí sledovat mnou uvedené otázky.
Pane předsedající, paní komisařko, pane Solano, v této rozpravě nehovoříme pouze o souboru šestnácti otázek k ústnímu zodpovězení položených Radě a Komisi, osmi usnesení a dvou zpráv v rámci postupu spolurozhodování, ale rovněž o 79 rozvojových zemích, s nimiž EU obnovuje své obchodní vztahy a vzájemnou spolupráci. Obchod a spolupráce jsou důležitými nástroji v boji proti chudobě a rovněž pro budování ekonomicky a sociálně stabilnějších ekonomik jednotlivých států. Tento proces především zahrnuje podporu budování infrastruktury, zdravotní péče, potravinové suverenity, fungujícího sociálního systému, vzdělání a kulturní výměny.
V minulosti vycházely naše vztahy se zeměmi AKT ze systému nerecipročních obchodních preferencí, které umožňovaly většině produktů vyráběných v zemích AKT bezcelní přístup na společný trh. V roce 2000 bylo dohodnuto, že nová dohoda o partnerství bude navržena do konce roku 2007. Podle této nové dohody by měly být jednostranné obchodní preference nahrazeny dohodami slučitelnými s WTO, jež se budou zaměřovat na snížení a konečné vymýcení chudoby a rovněž podporu udržitelného rozvoje, regionální integrace, hospodářské spolupráce a řádné správy věcí veřejných, pomoci zemím AKT rozvíjet jejich ekonomický potenciál a jejich postupného začlenění do celosvětové ekonomiky. Kromě toho je třeba rozšířit výrobní kapacity těchto zemí a měla by být přijata opatření, která usnadní soukromé podnikání a investice.
Státy AKT ztratí v důsledku zrušení cel jejich výnosy, a tedy finanční prostředky nezbytné k naléhavým veřejným investicím do infrastruktury, sociální oblasti, na podporu hospodářského rozvoje a zvýšení administrativní kapacity. Kromě toho to znamená zpomalení růstu národního hospodářství, a tím pokračující závislost na dovozu z průmyslově vyspělých zemí. To se týká potravin stejně jako průmyslových výrobků a vytvoří se skutečně začarovaný kruh. Rostoucí ceny potravin v zemích AKT jsou toho neklamným důkazem. Často pokládám následující otázku: Pokud 50 let nerecipročních obchodních vztahů ani vzdáleně nepodpořilo žádný přiměřený rozvoj, jak by toho mohlo být dosaženo vzájemným otevřením trhů?
Dalším závažným problémem, který navrhovaná dohoda zhorší, je vztah mezi partnerskými regiony a zeměmi. V rámci Východoafrického společenství, a jsem osobně zodpovědný za příslušný návrh usnesení, může být problém vnitřních cel méně významný, protože existuje celní unie, ale kvůli rozdílné úrovni liberalizace se mohou zhoršit obchodní vztahy mezi sousedními státy. V tomto případě samozřejmě existuje mnoho problémů souvisejících s předpisy v zemi původu. Panují závažné obavy ohledně jednání o komplexních dohodách o hospodářském partnerství. Odráží určité konflikty v rámci zablokovaného kola jednání z Dohá. Mnoho států se nedomnívá, že se nachází v situaci, kdy by mohly deregulovat své trhy se službami, investicemi a veřejnými zakázkami a otevřít je celosvětové konkurenci. To není dokonce ani udržitelné, ani žádoucí i v rámci samotného Evropského společenství. Pokud se týká nedostatečných kontrolních mechanismů, není třeba, abychom zde zacházeli do dalších podrobností.
Jaká se předpokládají finanční, technická a správní opatření v rámci opětovného vytvoření obchodních a rozvojových partnerství? Bude Komise v průběhu pokračujících jednání pružná a přihlédne k potřebám partnerských regionů, zejména v oblasti umožnění vývozních cel pro rozvojové účely, ochrany začínajících průmyslových odvětví, zajištění volného pohybu pracovních sil a zvláštní ochrany systému zadávání veřejných zakázek? Je kromě toho Komise připravena znovu zvážit svůj postoj ohledně ochrany práv duševního vlastnictví, zajištění zachování biologické rozmanitosti a přenosu znalostí a zaručení lékařské péče za rozumnou cenu v chudších zemích? Jsou Rada a Komise připraveny poskytnout Parlamentu a občanské společnosti příslušné informace týkající se možné účasti? Konečně, existuje připravenost revidovat sjednanou dohodu, pokud by se mělo ukázat, že mají určité body negativní dopad na rozvoj států AKT?
Dovolte mi na závěr stručnou osobní poznámku. Nyní předsedám Výboru pro mezinárodní obchod dva a půl roku. Protože se již o tento post nebudu ucházet, chtěl bych využít této příležitosti a velmi, velmi poděkovat svému sekretariátu, panu Rodasovi a zejména paní Pribazové, za jejich obrovskou podporu, a rovněž chci poděkovat svým kolegům. Spolupráce byla úspěšná a domnívám se, že se nám toho hodně podařilo. Bylo by úžasné, kdyby se nám podařilo stejně uspět i s touto dohodou o hospodářském partnerství. Všem ostatním bych chtěl popřát vše nejlepší v následujícím volebním období. Opravdu velmi doufám, že obchod začne hrát v tomto Parlamentu výraznější úlohu. Děkuji mnohokrát.
Tyto země jsou nejvíce ohroženy, protože globální recese postupuje a cesta protekcionismu podle všeho posiluje. Proto nemohu pochopit určitou kritiku, která byla vyjádřena. Někteří lidé tvrdí, že tyto dohody zachází příliš daleko a jsou příliš komplexní. Někteří kritici by raději hovořili o ztrátě výnosu z cel než o potenciálu nového obchodu. Já se naproti tomu domnívám, že bychom měli být potěšeni, kolik se nám toho podařilo dosáhnout. Nevěřím, že existuje vnitřní konflikt mezi obchodem a rozvojem, jak tvrdí někteří řečníci. Právě naopak: obchod vede k rozvoji, cla k chudobě.
Odpovídal jsem za prozatímní dohodu s Ghanou. Především uznávám, že tato dohoda obsahuje určité chyby, například pokračující cla EU na rýži a cukr během přechodného období, ale v zásadě se jedná o velmi dobrou dohodu. Proto je důležité, abychom zajistili, že bude podepsána co nejdříve. Prezidentské volby v Ghaně představovaly překážku, ale nyní bych rád vyzval nového prezidenta země Johna Attu Millse, aby tuto prozatímní dohodu podepsal. Rovněž doufám, že v EU budeme schopni zajistit podpis dohody, kterou jsme dojednali. Je nepřijatelné, aby to trvalo příliš dlouho, a zejména je nepřijatelné, aby to trvalo dlouho kvůli nedostatečnému fungování překladatelské služby Rady.
Pane předsedající, dámy a pánové, proto jsou podle mě dohody podepsané mezi hospodářskými partnery klíčové, pokud se týká zabezpečení obchodních vztahů s africkými, karibskými a tichomořskými státy. Spolupráce je jak v zájmu Evropské unie, tak těchto zemí. Je naléhavě třeba, abychom přestali zásobovat africké země rozvojovou pomocí, jak jsme to dělali posledních padesát nebo šedesát let. Musíme těmto zemím dovolit také samostatně uvažovat, aby mohly vzít svou budoucnost do vlastních rukou a aby mohly pracovat na svém vlastním blahobytu, jako to činí další oblasti světa již několik desetiletí.
Vzpomeňme si na původní stanoviska některých poslanců tohoto Parlamentu s ohledem na vzrůstající obavy v afrických, karibských a tichomořských (AKT) zemích, s ohledem na demonstrace proti dohodám o hospodářském partnerství, s ohledem na varovné signály nevládních organizací ze Severu i Jihu, když jsme požadovali, aby prioritou těchto dohod byl rozvoj, tedy něco, co se dnes jeví jako samozřejmé, protože to Komise neustále opakuje. Pan Mandelson se nám však svého času zdráhal odpovědět, protože pro něj byla stěžejní otázkou podpora obchodu, jako kdyby prosté odstranění celních bariér nějak zázračně přineslo rozvoj.
Lidé zmanipulovaní nevládními organizacemi nás nazývali idealisty a cítili se uraženi našimi požadavky na nástroje ochrany, regulace a intervence ze strany veřejných orgánů, ale co se stalo? Zdálo se, že jsme nebyli nezodpovědní. Ne, vlády zemí AKT nepřistoupily na pokračování v jednání pod tlakem nebo hrozbami. Ne, rizika otevření trhů nejsou jen představou, jsou skutečná a budou mít skutečné a okamžité následky: sníží se státní rozpočty v důsledku snížení výnosů z cel, budou oslabena nová odvětví zemědělství a bude ohroženo zajištění dodávek potravin jejich obyvatelstvu.
Chci být naprosto upřímný, paní komisařko, a chci, aby se toto úplně vyjasnilo. Pokud se důrazně a přesně nezavážete jménem Komise a nezaručíte nám, že budou dohody o hospodářském partnerství opravdu prorozvojové, nebudu hlasovat pro jejich přijetí. Slova nebudou stačit, stejně jako prohlášení úmyslů, kterých jsme slyšeli již mnoho. Požadujeme konkrétní závazky a rád bych, aby byly uvedeny jeden po druhém. Dohody o hospodářském partnerství nebudou dostatečné, pokud nebudou podporovat regionální integraci a přispívat k rozvoji zemí AKT a plnění rozvojových cílů tisíciletí.
Když požadujeme podporu regionální integrace, je to třeba převést do praxe. Například středoafrický Kamerun byl svými sousedy kritizován, ne-li přímo silně odsouzen, za to, že podepsal svou prozatímní dohodu s Evropskou unií. Poukazuji na to, že pět z osmi zemí tohoto regionu patří mezi nejméně rozvinuté země, tedy země, které mají podle pravidel Světové obchodní organizace v oblasti vývozu automatický a úplný přístup na evropský trh, aniž by po nich byly požadovány obchodní koncese. Docela dobře chápu jejich obavy, aby se otevřelo až 80 % evropského vývozu.
Třetím bodem jsou služby. V našich rozhovorech s Kamerunem, jež se týkaly dohod o hospodářském partnerství, Komise stále zdůrazňovala, že naši partneři chtějí vyjednávat o službách. To může být pravda, ale mějme se na pozoru před těmi, kdo tento argument používají pro zdůvodnění liberalizace veřejných služeb. Paní komisařko, očekávám od vás pevný závazek, že se jednání nebudou týkat veřejných služeb, a to ve všech oblastech. Víme, že ztráta výnosů z cel sníží rozpočty našich partnerů. Pokud se výnosy sníží, prvními odvětvími, která tím utrpí, budou například vzdělávání, zdravotnictví nebo výzkum. Proto by bylo v tomto ohledu nepřijatelné, aby vlády zemí AKT ztratily kontrolu nad svými veřejnými službami, a vyzývám paní komisařku, aby nám v těchto otázkách poskytla své pevné ujištění.
Poslední poznámkou je, že víme, že modernizace ekonomik států AKT bude vyžadovat obrovský finanční závazek Evropské unie, aby byla ochráněna jak vznikající odvětví před nepříznivými dopady liberalizace, tak aby se rozvíjela konkurenceschopnost ekonomik našich partnerů. Oproti opakovaným doporučením naší skupiny je naneštěstí Evropský rozvojový fond používán pro primární financování dohod o hospodářském partnerství. Víme, že v minulosti nebyla práce Komise při využívání těchto prostředků optimální, a proto musím zdůraznit, jak je důležité využívat tyto fondy rychle a podle priorit našich partnerů.
Celou dnešní rozpravu nezahájila rozhodnutí Evropské komise nebo Evropské unie o tom, že chceme nové obchodní vztahy s africkými, karibskými a tichomořskými zeměmi, ale rozhodnutím - starým přibližně deset let - Světové obchodní organizace, že jednáme diskriminačně ve prospěch některých rozvojových zemí na úkor druhých. Někteří říkali, že by se to mělo týkat pouze rozvoje - a to velmi podporuji -, ale musíme myslet na to, že jedním ze základních požadavků je, aby se jednalo o upravení těchto dohod s dotčenými zeměmi tak, aby odpovídaly požadavkům WTO. Prví věcí tedy je, že to musíme udělat.
Kromě slučitelnosti s WTO musíme učinit vše, co bude v našich silách, a zlepšit situaci těchto různých regionálních uskupení a pokoušet se řešit konkrétní situace, s nimiž se potýkají. Pokud se týká Tichomoří, pro nějž jsem zpravodajem, jedná se o 14 - plus jeden, počítáme-li Východní Timor - velmi malých národních států. Jeden z nich je nejmenší země na světě, jehož populace je přesně milionkrát menší než počet obyvatel Číny - Nauru. Ale dokonce i ty největší jsou vlastně relativně malé a je třeba, abychom to vzali v úvahu při výběru požadavků, jež na ně budeme klást. Je třeba, abychom zajistily potřebná přechodná období pro malé a střední podniky, protože, upřímně řečeno, se kromě několika těžařských společností na Papue-Nové Guineji ve všech případech jedná o malé a střední podniky. Je třeba, abychom učinili vše, co můžeme, v oblasti regionálního obchodu, a zejména, abychom zohlednili zvláštní vztahy mezi tichomořskými zeměmi a Austrálií a Novým Zélandem.
Pouze dva státy z těchto 14 skutečně podepsaly prozatímní dohody. Avšak ze své návštěvy na posledním zasedání zemí AKT v Port Moresby vím, že existují další tichomořské země, které by podepsaly konečné dohody, pokud by splňovaly jejich požadavky, a proto prozatímní dohody skutečně podporuji. Mám novou zprávu od vlád Papuy-Nové Guineje a Fidži. Nikoliv to, že by byly zcela spokojeny - existují otázky, o kterých by chtěly znovu jednat -, ale spatřují řešení v tom, že by podpis a schválení prozatímních dohod mohlo vést ke konečné dohodě, jež bude více podporovat rozvoj a umožní vlastní zapojení tichomořských zemí.
Musíme se rovněž zabývat mnoha specifickými otázkami, jež se týkají zejména Papuy-Nové Guineje a Fidži a rovněž jiných oblastí Tichomoří, ale mohou se týkat také dalších uvedených dohod. Je třeba, abychom se zabývali jednáními v oblasti práv duševního vlastnictví, jež se netýkají pouze západních technologických artefaktů, ale také tradičních znalostí; je třeba, abychom zajistili transparentnost vládních zakázek a otevřenost probíhajícím evropským kontraktům podle potřeb tichomořských národních států; musíme se zabývat Tichomořím, zejména umožněním vydávání pracovních víz státním příslušníkům tichomořských ostrovů v Evropské unii alespoň na 24 měsíců, což jim umožní pracovat - nejen v kvalifikovanějších zaměstnáních, ale třeba pracovat jako pečovatelé nebo v podobných profesích.
Poslední záležitostí, kterou bych chtěl uvést v souvislosti s východní a střední Afrikou, kromě schválení zprávy pana Casparyho - s některými předloženými pozměňovacími návrhy - je situace v Čagoském souostroví. Je to proto, že jsem předložil pozměňovací návrh, který byl přijat. Běžně v případech takových dohod konzultujeme sousední země a sousední území. Čagoské souostroví leží uprostřed regionu Seychely-Mauricius-Madagaskar. Tito lidé jsou v současné době uprchlíky na Seychelách a doufám, že je budeme konzultovat před jakoukoliv konečnou dohodou ohledně toho, jaký by mohla mít dopad na ně a na jejich území, pokud by získali právo návratu.
Dohody o hospodářském partnerství představovaly pro ministry pro rozvoj při jejich zasedáních v rámci Rady pro všeobecné záležitosti a vnější vztahy vždy vysokou prioritu. V posledních letech zahrnovalo téměř každé takové zasedání diskusi s Komisí o provádění mandátu Rady v souvislosti s dohodami o hospodářském partnerství, která často vedla k přijetí závěrů. Když české předsednictví v lednu prezentovalo před tímto Parlamentem svůj program, konstatovali jsme, že se nacházíme v klíčovém období, a zavázali jsme se vynaložit maximální úsilí k zajištění dalšího pokroku. Při té příležitosti jsme odpověděli na mnoho různých otázek a věnovali jsme značné úsilí řadě témat. Spolupráci a konstruktivní diskusi mezi institucemi nadále považujeme za nejlepší způsob pro vytvoření a rozvinutí správné politiky.
Za těchto okolností musíme využít každou příležitost k tomu, abychom v rámci naší reakce na globální hospodářskou krizi učinili z obchodu hnací sílu udržitelného rozvoje. A k tomu slouží dohody o hospodářském partnerství. Postupnou regionální integrací poskytují příležitosti pro regionální obchod a rozšíření bezcelního a bezkvótového přístupu na náš rozsáhlý trh, umožňují zvýšení objemu obchodu s Evropskou unií. Dohody EPA tak činí způsobem, který je v souladu s pravidly Světové obchodní organizace. Tato skutečnost představuje důležité právní hledisko, jímž se tyto dohody liší od dříve uplatňovaných obchodních preferencí stanovených v dohodě z Cotonou, které negativně ovlivnily obchod mezi AKT a Evropskou unií a způsobovaly značnou nejistotu.
V posledních měsících byla zveřejněna řada závažných zpráv popisujících, jak hospodářská krize může v mnohých regionech zbrzdit pokrok při dosahování rozvojových cílů tisíciletí. Touto skutečností bychom měli být velice znepokojeni. Dohody EPA využívají veškerou flexibilitu, kterou pravidla WTO umožňují, k zajištění toho, aby napomáhaly rozvoji. Našim partnerům ze zemí AKT zajišťují okamžité a asymetrické otevření trhů s dlouhými přechodnými obdobími, výjimkami a pravidelným monitorováním a rovněž stanoví závazky k politickým reformám. Evropská unie se současně zavázala, že nenechá partnery čelit této výzvě osamoceně. K provádění těchto dohod poskytneme rovněž specificky uzpůsobenou finanční podporu.
Jsem rád, že v nedávné době došlo jak ze strany EU, tak ze strany zemí AKT k oživení zájmu o intenzivnější dialog ohledně dohod EPA. Při této příležitosti bych chtěl poděkovat paní komisařce Catherine Ashton za její úsilí a za to, jakou důležitost přikládá tomu, abychom naslouchali názorům našich partnerů ze zemí AKT. Poté, co v říjnu loňského roku představila svůj přístup k dohodám EPA tomuto Parlamentu a v listopadu Radě, došlo k posílení kontaktů s našimi politickými protějšky v různých regionech AKT. Při jednáních s různými regiony dochází nyní k významnému pokroku. Každý z těchto regionů se vyznačuje charakteristickými rysy a postupuje vlastním tempem. Na základě všech těchto jednání bychom měli v nadcházejících měsících získat jasnější představu.
Věřím, že Evropský parlament dohody o hospodářském partnerství se státy CARIFORUM a prozatímní dohodu o hospodářském partnerství s Pobřežím slonoviny podpoří. Všem zemím AKT se vyšle povzbuzující signál. Bude to pro ně důkaz, že trpělivost při vyjednávání přináší výsledky, které jsou přijatelné a prospěšné pro obě strany. Rovněž se tím prokáže, že partnerství AKT-ES je schopno reagovat na nové výzvy, ať už právní, hospodářské či politické povahy. V této neklidné době představuje každá nová mezinárodní dohoda silnější partnerství a novou naději pro budoucnost. Uzavření dohody by bylo cenným politickým poselstvím, kterým by bylo možné přispět k nadcházejícím zasedáním dvou společných orgánů AKT-ES: Společného parlamentního shromáždění konajícího se počátkem dubna v Praze a Společné rady ministrů konající se koncem května v Bruselu.
Evropská unie musí své partnery nadále podporovat, a to nejen region CARIFORUM, který ukázal cestu ostatním a podepsal první komplexní dohodu EPA, ale rovněž ty země a regiony, které podnikly první kroky a které je třeba povzbudit, aby pokročily dále. Mezi ně patří Pobřeží slonoviny, jehož prozatímní dohoda EPA rovněž čeká na souhlas tohoto Parlamentu. Další dohody se připravují. Komise usilovně pracuje na vytvoření takových podmínek pro partnerské země, které jim umožní se sejít a vytyčit cestu ke komplexním regionálním dohodám. Rada vždy Komisi a partnerům zdůrazňovala, že tyto dohody jsou nástrojem rozvoje a že plné využití výhod pro rozvoj umožňují jedině komplexní regionální dohody.
Celkový politický a hospodářský kontext, v němž byl Parlament vyzván ke schválení dohody o hospodářském partnerství se státy CARIFORUM a prozatímní dohody o hospodářském partnerství s Pobřežím slonoviny, je sice důležitý, nicméně Parlament Radu a Komisi požádal o několik konkrétních vysvětlení. Tento krok je nezbytnou a legitimní součástí procesu a pokusím se podat co možná nejúplnější odpověď na otázky, které spadají do mé pravomoci. Jsem si vědom, že byly vzneseny další otázky, na něž je připravena reagovat paní komisařka Ashton. Nejdříve bych se rád věnoval několika tématům, na něž jste upozornili.
Jedna z Vámi vznesených otázek se týká toho, zda, kdy a do jaké míry bude proveden přezkum dohody EPA se státy CARIFORUM. Obavy ohledně této otázky plně sdílí také Rada a skupina AKT. Mohu potvrdit, že komplexní přezkum dohody EPA bude proveden nejpozději do pěti let od data jejího podpisu, k němuž došlo v říjnu loňského roku. Tento přezkum samozřejmě doplňuje průběžné monitorování plnění této dohody, jak stanoví článek 5. V souladu s dohodou je tento přezkum povinný a je jedním z úkolů společných orgánů, včetně parlamentních a poradních výborů. V rámci přezkumu bude provedena analýza dopadu této dohody, včetně nákladů a důsledků jejího provádění. Při jakýchkoli změnách této dohody či úpravách jejího uplatňování je zaručeno zapojení parlamentů, a to buď v souladu se zákony stran dohody, či v rámci parlamentního výboru zřízeného na základě dohody EPA.
Druhou otázkou, která Parlament zajímá, jsou doprovodná finanční opatření požadovaná regiony AKT, a zejména naše závazky na podporu obchodu. Jak jistě víte, v říjnu roku 2007 se jak Evropské společenství, tak jeho členské státy v rámci strategie EU pro pomoc v oblasti obchodu zavázaly zvýšit do roku 2010 pomoc v oblasti obchodu na 1 miliardu EUR. Přibližně 50 % této navýšené částky bude k dispozici pro potřeby, jejichž pořadí bude podle priority stanoveno samotnými zeměmi AKT a jež budou mimo jiné zahrnovat potřeby vyplývající z provádění dohod EPA. Veškeré závazky členských států na podporu obchodu doplňují pomoc z Evropského rozvojového fondu a všechny naše závazky pevně platí.
Článek 4 této dohody jasně stanoví, že při jejím provádění se náležitým způsobem přihlédne k integračním procesům ve státech CARIFORUM, včetně jednotného trhu a hospodářského prostoru CARICOM. Zvláštní pozornost bude věnována posilování regionálních integračních programů a zajištění jejich udržitelné budoucnosti. Již během vyjednávání státy CARIFORUM zajistily, aby všechny závazky plynoucí z dohody EPA byly plně slučitelné s regionálními závazky přijatými karibskými státy v rámci jejich příslušných regionálních integračních programů.
Slučitelnost této dohody EPA s regionálními integračními procesy je však důležitá i pro všechny ostatní regiony, které v současnosti jednají o komplexních dohodách. Jako příklad zde můžeme uvést komplexní dohodu EPA určenou ekonomikám západní Afriky. Komplexní regionální EPA by posílila regionální integraci, zvýšila konkurenceschopnost a přispěla k rozvoji regionu. Ke zvýšení úsilí o regionální integraci přispěl již samotný proces jednání, neboť vytvoření společného vnějšího sazebníku Hospodářského společenství států západní Afriky je považováno za nezbytnou podmínku uzavření jednání o dohodě EPA. S náležitým přihlédnutím k jejich specifickým potřebám a integračním procesům lze totéž prohlásit i o ostatních regionech.
Regionální integrace bude bezpochyby posílena, jakmile všechny regiony podepíší komplexní dohody přizpůsobené jejich specifickým požadavkům. Parlament opakovaně vyzval k pružnému přístupu při přechodu od prozatímních ke komplexním dohodám. V této souvislosti mohu jen potvrdit, že Rada je stejného názoru a zdůrazňuje nutnost tohoto pružného přístupu. Vzhledem k tomu, že při jednáních zůstávaly nevyřešené některé problematické otázky, jsme v květnu loňského roku vyzvali Komisi, aby využila veškerou pružnost a asymetrii slučitelnou s pravidly WTO s cílem zohlednit různé potřeby a různou úroveň rozvoje zemí a regionů AKT. Kromě toho jsme podnikli i další kroky. Rada prohlásila, že země a regiony AKT, které si to přejí, by v případě potřeby mohly při jednáních o dohodách vycházet z ustanovení dohodnutých jinými zeměmi nebo regiony.
V tomto okamžiku, v březnu roku 2009, kdy zažíváme nejhorší hospodářské otřesy za poslední generaci, bych však rád zdůraznil, jak je důležité, abychom všichni společně ocenili úspěšné výsledky v politické oblasti. V době, kdy dochází k útlumu obchodu a kdy je v této oblasti přijímáno stále více protekcionistických opatření, v době, kdy hrozí, že v některých regionech bude zmařen pokrok dosažený při plnění rozvojových cílů tisíciletí, je souhlas Evropského parlamentu s dohodou o hospodářském partnerství se státy CARIFORUM a prozatímní EPA s Pobřežím slonoviny pozitivním signálem na podporu regionální integrace a na podporu obchodu, který pomáhá rozvoji. Na současnou krizi musíme reagovat navazováním dalších partnerství, nikoliv jejich omezováním. Potvrzení dohody o hospodářském partnerství se státy CARIFORUM ze strany Evropského parlamentu rovněž přinese naději a povzbuzení dalším regionům, jejichž vyjednávání jsou v pokročilé fázi a které rovněž potřebují pocit důvěry a silné partnerství, které tyto dohody mohou poskytnout.
Než řeknu cokoliv jiného, chci zcela vyjasnit jednu věc: Nemám vůbec žádný zájem na vyjednání dohody se státy AKT, kvůli které zchudnou. Vím, že je to samozřejmé prohlášení, ale podle mých zkušeností je to prohlášení, které bych měla uvést do zápisu, a nemohu předpokládat, že je široce pochopeno. Až budou ctění poslanci posléze hlasovat, doufám, že to bude na základě dnešní rozpravy a zde uvedených argumentů spíše než z důvodu jakýchkoliv vašich možných předjímaných myšlenek.
Jsem přesvědčena, že dnešní plenární zasedání je důležitým krokem k dohodám o hospodářském partnerství. Budete požádáni o souhlas s úplnými dohodami o hospodářském partnerství s karibskými zeměmi a s prozatímní dohodou s Pobřežím slonoviny. Předložili jste ne méně než osm souborů návrhů usnesení a otázek k ústnímu zodpovězení odrážejících, podle mého názoru, sílu účasti Parlamentu a stanovisek k těmto dohodám. Chtěla bych vzdát čest, a uvést to do zápisu, obrovskému úsilí Výboru pro mezinárodní obchod a Výboru pro rozvoj v rámci rozpravy o tomto tématu.
Měsíce jsem pozorně naslouchala vyjádřeným stanoviskům a mým cílem je vytvořit příklad pro dohody o hospodářském partnerství a rozptýlit mýty, jež je obklopují, aby měl každý poslanec možnost hlasovat informovaně, až přijde čas. Jsem přesvědčena, že před sebou máme dohody o zboží, které podporují hospodářský rozvoj a integraci států AKT a zajišťují stabilitu v této hospodářsky obtížné době. Jedná se o dohody o partnerství vycházející ze společného cíle rozvoje, kdy bude obchod tomuto cíli sloužit, a nikoliv naopak. Většinou jsou to dohody, jež dávají státům AKT možnost vyvést své občany z chudoby prostřednictvím jejich vlastní důstojné práce a pomocí vlastních myšlenek.
Podle dohod o hospodářském partnerství má Evropská unie skoncovat s minulostí a jednostranně usilovat o změnu partnerství EU-AKT. Je samozřejmě pravda, že se dohody o hospodářském partnerství liší od úmluvy z Lomé a dohody z Cotonou, kterými se řídily vztahy Unie se zeměmi AKT po 30 let, ale jednostranné preference charakterizující tyto úmluvy mohly v rámci Světové obchodní organizace otevřeně zpochybňovat další rozvojové země. Před námi stálo dilema, jak zajistit rozvojové požadavky států AKT a současně dodržovat mezinárodní pravidla a, jak bych doplnila, morální povinnosti.
Odpovědi jsou dvě: Vše kromě zbraní pro nejméně rozvinuté země a dohody o hospodářském partnerství pro rozvíjející se ekonomiky v rámci AKT. Společným tématem odkazujícím na první úmluvu z Lomé byl obchod. Obchod byl vždy určujícím faktorem vztahů mezi EU a AKT a to, co se v prvních dnech platnosti úmluvy z Lomé omezovalo na jednostranné obchodní preference u komodit a surovin, bylo nyní ve 21. století nahrazeno diverzifikovanějším obchodem s výrobky, službami a myšlenkami.
Dohody o hospodářském partnerství nabízí zemím AKT nejlepší možný přístup na trhy EU a nadále plní náš závazek k poskytování příležitostí k hospodářskému rozvoji. Klíčovým cílem tohoto procesu a tématem, které - nikoliv překvapivě - přitáhlo mnoho pozornosti v otázkách k ústnímu zodpovězení, byla regionální integrace v rámci trhů AKT a mezi nimi. Důsledkem naší globální ekonomiky je, že se velikost stává důležitější, jak jsme se poučili v Evropské unii. Zjednodušením obchodních pravidel a nahrazením složité spleti dvoustranných dohod malým počtem obchodních vztahů mezi regiony mohou státy AKT vytvořit větší regionální trhy, jež jsou přitažlivější pro investice, které rozvojové trhy potřebují pro vytváření pracovních míst a růstu.
Jsem přesvědčena, že tato partnerství uspějí pouze tehdy, budou-li zakotvena v trvalém partnerství založeném na důvěře a vzájemné úctě. Klíčovou zkouškou tohoto partnerství bude, zdali budeme mít s našimi partnery společnou vizi budoucnosti. V jižní Africe jsem viděla region, kde se konflikt ohledně dohod o hospodářském partnerství změnil v dialog a kde jsme nyní vyřešili hlavní témata obav, například vývozní daně, ochranu začínajícího průmyslu a potravinovou bezpečnost. Karibik je podle mě regionem, který jasně stanovil své ambice pro inovační ekonomiku. Západní Afrika je v situaci, kdy se rozvíjí přístup na regionální trh, což mnozí považovali za nemožné, a ve východní Africe se rozvíjí celní unie, která při zahájení jednání neexistovala a nyní rozvíjí dohodu o hospodářském partnerství okolo svých vlastních integračních plánů. To se mi jeví jako začátek úspěšného partnerství.
Dále je moje vize jednání o úplných dohodách o hospodářském partnerství taková, že každá jedna bude zohledňovat a respektovat konkrétní místní podmínky stran dotčené dohody - tedy pružný proces. To znamená, že se přihlédne jak k obsahu - protože dohoda o hospodářském partnerství musí fungovat ve prospěch signatářů -, ale také rychlost jednání. To rovněž znamená, že by tyto dohody měly být dynamické, nikoliv statické, měly by být schopny reagovat na budoucí události a zohledňovat rozdílné regionální zájmy a potřeby. V rámci tohoto procesu bude Komise nadále transparentním způsobem informovat a zapojovat Evropský parlament.
Přestože musíme být ambiciózní, nesmí se dialog vést nuceně, a proto byly z některých jednání již odstraněny všechny sporné otázky, jako je například zadávání veřejných zakázek, a singapurská témata se objevují pouze tehdy, když je vítají a přejí si je dotčené země. Musíme si rovněž vyhradit čas a podpořit vypracování regionálních a vnitrostátních regulací, jež budou podmínkou dalších jednání, přičemž budou v tomto ohledu zcela klíčové "pomoc obchodu" a technická pomoc. Mohu vám zaručit, že nenastane žádné otevření veřejných služeb, žádný tlak na privatizaci. Bude uznáno výslovné právo států AKT regulovat vlastní trhy a nebudou existovat žádná omezení přístupu k základním lékům nebo odběru osiva. Opravdu bychom měli spíše usilovat o posilování než o omezování práv a kapacit zemí AKT v těchto oblastech.
Všechno pokrývá náš závazek, že mohou státy AKT navrhnout ustanovení odsouhlasená v jiných dohodách o hospodářském partnerství, takže každý region bude mít možnost chránit znalosti, aby nebyl znevýhodněn. Takže Pobřeží slonoviny může požádat a získat cokoliv, co se ho týká, co je součástí jednání a rozhovorů v rámci SADC nebo kdekoliv jinde. To je klíčovým aspektem pružnosti, o kterou jste mě žádali a která umožní dohodám o hospodářském partnerství, aby nahradily všechny obchodní režimy se státy AKT jedním, který bude vyhovovat regionálním řešením regionálních požadavků, aniž by byla narušena solidarita v rámci AKT.
Vrátím se tam, kde jsem začala; Parlament má dnes historickou příležitost schválit první příklady nové generace smluv, které zaručí naše zvláštní vztahy se zeměmi AKT, dohody, které budou vycházet z opravdového partnerství, nikoliv paternalismu, které využijí obchod jako hnací sílu rozvoje, které budou podporovat a pobízet regionální integraci, která zemím AKT umožní vzkvétat v globalizovaném světě, které budou mít pružný obsah, budou respektovat tradice a budou nejmodernějším příkladem dlouhodobého obchodního vztahu vycházejícího z respektu k suverénním státům. Stručně řečeno představují budoucnost a já doufám, že z těchto důvodů udělí poslanci svůj souhlas.
Postup souhlasu pro státy Carifora a Pobřeží slonoviny je zásadní pro uznání potenciálu těchto reforem. Schválení těchto podepsaných dohod umožní pokrok ve formálním procesu jednání. To zajistí úroveň legality potřebnou k ochraně trhů AKT a zajištění stabilnějšího prostředí. Pokud se týká usnesení o Cariforu - jediné úplné dohodě o hospodářském partnerství -, vyzývám poslance, aby podpořili původní znění Výboru pro mezinárodní obchod. Nabízí vyváženější obchodní a rozvojový přístup a je zaměřeno na podporu několika kompromisů navržených zpravodajem. Jsem přesvědčen, že tato usnesení zdůrazňují jak příležitosti, tak výzvy, s nimiž se potýkají vyjednávající strany v rámci klíčového kroku k zajištění parlamentního dohledu a schvalování vztahů se státy AKT.
Aby se zajistila úspěšná realizace těchto dohod, je klíčové, aby parlamenty kontrolovaly tento proces prostřednictvím parlamentního postupu s kontrolou. Pouze tehdy, když budou parlamenty schopny ověřit, zda nový systém úpravy plní to, pro co byl navržen, mohou se dohody o hospodářském partnerství stát hnací silou rozvoje. Pouze tehdy, pokud budou parlamenty vykonávat svou kontrolní funkci, můžeme zajistit, že finanční pomoc dosáhne do oblastí, kde jí je třeba. To platí pro parlamenty karibských států i pro Evropský parlament.
Ve všech usneseních, jež máme k dispozici a která se týkají dohod o hospodářském partnerství, jsou body zabývající se otázkou parlamentní kontroly. Avšak tyto odkazy nejsou soudržné. Správný kompromis představuje text obsažený v usnesení o SADC a dohodách o hospodářském partnerství. Zajišťuje účast Výboru Evropského parlamentu pro mezinárodní obchod, Výboru pro rozvoj a Smíšeného parlamentního výboru AKT-EU na tomto procesu. Podle mého názoru je tento kompromis úspěchem, a proto jsem společně se svým kolegou panem Sturdym předložil několik pozměňovacích návrhů, jejichž cílem je standardizace těchto bodů ve všech usneseních o dohodách o hospodářském partnerství. Byl bych vám velmi vděčný za podporu této iniciativy.
navrhovatel stanoviska Výboru pro rozvoj. - Pane předsedající, jako navrhovatel stanoviska Výboru pro rozvoj k prozatímní dohodě o hospodářském partnerství s Pobřežím slonoviny bych rád poděkoval své kolegyni Erice Mannové za to, že přihlédla k některým obavám tohoto výboru, například k naléhavé potřebě demokraticky zvolené vlády Pobřeží slonoviny a k tomu, že je nezbytné, aby tato země obdržela přiměřený podíl z podpory EU zaměřené na obchod.
Zadruhé, na obchodní frontě, jak jste uvedla, existují historické vazby. Mezi severem a jihem se obchoduje již dlouho, ale podívejme se jak. Pleníme vše, co tam najdeme, a bereme si všechno bohatství. Samozřejmě prodáváme koltan, který vytěží naše společnosti v Kivu, aby byl prodán na sever, ale podívejte se na katastrofální důsledky pro lidi na jihu a nerovný zisk, abych uvedl aspoň nějaký příklad.
K tomu si připočtěte rozvojovou politiku, kterou uplatňujeme již 40 let, a přitom říkáme, že my Evropané jsme největšími světovými sponzory, ale tato politika nyní selhává a je třeba ji přezkoumat. Většina nejchudších zemí na světě si vede špatně, stejně jako před 40 lety, ne-li hůř. To je důvod našich pochybností a obav. Jaké záruky musíme v tomto směru poskytnout? Nechci opakovat slova pana Arifa, ale připojím se k němu, když říká, že bychom rádi, abyste nám sdělila své stanovisko jménem Komise, paní komisařko, ohledně seznamu bodů, jež jasně nastínil, a na závěr bych rád řekl něco k vnitrostátním parlamentům.
Jako poslanci Evropského parlamentu jsme byli požádáni, abychom rozhodli o dohodách o hospodářském partnerství, jejichž důsledky budou v případě špatného vyjednání tragické pro obyvatelstvo na jihu, avšak nikoliv pro nás. Žádnému evropskému občanovi se nepovede hůř, pokud dohody o hospodářském partnerství zklamou. Na druhé straně mohou být na jihu obyvatelé, jejichž situace se skutečně zhorší. Na závěr vám velmi stručně řeknu, paní komisařko, že bychom rádi, aby se k tomu vyjádřily vnitrostátní parlamenty partnerských zemí, protože v této záležitosti zatupují obyvatele jihu, nikoliv pouze my.
Kromě všeho jiného musíme vzít na vědomí, že systém, který se chystáme nahradit, především úmluvu z Lomé a ustanovení vycházející z dohody z Cotonou, v žádném případě nesplnil zamýšlené cíle. Nikdo nemůže tvrdit, že systém z Cotonou byl zcela uspokojivý. Kdyby tomu tak bylo, byly by údaje - objem obchodu EU s těmito zeměmi - daleko vyšší, než jsou dnes. Proto bychom ani neměli tvrdit, že se chytáme nahradit něco, co přinášelo výsledky, protože tak tomu není.
Proto by měly být tyto dohody o hospodářském partnerství považovány za velkou příležitost, zejména pro všechny z nás, kdo věří, že rozvoj a růst těchto zemí nemůže záviset výlučně na vnější pomoci. Jasně odkazuji zejména na ty země, jež jsou stranami dotčených dohod, ale nejsou nejméně rozvinutými zeměmi. V tomto ohledu leží pojetí vlastnictví, kontroly nad vlastním osudem, a nikoliv závislosti na vnější pomoci, politicky - a mohu říci i filozoficky - za hranicemi těchto partnerských dohod.
jménem skupiny Verts/ALE. - (DA) Pane předsedající, tato rozprava je důležitá, protože si samozřejmě vybereme dlouhou přestávku v práci kvůli volbám. Proto je třeba, abychom zajistili, že generální ředitelství pro obchod vezme v potaz naši soustavnou kritiku obsahu dohod o hospodářském partnerství, zejména proto, že ředitelství tyto dohody brzy podepíše. Proto je třeba, abychom zdůraznili význam těchto dohod, které se vrací do Parlamentu, abychom je schválili.
Proto mám několik konkrétních poznámek týkajících se těchto dvou dohod, k nimž se má Parlament ve středu zavázat, a vysvětlím, proč je skupina Zelených nepodporuje. Pokud se týká dohody se státy Carifora, podrobné analýzy Institutu pro zámořský rozvoj ukazují, že dohody o hospodářském partnerství s karibskými státy podporují rozvoj pravděpodobně nejméně ze všech dohod, které byly dosud dojednány. Bude to špatný vzor pro další regionální dohody, které mají být dojednány, zejména pokud se jedná o aspekty rozvoje. Není samozřejmě na nás, abychom rozhodli, zdali jsou naše obavy oprávněné, když samotné vlády států Carifora tyto dohody podporují, ale bylo by výborné, aby o těchto dohodách hlasovaly parlamenty jednotlivých dotčených zemí před tím, než je schválí Evropský parlament.
Avšak naše obavy týkající se dohody s Cariforem a vznášené zde v EU jsou v každém případě oprávněné. V současné době, kdy existuje výrazná potřeba lepší kontroly peněžních toků na finančních trzích, se domníváme, že je zcela nepřijatelné, aby dohody se státy Carifora umožňovaly úplnou liberalizaci finančních služeb v osmi daňových rájích, jež v současné době tvoří součást Carifora. Pokud mi nevěříte, podívejte se před středečním hlasováním na své dokumenty. V nich se dočtete o volném pohybu finančních služeb prodávaných přes přepážku, jinými slovy takzvaných "neregistrovaných spekulativních derivátů". Dočtete se tam rovněž o právu jednotlivých obyvatel vytvářet fondy. To vše se do EU dostává prostřednictvím jejích vlastních daňových rájů, například Malty a Kypru. Může se tak dít proto, že v EU neexistuje monitorování nebo regulace, a proto jednoduše není vhodná doba pro ochranu těchto struktur, jež nesou velkou část odpovědnosti za kolaps našich ekonomik.
Tato dohoda byla příležitostí snížit dopad určitých takzvaných strukturálních znevýhodnění, například odlehlosti, ve prospěch většího sblížení našich ostrovů. Proč jsme při jednáních upustili od konkrétních meziregionálních trhů mezi nejvzdálenějšími regiony Evropské unie a Cariforem? V době, kdy se Evropská komise zajímá o řešení nedostatečného rozvoje karibských zemí a vytváření dohod o hospodářském partnerství za účelem otevření trhů a regionální integrace, jsou nejvzdálenější karibské regiony vnímány pouze jako součást otevřeného trhu Carifora a nadále se uplatňují stejné tržní zásady tak, jak byly vyjednány pro celou Evropskou unii.
Pane předsedající, všichni víme, že dohody o hospodářském partnerství jsou hojně kritizovány. K některé kritice se připojuji. Souhlasím s tím, že by tyto dohody neměly sloužit pouze k agresivnímu otevírání trhů pro společnosti z EU: měly by být přínosné rovněž pro podnikatele a spotřebitele v chudých zemích. Sdílím obavy paní Eriky Mannové ohledně jednoho přístupu v rámci dohod o hospodářském partnerství pro všechny, který nezohledňuje rozdíly jednotlivých regionů a zemí v regionech. Vítám skutečnost, že jsme podepsali dohody jen s těmi zeměmi, které projevují zájem na jejich podpisu.
Rovněž se obávám názoru vyjádřeného před několika měsíci úředníkem Komise na schůzi Výboru pro mezinárodní obchod (INTA), že by se dohody o hospodářském partnerství měly týkat nejen obchodu a rozvoje, ale také regionální politické integrace. Stejně jako mnoho mých kolegů poslanců se domnívám, že by toto rozhodnutí mělo být ponecháno na samotných zemích, zejména na těch, jež jsou demokraciemi a nechtějí zasedat v regionálním shromáždění s diktaturami ze stejné oblasti.
Nehledě na tyto obavy bychom měli přivítat schválení těchto dohod ve výboru INTA. Určitou dobu jsem se bál určité protiobchodní rétoriky, kterou jsem slyšel od socialistů, když ve výboru hlasovali proti nebo se hlasování zdrželi. Dohody o hospodářském partnerství nemohou být bezchybné, ale mnoho mých přátel a rodin z chudších zemí již nebaví nedostatečný přístup ke zboží a službám a to, že jsou nuceni spoléhat na státní monopoly nebo společnosti s vazbami na zkorumpované politiky. To, že se socialisté snaží zachovat tento model, je rovněž důvodem k obavám. Nezapomínejme na to, že dovozní cla často znamenají, že chudí obyvatelé musí platit více za dovážené potraviny a léky.
Politika uzavírání oddělených dohod s jednotlivými zeměmi vede k závažnému nedostatku soudržnosti a mohu potvrdit těm, kdo neznají Smíšené parlamentní shromáždění a kteří nejsou v častém kontaktu s poslanci ze zemí AKT tak jako já a další v této místnosti, že vytváří velmi obtížnou situaci, jež závažně poškozuje soudržnost, které jsem si u států AKT všímala v minulosti. Je mi známo, že před několika týdny napsal nový ghanský prezident jménem celé skupiny AKT dopis předsednictví EU, v němž tvrdil, že proces dohod o hospodářském partnerství nadále ohrožuje samotnou existenci regionálních integračních uskupení. To je poslední poznámka nového prezidenta.
Konečně mě potěšilo, že paní komisařka zmínila služby, neboť se obávám zejména otevření bankovnictví. Západní země nedokážou správně regulovat velké mezinárodní banky fungující na jejich území, takže se musíme ptát, je-li moudré otevírat bankovní sektor v zemích, kde existuje mnohem slabší regulační systém, a když pravidla WTO takový krok nevyžadují. Otevření bankovního sektoru může prospět velkým společnostem, ale může pobídnout místní banky, aby se orientovaly na vysoce bonitní klienty a přehlížely malé podniky, které pak budou mít mnohem menší přístup k úvěrům než dříve.
(FR) Pane předsedající, paní komisařko, pane Kohoute, pane úřadující předsedo Rady, dámy a pánové, především musím poblahopřát svému kolegovi panu Fordovi za kvalitu jeho zprávy a jeho smysl pro kompromis. Měli jsme možnost pracovat na této otázce na Papue-Nové Guineji během zasedání Smíšeného parlamentního shromáždění afrických, karibských a tichomořských států a Evropské unie. Viděl jsem ho spolupracovat s poslanci vnitrostátních parlamentů, a proto mne to těší.
Tato dohoda může být novým podnětem obchodních vztahů a zajišťuje přístup na evropský trh s osvobozením od cel a bez kvót u většiny zboží. Chtěl bych trvat na poskytnutí pomoci ve výši 2 miliard EUR do roku 2010 a závěrem bych chtěl dodat, že je velmi důležité, aby zde nedocházelo k žádnému porušování patentových práv nebo práv duševního vlastnictví, ani na ekonomické úrovni, která se týkají obchodu. Pokud se týká lidských práv, jsem ohromen, že jednáme s Papuou-Novou Guineou, když tato země stále trestá sexuální orientaci. Konečně je v oblasti politiky důležité, abychom se spojili se státy AKT v rámci Světové obchodní organizace.
Byla vznesena otázka banánů. Paní baronko Ashtonová, řekla jste, že bude existovat bezcelní a bezkvótový přístup, což je hezké, ale problémem je, že dohody, jež byly podepsány se Střední Amerikou, a následně se zeměmi Mercosur a Andského paktu, pro ně sníží cla a cokoliv učiníme, neumožní producentům banánů ze zemí AKT zůstat konkurenceschopnými. To je kritický problém a dohody bylo dosaženo dříve, než na smlouvě s CARIFOREM zaschl inkoust.
Pokud se týká Pobřeží slonoviny, chtěli bychom jasné záruky. Je to země, která již mnoho let zažívá velké nepokoje, nejistotu a nestabilitu, a je důležité, abychom nejen souhlasili, ale také abychom měli záruky, jež oznámíte dopisem vyjednavačům z Pobřeží slonoviny a jeho vládě, že jsme stále zavázáni k vyjednávání v dobré víře za účelem důstojného výsledku pro obyvatele této země.
Chtěl bych zdůraznit, že Rada si je velmi dobře vědoma flexibility ve dvou významových rovinách. A to za prvé flexibility využívající v maximální možné míře příležitosti asymetrického uspořádání, časové harmonogramy, ochranná opatření v souladu s pravidly Světové obchodní organizace. Já tedy nemohu souhlasit s názorem ani s tím paušálním odsouzením toho, že 40 let pomoci rozvíjejícím se zemím je katastrofa. Já si myslím, že ta situace bez pomoci Evropské unie a dalších států by vypadala mnohem hůř. Zároveň si myslím, že to, že máme pravidla, která umožňují takto vnímanou flexibilitu, nám umožňuje, aby každá z těchto zemí - a v tomto věřím Evropské komisi a paní komisařce - byla schopna nalézt řešení, které bude odpovídat jejím potřebám a jejím zájmům.
A za druhé existuje flexibilita, kterou nabízíme při přechodu od těch přechodných ustanovení dohod EPA k těm plným regionálním dohodám v zájmu podpory regionální spolupráce. Ten druhý moment z debaty, na který bych chtěl reagovat, je otázka toho rozvojového rozměru dohod EPA. Já jsem přesvědčen, že dohody nejsou klasickými obchodními dohodami, ale mají skutečně silný rozvojový rozměr. Dohody zakládají dlouhá přechodná opatření - až 25 let, dohody také obsahují výjimky - až 20 % zboží pocházejícího ze zemí AKP může být vyjmuto z liberalizace. Dohody umožňují monitoring a přezkum, a to se zapojením Parlamentu. Jejich implementace bude podpořena finančním balíčkem Aid for Trade. To vše považuji já osobně za doklad rozvojového charakteru těchto dohod.
Zároveň chci říci za české předsednictví a za Radu, že my budeme pozorně sledovat probíhající jednání o dohodách EPA, a chtěl bych vyjádřit podporu Evropské komisi a paní komisařce Ashton za její dosavadní úsilí při naplňování mandátu, který jí Rada dala. V průběhu českého předsednictví se problematice dohod EPA budeme věnovat v rámci květnového zasedání Rady pro všeobecné záležitosti a vnější vztahy ve formátu ministrů pro rozvojovou spolupráci. A pokud bude dosaženo dohody mezi námi a ministry-partnery ze zemí AKT, bude tato otázka také na pořadu jednání květnového společného zasedání Rady ministrů AKT a Evropské unie. V průběhu českého předsednictví také Rada přivítá počátkem dubna, čili za několik málo dní, v Praze Společné parlamentní shromáždění AKT a Evropské unie a jsem si jist, že dohody EPA budou jedním z hlavních témat jednání, a to jednáním velmi důležitým právě proto, že se jedná o parlamentní půdu.
Se zájmem očekávám osobně vaše zítřejší hlasování. Podle mého názoru se jedná o klíčový moment ve vývoji dohod o hospodářském partnerství. V mnoha regionech, jak jsme slyšeli, jednání dále pokračují, ale v té karibské oblasti již bylo dosaženo důležitých a dobrých výsledků. A pokud jde o Pobřeží slonoviny, dosáhli jsme důležitého klíčového momentu pro další postup. V mnoha zemích se očekává souhlas Evropského parlamentu, který by završil několikaleté období obtížného vyjednávání, a já pevně věřím, že Parlament vyšle do světa pozitivní signál, který právě v této době velmi potřebujeme. Věřím a jsem přesvědčen, že i v dnešní kritické situaci, o které se tady několikrát hovořilo, je to instrument, který skutečně pomůže i při té velké nejistotě, kterou všichni cítíme, a všichni víme, že pomůže rozvoji těchto zemí.
Pane Guardansi Cambóe, pane Hutchinsone a paní Hallová, všichni jste různými způsoby hovořili o minulosti a o nutnosti zlepšení. Souhlasím s tím. Možná zcela nesouhlasím s analýzou, ale opravdu souhlasím s tím, že je to příležitost podívat se kupředu, přičemž součástí je podívat se kupředu nejen na zapojení tohoto Parlamentu, ale také parlamentů zemí AKT. Je samozřejmě na jednotlivých státech, jak zapojí své parlamenty. Musíme být velmi opatrní - a vím, že to po mně chtějí ctění poslanci také -, abychom neukládali to, co myslím, žádné jiné zemi. Dovolte mi říci paní Kinnockové, že se těším na zasedání se Smíšeným parlamentním shromážděním.
Pane Sturdy a pane Martine, "doložka nejvyšších výhod" je, jak bylo řečeno, určena k zaujetí těch velkých zemí, které nepodporují proces, jehož se účastníme. Nejedná se o poškození obchodu mezi jihem a jihem nebo jakékoliv poškození rozsahu či způsobu možností a suverenity těch zemí, které si přejí otevřít obchod. Proto jsme omezili výši světové pomoci určené dotčené zemi před tím, než se toto konkrétní ustanovení začne uplatňovat. Musím říci, že jsme také vždy vyhledávali jakoukoliv pružnost, kterou bychom zde mohli získat.
Pane Van Hecke, paní Mannová a paní Kinnocková: co dostane jeden, dostane i druhý. Budu zcela přesná: Ráda napíšu komukoliv a kamkoliv, ale zejména na Pobřeží slonoviny, a uvedu, že se pružnost, o níž se hovořilo s Jihoafrickým rozvojovým společenstvím (SADC), bude týkat také jich, protože se jedná pouze o jednu nebo dvě věci specifické pro dotčenou oblast, které by nemusely chtít, ale ty, jež si přejí, také mohou získat. S velkým potěšením to dám písemně kdekoliv, kdykoliv a komukoliv. Takže mi prosím jen řekněte, co chcete, abych udělala.
Byl jsem potěšen, že paní komisařka uvedla své přesvědčení, že před liberalizací a otevřením finančních trhů musí být vytvořena regulace. Pro některé z nás v této sněmovně je to rovněž velmi důležité. Uvedla - sice to již víme, ale bylo to důležité pro zápis -, že nic v těchto dohodách nenutí žádnou karibskou zemi k privatizaci jejích služeb a že se v rámci této dohody v žádném případě neočekává, že se privatizace veřejných služeb uskuteční. Potěšilo mě, že také učinila závazky ohledně doložky nejvyšších výhod.
Dovolte mi zabývat se zvláštní otázkou, a tou je usnesení. Vyjádřilo se k tomu několik mých kolegů konzervativců z PPE. Socialisté mají stále zábrany ohledně současného stavu usnesení, jež se liší od schválení. Vlastně všechny věci, ke kterým se Rada a Komise zavázaly, pro nás znamenají zábrany. Takže pokud tato sněmovna podpoří Radu a Komisi, nevidím důvod, proč by neměla podpořit naše kompromisy a kompromisní znění a začlenit je do parlamentního usnesení.
navrhovatelka. - Pane předsedající, chtěla bych poděkovat paní komisařce a Radě. Dnes byste měli pro Pobřeží slonoviny schválit to, co pro něj Parlament požaduje dlouhou dobu, a domnívám se, že to učiní tuto zemi více než šťastnou. Paní komisařko, mohla byste prosím zajistit, že co nejdříve vyšlete někoho - nebo se vydáte sama - do Pobřeží slonoviny, aby jim sdělil tuto dobrou zprávu, a jestli byste to mohla co nejdříve potvrdit dopisem? Tato dohoda skutečně splňuje to, co žádáme.
Ráda bych se vyjádřila k několika záležitostem, které jste neuvedla zcela dopodrobna. Byli bychom velmi vděčni za monitorování. Vím, že je to složité a že budeme potřebovat pomoc Rady. Byli bychom rádi, kdyby se monitorování Evropského parlamentu, Rady a Komise odehrálo během fáze přechodu z prozatímní na úplnou dohodu. Pouze tak můžeme pochopit, o čem budete jednat. Jinak nám pouze na konci tohoto období zašlete návrh, který buď přijmeme, nebo budeme proti. A toho se nechceme dočkat.
Závěrem chci poděkovat dvěma svým kolegům, nejprve paní Kinnockové, protože byla více než nápomocna, a velmi mě těší, když slyším, že doporučuje přijetí v případě Pobřeží slonoviny. Vím, jak je to složité, a jsem velmi vděčná, že mi s touto záležitostí pomáhá. Také bych chtěla poděkovat svému kolegovi panu Syedu Kamallovi, protože mi s tímto usnesením rovněž ze všech sil pomáhal. Vím, že to někdy odporovalo jeho přesvědčení ohledně obchodu. Podporuje volný obchod, takže pro něj nebylo dosažení dohody jednoduché. Proto mne velmi těší, že mohu poděkovat oběma kolegům a znovu poděkovat Komisi i Radě.
Je samozřejmě velkou satisfakcí, když zaznamenávám mnoho pozitivních prvků zdůrazněných v této zprávě a pokrok učiněný během tohoto roku, což je relativně krátká doba pro tak velký a především politicky ambiciózní úkol. Abych uvedl aspoň jeden příklad, dnes odpoledne se sešla ad hoc delegace Parlamentu pro vztahy s Panafrickým parlamentem Africké unie a ad hoc výborem Panafrického parlamentu Africké unie pro vztahy s Evropským parlamentem a jednaly o úloze parlamentů při realizaci monitorování strategie mezi EU a Afrikou.
Místo abych se zabýval pozitivními aspekty zprávy paní Martensové, raději se zmíním o třech klíčových bodech, které zpráva zdůrazňuje s cílem zlepšení partnerství mezi EU a Africkou unií. Prvním je úloha parlamentů. Víte, jak moc jsem přesvědčen o úloze těchto parlamentů, ať již jako zúčastněných stran nebo kontrolorů demokratického procesu. Díky této dvojí schopnosti Evropského parlamentu a Panafrického parlamentu je vítána jejich účast na strategickém partnerství mezi EU a Afrikou.
Kromě toho byly výsledky a závěry této analýzy projednány s vládou partnerské země během programového dialogu. Na tomto základě byla vláda vybídnuta k tomu, aby objasnila své reformní plány, nebo je případně doplnila nebo zašla do větších podrobností, aby prokázala význam, cíle a spolehlivost těchto reforem na základě tří hodnotících kritérií, které posléze umožní určení výši finanční podpory pro každou zemi. V této souvislosti byla zvláštní pozornost věnována zemím, které se zavázaly k africkému mechanismu vzájemného hodnocení a které dokončily hodnocení, přičemž ukázaly své přání pokračovat tímto způsobem. Tento úkol velmi zvýraznil rozdílné situace ve všech zemích, příslušné potřeby reforem a také kapacity pro vypracování a návrh plánů správy věcí veřejných. Při přidělování prostředků z fondu pro podporu správy věcí veřejných proto bylo třeba pružnosti a pragmatismu. V lednu 2009 Komise zveřejnila prozatímní zprávu o rozpočtovém postupu tohoto fondu a zaslala ji všem orgánům Evropské unie, ať již bude sloužit jakémukoliv účelu.
Všichni víme o kritice v našich vlastních zemích, kde se lidé pozastavují nad tím, jestli má opravdu smysl dále investovat peníze do Afriky, zejména v době hospodářské krize. Ráda bych znovu zdůraznila, jak významné bude naše úsilí pro rozvoj Afriky a že se týká obou kontinentů. Komisař Michel měl pravdu, když na toto téma na zasedání před chvílí uvedl, že čím více tam bude chudoby, tím více tam bude nestability. To je rovněž důležité z hlediska demografického vývoje. Zanedlouho bude africké obyvatelstvo činit 20 % světové populace, zatímco Evropa pouhých 5 %. Máme společné problémy, čelíme společným výzvám. Když mají lidé v Africe nedostatek příležitostí, je přirozené, že je budou hledat v Evropě. Afrika si zaslouží naši podporu, a to nejen z tohoto důvodu.
Dnes hovoříme o realizaci schválené strategie a máme akční plán. Musíme nadále jednat společně a realizovat tuto strategii a tento akční plán. Těší mě dosud dosažené výsledky týkající se tohoto partnerství. Ve svých předchozích zprávách jsem vždy zdůrazňovala obavy týkající se chybějící jasné konkrétní úlohy parlamentů, pokud se týká realizace společné strategie. V roce 2007 Panafrický parlament a Evropský parlament vydaly společné prohlášení, které skutečně věcně shrnuje, o co kráčí. Přečtu ho nyní v angličtině.
zpravodajka. - "Protože instituce zastupují vůli lidu, musí se naše parlamenty starat o to, aby byly uspokojeny jeho potřeby, jeho zájmy vyslyšeny politiky a aby se jeho přání odrážela v politikách navrhovaných institucemi, jež mu vládnou. Naše parlamenty musí hrát zásadní úlohu při formování debaty o společných prioritách pro budoucnost našich kontinentů; odráží různé názory v našich společnostech, a jsou proto místem, kde je třeba vést diskusi a kde se usmiřují rozdílné názory a hledají kompromisy."
zpravodajka. - (NL) Proto jsem potěšena, že jsme na tomto zasedání souhlasili s tím, jaká by měla být úloha parlamentů. Je to rovněž díky panu Gahlerovi, našim kolegům z Panafrického parlamentu a všem, kteří se účastnili dosažení dohody o úloze těchto parlamentů. Je to o účasti ve skupinách odborníků v souvislosti s osmi partnerstvími a o koordinaci pracovní skupiny. Parlamenty přispějí k výročním zprávám o pokroku a předsedové Evropského parlamentu a Panafrického parlamentu budou pozváni, aby přednesli své vize na afrických summitech. To je důležitý detail.
Jedním z důvodů velkého významu rozvojové politiky je skutečnost, že se stala nástrojem historicky orientované politiky. V této souvislosti je základním cílem spolupráce v rozvojových otázkách zastavit procesy a mechanismy z minulosti. Jomo Kenyatta, otec keňské nezávislosti, to popsal výstižným, a přesto jednoduchým způsobem. Vím, že pan komisař tuto slavnou citaci dobře zná. Pan Kenyatta jednou prohlásil: "Když připluli misionáři, měli Afričané zemi a misionáři Bibli. Učili nás, jak se modlit se zavřenýma očima. Když jsme je otevřeli, oni měli zemi a my Bibli."
Historicky orientovaná politika není jediným důvodem zapojení Evropy do rozvojových problémů. Jsou zde rovněž pragmatičtější problémy. Afrika zůstává nejchudším kontinentem. Avšak během posledních 30 let zažívá období hospodářského růstu. V každém případě můžeme doplnit, že je tento růst vyšší než v Evropě. Existují samozřejmě africké země, jimž se díky činnosti nezpůsobilých vládá podařilo zničit vlastní ekonomiky. Obecně můžeme prohlásit, že je Afrika světadílem s nevyužitým potenciálem. Jsem potěšen, že Evropa pomáhá tento potenciál znovu oživit a realizovat.
Proto je jedním z cílů této strategie zajištění širšího dialogu a širší spolupráce v oblastech, které se běžně rozvojových otázek netýkají. Strategie pokrývá širokou škálu politik, včetně bezpečnosti, energetiky a změny klimatu. Je však znepokojivé, že ve většině oblastí bylo dosaženo jen malého pokroku. Musíme rovněž uznat, že se některé členské státy EU necítí tolik vázány partnerstvím s Afrikou jako jiné státy. Jsme přesvědčeni, že druhý rok partnerství bude úspěšnější a že budeme schopni rychleji dosáhnout našich cílů.
Chybí všechno. Chybí manažeři, lékaři, učitelé a techničtí pracovníci. Zde se hovoří o řízené migraci, přestože jsme dosud nepřijali opatření, která například umožní diasporám, aby vstoupily do státních služeb. Nejsou schopni uživit vlastní obyvatelstvo. Zde obnovujeme vývozní podpory na naše zemědělské produkty a podporujeme biopaliva, což v Africe vede k pěstování obrovských monokultur.
Všechno se tam rozpadá, šíří se chudoba, nemoci zabíjejí a voda je nedostatkovým zbožím. Hodně zde mluvíme, slibujeme, diskutujeme a hlasujeme o usneseních, ale co děláme pro obyvatele Afriky v praxi? Domnívám se - stejně jako vy v této záležitosti a vím, že jste o tom hluboce přesvědčen -, že nastal čas svést parlamenty těchto zemí dohromady, a tím i jejich obyvatele. Jsem přesvědčen, že žádný proces týkající se Evropské unie a Afriky neuspěje, doku zůstaneme na politické a technické úrovni. Obyvatelé Afriky se musí spojit, a musíme tak učinit prostřednictvím jejich parlamentů.
Těší mě, když slyším, že se toto zvláštní partnerství rozvíjí na parlamentní úrovni. Mám však své pochybnosti, pane komisaři, protože jsme těsně před touto rozpravou dlouho hovořili s naší kolegyní paní Ashtonovou o dohodách o hospodářském partnerství. Je zvláštní, že je téměř nemožné zapojit do těchto dohod parlamenty partnerských zemí. Nedaří se nám přesvědčit část této sněmovny, ale také Komise, že by bylo opravdu nezbytné, aby měly tyto parlamenty první slovo, než budeme my - Evropský parlament - požádáni o stanovisko k otázkám, které přímo ovlivňují život tamních obyvatel. Proto doufám, že se věci v tomto ohledu zlepší.
Domnívám se, že členské státy musí revidovat svou stávající pomoc cílovým zemím, protože přehled plnění rozvojových cílů tisíciletí z roku 2008 ukazuje, že subsaharská Afrika je jedinou oblastí, která v očekávaném pokroku výrazně zaostává. Chtěl bych využít této příležitosti a vyzvat členské státy, aby zvýšily svou pomoc subsaharské Africe, která je jedním z nejméně rozvinutých regionů světa. Rovněž cílové země se někdy k podmínečné povaze pomoci EU staví poněkud rezervovaně. Měli bychom nadále usilovat o užší zapojení těchto zemí.
Pozitivní dopad Africké unie na hospodářskou situaci je tak malý, že se v praxi jedná o takřka smyšlenou organizaci, která nemá žádný vliv na řešení každodenních problémů. Je to organizace politiků, kteří ji využívají k účasti na světovém politickém životě. Ale nemělo to žádný příznivý dopad na životní standard obyvatelstva nebo při snižování chudoby. Problém chudoby se snaží řešit různé organizace, ale pokrok je téměř neznatelný. Zpravodajka paní Martensová tento fakt jasně konstatovala.
jménem skupiny IND/DEM. - (NL) Pane předsedající, nejprve bych chtěl poděkovat zpravodajce paní Martensové za tuto kvalitní zprávu. Je správné, že Parlament pouze nevítá oznámení o partnerství, ale rovněž se zabývá hmatatelnými výsledky. Právě to Afrika potřebuje: základy úspěšného partnerství s Afrikou vyžadují řádnou správu věcí veřejných a dodržování lidských práv. Je to zásadní na kontinentu, kde mohou starostové svrhnou prezidenty a kde jiní prezidenti mrzačí vlastní obyvatelstvo a provádí hony na čarodějnice. Rada a Komise by to měly prohlásit za klíčovou prioritu.
Hovořím-li o řádné správě věcí veřejných, mám na mysli rovněž úlohu Číny, která je mimochodem zmíněna v tomto usnesení. Překvapilo mě, že v něm není ani jedna jasná kritická poznámka o někdy katastrofálních dopadech čínské přítomnosti v Africe. Evropská unie se snad může poučit ze dvou miliard EUR, které v Africe investuje Čínsko-africký rozvojový fond. Skutečnost, že Peking investuje do zemí, jako je Zambie, říká vše o příspěvku Číny k dlouhodobé demokracii a řádné správě věcí veřejných v Africe.
Ke zpravodajce mám rovněž jednu poznámku. V bodu 46 uvádí africkou potravinovou bezpečnost a potravinovou soběstačnost. Jsem přesvědčen, že v tomto usnesení chybí jakákoliv pasáž, která by se hlouběji zabývala tímto problémem existujícím již mnoho let, zejména pronájmy nebo dokonce prodeji rozsáhlých ploch zemědělské půdy ze strany vnějších států či společností, kdy zisk plyne zahraničním investorům, a nemá tak přínos pro místní podvyživenou populaci. Tato situace je opravdu bolestná. Kromě toho tyto investice nevytváří pracovní místa. Je ostuda, že se toto usnesení nezabývá tímto konkrétním problémem, který dnes znovu poutá pozornost médií.
(DE) Pane předsedající, jako předseda ad hod delegace pro vztahy s Panafrickým parlamentem bych dnes rád využil příležitosti a poděkoval mnoha zúčastněným. Především chci poděkovat Marii Martensové, která vypracovala vynikající zprávu o pokroku v oblasti schválení strategie mezi EU a Afrikou. Zadruhé bych rád poděkoval zúčastněným institucím. Podařilo se nám v rámci šestistranného dialogu - tedy za účasti šesti mluvčích - dosáhnout porozumění mezi oběma parlamenty. Souhlasily obě Komise, stejně jako oba parlamenty a rovněž obě Rady. Pokud se týká Rady, chtěl bych poděkovat obzvláště právní službě, která je vždy velmi důležitá, pokud se týká podobných záležitostí, protože zde někdy chybí společná stanoviska. Avšak po prvním setkání v Addis Abebě se nám na dnešním druhém zasedání podařilo konečně realizovat konečnou dohodu o tom, co jsme schválili ohledně účasti obou Parlamentů.
Chtěl bych něco podotknout k prohlášení pana Hutchinsona. Co se vlastně děje? Ano, v Africe se odehrává hodně špatného. Avšak můj dojem - a možná je to náhoda - je takový, že od zahájení této společné strategie reaguje Afrika na převraty jinak. V případě Mauritánie, Guiney, Guiney-Bissau a Madagaskaru Afrika reagovala pozastavením členství těchto zemí. Tak tomu v minulosti nebylo. Tehdy by se jednalo jako obvykle.
Doufám, že další společná výroční zpráva o pokroku bude narozdíl od první mnohem konkrétnější ohledně představení výsledků a v uvedení rozdělení finančních prostředků. Je velmi důležité, abychom byli obezřetní, pokud se týká dodržování závazků Evropské unie a jejích členských států ohledně výběru rozvojových cílů tisíciletí. Musíme rovněž zajistit, aby globální recese dopadající na každého nepoměrně netrestala africké země a obyvatelstvo, protože jsou nejzranitelnější.
Zadruhé pokračující finanční a hospodářská krize může naneštěstí zhoršit situaci, jíž čelí africké země. Předpoklady hlavních světových finančních institucí jsou pro rok 2009 následující. MMF očekává pokles globálního HDP o 1 % a Světová banka předpokládá propad o 2 %. WTO se domnívá, že dojde ke snížení hodnoty celosvětového obchodu více než 9 %. To se stane poprvé za posledních 50 let. Krize, jíž čelí nejrozvinutější země, dopadne podle MMF na rozvojové země, včetně afrických, a současně se zvýší nezaměstnanost a chudoba, což způsobí občanské nepokoje a může to vést v některých případech až k válce.
V posledním roce jsme nepatrně pokročili v oblasti cílů, které jsme si sami stanovili, a vzhledem k tomu, že se akční plán týká období do roku 2010, měli bychom neprodleně přijmout opatření ve dvou důležitých oblastech. Zaprvé musíme spolupracovat ohledně demokratické správy věcí veřejných, posílení institucí a zvýšení úlohy občanské společnosti se zvláštním zaměřením na politiky v oblasti rovného postavení žen a mužů. Zadruhé musíme spolupracovat na řešení základních sociálních požadavků, v boji proti hladu a na zahájení rozvojových programů v oblastech vzdělávání, zdraví a přístupu k základním zdrojům, například k vodě.
Kromě toho vyjadřuji politování nad tím, že nebylo možné provést komplexní reformu institucionálních mechanismů upravujících odpovědnost Parlamentu za rozvojovou politiku. Vzpomínám si, že jste mě žádali, aby se o vnitrostátních strategických dokumentech hovořilo nejen zde, ale také ve vnitrostátních parlamentech našich partnerů. Evropská rada mi to neumožnila, a proto jsem vnitrostátní strategické dokumenty zaslal smíšenému parlamentnímu shromáždění. Takto je zasíláte různým evropským parlamentům, ale to vše nepřesahuje žádné institucionální pravidlo, jak si velmi přeji, že se stalo i v tomto případě. Pro připomenutí dodám, že to bude nadále jednou z mých absolutních priorit, protože se nám podaří výrazný pokrok, pokud bude rozpočet obsahovat prostředky Evropského rozvojového fondu. Nebudou-li začleněny, stále nebudou existovat dostatečně pádné důvody pro takovou úlohu Parlamentu, jakou by měl hrát, a komisař zodpovědný za rozvoj bude tím pádem někdy bezmocný. Bylo by mnohem snazší, kdybych zde v Parlamentu mohl diskutovat o prioritách, programech a projektech, mohl bych se s touto podporou v zádech pohnout z místa. Naneštěstí tomu tak dosud není. Doufám, že se tak jednou stane.
Nechci přeskočit záležitosti, které se ani mně nezdají správné. Chtěl bych vám připomenout, že jsme loni na evropské úrovni přispěli z prostředků Komise a členských států, přičemž každý z těchto příspěvků činil 46 miliard EUR. Avšak stále zaostáváme 1,7 miliardy EUR za programem, nebo řekněme za cílem, který byl stanoven. S tím nejsem zcela spokojen a domnívám se, že bychom o to v budoucnu měli usilovat. Je třeba, aby byl Parlament skutečným nositelem tohoto poselství a aby jej prosazoval. Budeme potřebovat veškerou naši sílu na politické úrovni už jen pro to, aby členské státy dodržovaly své závazky z roku 2005. Nebude to jednoduché. Stále si pamatuji boj o miliardu na nástroj potravinové pomoci. Nebylo to jednoduché, ale získali jsme dobré podmínky. Máme jednu dodatečnou miliardu, ale ta byla rozptýlena do tří let, namísto dvou. I přesto projekty naštěstí zdárně směřují ke své realizaci. A proto přirozeně bezvýhradně souhlasím.
Musím vám říci, pane Cooku, že nesouhlasím s tím, když se říká, že jsme ztratili své ideály. Nemyslím si, že tomu tak je. Domnívám se, že pouze musíte naslouchat hlasům v této sněmovně, abyste zjistil, že se stále cítíme vázáni ochranou rozvojových zemí. Není pravdivé tvrzení, že nepřispíváme k řešení. Samozřejmě se nedá očekávat, že bychom mohli vyřešit všechno, ale chvěji se při pomyšlení, jak by byl svět chudý bez evropské pomoci.
Nestačí to, s tím souhlasím, ale představuje 57 % světové pomoci. Bohužel se nedomnívám, že o tom můžeme diskutovat nyní, ale další věcí je otázka informovanosti o tom, zdali evropská pomoc z členských států a od Evropské komise plní své určení, nebo jestli je účinná - zdali funguje správně. Chtěl bych, aby se tato rozprava vrátila k vytvoření nebo nevytvoření rozpočtové podpory a podmínek, protože si v této otázce nejsem jist, stejně jako vy.
Proto bychom měli vědět,co chceme. Chceme-li, aby si vláda našla cestu k občanské společnosti, nebo účast jejích obyvatel - v některých případech parlamentu -, musíme stejně tak přijmout stanovování podmínek. Protože není vždy jednoduché vládě sdělit: "doufáme, že to uděláte", vznášet vášnivé námitky nebo prostě přátelská doporučení. Otázka podmíněnosti - nemám rád slovo podmíněnost a raději hovořím o kritériích - je stále důležitá. Když hovoříme například o profilu, jsem přesvědčen, že je stále běžná možnost nějaký vytvořit. Takový profil se nepoužívá pro stanovení rozpočtu iniciativy. Je stále běžné, že analyzujeme vládní profily jednotlivých zemí, když se připravujeme na udělení dalších 25 nebo 30 % v rámci finančních pobídek. Všechny tyto diskuse jsou stále otevřené. Nepřeji si, aby byly ukončeny, ale doufám, že jednou takovou možnost mít budeme.
Je opravdu vhodné ptát se na kvalitu rozvojové politiky dohodnuté mezi Čínou a Afrikou. Nemůžeme je za to kritizovat, ale můžeme se nad tím pozastavit. Například jsem obdržel zprávy o několika měsících čínských kontraktů v Konžské demokratické republice. Netvrdím, že se jedná o špatné smlouvy. Říkám jen, že si celá řada otázek zaslouží odpovědi. Nyní se těmito odpověďmi zabýváme, zejména pokud se týká otázky státní záruky, protože je to dohoda uzavřená se soukromým podnikem. Rovněž se zabýváme podílem půjček v porovnání s dary, skutečností, že nevycházejí z výběrových řízení, a skutečností, že se jedná téměř o stejnou částku, jako je dluh této země u Mezinárodního měnového fondu. To vše jsou otázky, u nichž je třeba nalézt řešení, ale nikoliv zneuctěním tohoto typu vztahů. Africké země mají právo uzavírat dohody o partnerství i s Číňany. K tomuto bodu se již nebudu vracet.
Je pravda, že existují - jak bylo řešeno na jiném zasedání - dočasná překrytí a zdvojení. Existuje zde dokonce konkurence, a není to vždy užitečná konkurence. Mohu vám sdělit, že během posledních dvou let bylo dosaženo významného pokroku, zejména pokud se týká Světové banky. Mohu vám říci, že mě nové poselství, strategie a filozofie, které jsem nalezl u Světové banky, naplňují optimismem. Je vytvořen prostor pro nový druh spolupráce, pro spolupráci mezi různými partnery, a domnívám se, že jste se skutečně dotkla zásadního bodu, kterým se musíme podrobně zabývat.
Zadruhé, právě připravuji sdělení - dubnový balíček, který jsem slíbil -, jež přesahuje rámec veřejné rozvojové pomoci. Umožní využití celé řady odvětvových rozpočtů Komise určených na rozvojové politiky. Musím vám říci, že obsahuje některé opravdu zajímavé hlavní cíle. Na tomto balíčku spolupracuji rovněž s Evropskou investiční bankou, zejména na podpůrné infrastruktuře, aby se rychle rozvíjela a měla podstatný a rychlý dopad. S tímto balíčkem předstoupím před Parlament v dubnu. Chtěl bych ještě uvést, že mám ještě jedno velmi důležité téma, a tím je úloha občanské společnosti a vnitrostátních parlamentů.
Bude to poslední téma. Pan Hutchinson jednou navrhl, že by se některé pokusy mohly provádět s poslanci této sněmovny, a možná s poslanci parlamentů členských států, a týkaly by se toho, kam až jsou ochotni zajít a diskutovat o strategických dokumentech jednotlivých zemí. Měl jsem k tomu příležitost ve třech různých zemích. Fungovalo to velmi dobře, ale je zřejmé, že to fungovalo, protože nás v těchto třech zemích podporovaly jejich vlády, neboť bez této podpory je taková otázka velmi obtížná. Proto se domnívám, že máte pravdu: mobilizace parlamentní akce je určitě jednou z priorit. V každém případě mi věřte, že udělám vše, co bude v mých silách, abych to zajistil.
zpravodajka. - (NL) Pane předsedající, nemám moc, co bych dodala. Jedná se o první rozpravu o realizaci této strategie. Odstartovali jsme, ale pořád jsme na začátku. Je toho třeba udělat ještě hodně. Afrika zůstává nejchudším světadílem. Všichni jste poukázali na důvody našich obav a na to, jakým problémům čelíme, ať se již týkají míru a bezpečnosti, hospodářského růstu, řádné správy věcí veřejných, možností rozvoje nebo úlohy parlamentů a občanské společnosti. Komisař v tomto ohledu pronesl nezbytné připomínky.
V této souvislosti je pravda, že by rozpočtová podpora - to jest finanční podpora přímo zahrnutá do rozpočtů přijímajících zemí - mohla užitečně přispět k poskytování předvídatelnější pomoci prioritně zaměřené na odvětví, a tím pádem bude účinnější. Proto přišla Komise s myšlenkou uzavírání smluv v rámci rozvojových cílů tisíciletí, jejichž účelem je navrhnout některým zemím, aby se zavázaly vyčlenit prostředky pro šestileté financování a realizovaly každoroční monitorování, které zdůrazní dosažení výsledků týkajících se zdraví a vzdělávání.
Naše zpráva zdůrazňuje význam takové iniciativy, ale rovněž klade řadu otázek vyžadujících jasné odpovědi. Například jaká kritéria Komise navrhne pro rozvojové země, na jejichž splnění bude záviset uzavření smlouvy? Jaká bude životnost takového projektu a jaké budou podmínky pro jeho provádění? Rádi bychom také zdůraznili, že Komise dosud k tomuto tématu nezveřejnila žádné oficiální sdělení; chcete-li se dozvědět víc, neexistují v současné době žádné vnitřní dokumenty, na které by se dalo odkázat, pouze základní informace dostupné na internetových stránkách Výboru pro rozvoj.
Přestože je rozpočtová podpora Komise v mnoha ohledech přínosná, například je spojena s dosahováním výsledků v oblasti zdraví a vzdělávání, nebo je celkově plánována tři roky, měli byste vědět, že není zdaleka dokonalá. Například vás upozorňuji, že Komise, stejně jako většina dalších poskytovatelů pomoci, udělí rozpočtovou podporu pouze těm zemím, které provádějí program Mezinárodního měnového fondu. Tato situace je obzvláště problematická, když víme, že takové programy mohou omezovat vládní kapacity pro rozvojové investice, a pokud jsou stanoveny příliš ambiciózní cíle, zejména pokud se týká inflace a rozpočtového schodku.
Nechci skončit, aniž bych zmínil nedávnou zvláštní zprávu Účetního dvora o rozvojové pomoci Evropské komise určené zdravotnickým službám v subsaharské Africe. Závěry této zprávy jsou znepokojující. Z finančního hlediska vidíme, že se příspěvky veřejné pomoci do odvětví zdravotnictví nezvýšily od roku 2000. Kromě toho se zdá, že rozpočtová pomoc nebyla v subsaharské Africe příliš využívána pro zdravotnictví. Proto, pane komisaři, chápete, proč se v naší zprávě vracíme k myšlence, že je zcela nezbytné, abychom se více zaměřili na toto odvětví, ale rovněž k tomu, že neexistují záruky, že nám to smlouvy v rámci rozvojových cílů tisíciletí umožní dosáhnout.
Komise již výrazně zvýšila používání rozpočtové podpory a bude tak činit následujících šest let v rámci 10. Evropského rozvojového fondu. Tento nástroj bude účinnější a předvídatelnější, a Komise proto po konzultacích s členskými státy a dalšími zúčastněnými subjekty vypracovala dlouhodobou formu rozpočtové pomoci, kterou nazýváme smlouvy v rámci rozvojových cílů tisíciletí a která je určena zemím, jež splnily určitá kritéria: dobrou výkonnost v minulosti, spolehlivé řízení veřejných financí, vhodnou odvětvovou politiku atd. Smlouvy v rámci rozvojových cílů tisíciletí jsou přirozeným vývojem obecné rozpočtové podpory, nikoliv proto, že jsou předvídatelnější, ale zejména proto, že se zaměřují na výsledky a jejich účinek může být odstupňován podle výkonu. Partnerské státy se zavazují k zaměření svých politik, a následně svých výdajů, na rozvojové cíle tisíciletí.
Rozvojové cíle tisíciletí obsahují tyto klíčové prvky: šestiletý závazek, tedy celých šest let v protikladu k běžné lhůtě tří let u obecné rozpočtové podpory, zaručené pevné platby v minimální výši 70 % celkových závazků, nebudou-li porušeny podmínky způsobilosti plateb nebo zásadní a základní prvky spolupráce, variabilní složka ve výši až 60 % určená na odměňování výkonu s ohledem na plnění rozvojových cílů tisíciletí a související s ukazateli výsledků, a to zejména v oblasti zdraví a vzdělávání, a pokrok v řízení veřejných financí.
Po vyhodnocení 10 zemí Komise přidělila smlouvy v rámci rozvojových cílů tisíciletí v sedmi případech: Burkina Faso, Ghana, Mali, Mozambik, Rwanda, Uganda, Tanzanie a Zambie. Loňský prosinec byly tyto programy představeny členským státům, které je přidělily. Byly podepsány již tři smlouvy: Zambie a Rwanda - které jsem osobně podepsal - a Mali. Ostatní budou dokončeny během několika týdnů. Celkem těchto sedm programů představuje zhruba 1,8 miliardy EUR. Jinými slovy: na vnitrostátní programy se přidělí 50 % obecné rozpočtové podpory a zhruba 14 % 10. Evropského rozvojového fondu.
Proto se nejedná pouze o ochranu pracovníků, ale také o zajištění konkurenceschopnosti společností, které dodržují pravidla. Zkrátka je třeba předcházet šedé ekonomice. Pokud budou subdodavatelské řetězce podvodnou cestou, jak udržet nízké platy a jak se vyhýbat platbám daní a sociálního pojištění, pak zátěž dopadne na daňové poplatníky a konkurenční společnosti, z nichž většina jsou malé a střední podniky. Rovněž subdodavatelé, v jejichž případě se často jedná o malé společnosti, potřebují jasná pravidla práce pro velké dodavatele.
Jakkoliv mohou být subdodavatelé pro zvýšení produktivity a konkurenceschopnosti, plně uznáváme potřebu účinných opatření, která zajistí, že nebudou podporovat ani usnadňovat nedodržování pracovních podmínek, zejména v případě dlouhých subdodavatelských řetězců. Vhodné, účinné a odrazující postihy jsou třeba k zajištění toho, že budou subdodavatelé zcela plnit své zákonné a smluvní povinnosti, zejména pokud se týká práv pracovníků. Větší transparentnost v subdodavatelském procesu povede k větší celkové ochraně práv pracovníků, což je otázka, které se Komise, jak víte, velmi věnuje - a bude v tom pokračovat.
Rovněž se zdá, že se zpráva tímto směrem ubírá v bodě 15, kde se požaduje posouzení dopadů přidané hodnoty a reálnosti takového nástroje Společenství. Pokud se týká požadavku, aby Komise zajistila účinnou shodu se směrnicí o vysílání pracovníků, uvedeného v bodě 25, rád bych poukázal, že máme nedávno vytvořenou pracovní skupinu na vysoké úrovni zabývající se vysíláním pracovníků. Pracovní skupinu tvoří zástupci členských států a zaměřuje se na zlepšení praktického použití směrnice, a zejména administrativní spolupráce mezi členskými státy. Její první zasedání se bude konat 25. března.
Zcela souhlasím s tím, že si tento problém zaslouží komplexnější výzkum, a s tím, že před předložením návrhu právního předpisu musíme pečlivě prozkoumat různé neregulativní metody pro řešení některých otázek uvedených ve zprávě, jinými slovy: zlepšenou spolupráci a koordinaci mezi vnitrostátními orgány, inspekčními a dalšími orgány prosazování právních předpisů, informovanost o osvědčených postupech ve společnostech, stávající pokyny a normy, iniciativy zaměřené na sociální odpovědnost a dohody týkající se nadnárodních společností, do nichž se již zabudovávají inovační ustanovení týkající se postupů posuzování rizik a dohledu na subdodavateli.
Jeho zpráva účinně pokrývá otázky obchodu se zbožím, službami, investic a duševního vlastnictví a otázky rozvoje. Nyní je předloženo společné alternativní usnesení skupin PPE-DE, ALDE a UEN, protože panoval názor, že původní rozhodnutí výboru bylo výsledkem nereprezentativního hlasování, což ve zprávě zanechalo netknuté mnohé protekcionistické klauzule. Alternativní usnesení lépe odráží, jak důležitým obchodním partnerem je Indie pro EU a že liberalizace obchodu může prospět oběma zemím.
V červnu 2007 zahájily EU a Indie jednání o takzvané dohodě o volném obchodu, ale bylo by vhodnější takovou dohodu nazvat preferenční. Zpráva požaduje uzavření komplexní, ambiciózní a vyvážené dohody o volném obchodu mezi EU a Indií, která by zlepšila přístup k trhům se zbožím a službami, která by se týkala podstaty mnoha oblastí obchodu a zahrnovala ustanovení o regulační transparentnosti v oblastech týkajících se vzájemných obchodních investic a také oblastí, jako jsou sanitární a fytosanitární normy, ochrana duševního vlastnictví, podpora obchodu a cla.
Hlavní body této zprávy naznačují, že pokud se podíváme na trh se zbožím, průměrná Indií uplatňovaná cla poklesla na takovou úroveň, že jsou srovnatelná s ostatními asijskými zeměmi - zejména indické průměrné clo nyní činí 14,5 %, přičemž u EU se jedná o 4,1 %. Konstatuje také obavy Indie z uplatňování nařízení REACH, nákladných osvědčení pro vývoz ovoce do EU a nákladných postupů shody pro získání značky CE a zdůrazňuje, že tyto otázky musí být vyřešeny prostřednictvím preferenční obchodní dohody.
Konečně zpráva bere na vědomí, že důkladná rozvojová kapitola je zásadní součástí jakékoliv obchodní dohody a že bychom měli zajistit přímé obchodní a zahraniční investice. Rovněž je proto zřejmé, že existuje obava, především v této sněmovně, ohledně otázek týkajících se například otázek norem ochrany životního prostředí, základních pracovních norem, ochrany zdraví při práci a bezpečnostních předpisů. Měli bychom rovněž vzít na vědomí, že při usilování o určitou rovnováhu mezi obchodními otázkami a ochranou životního prostředí, normami MOP atd. může být kyvadlo často výrazně vychýleno na jednu stranu a výsledkem bude, že převáží obchodní hlediska, čímž odsoudíme chudé země k ještě větší chudobě, protože podnikatelům v těchto zemích ztížíme rozvoj jejich kapacit.
Vděčný jsem zejména panu Kamallovi a Výboru pro mezinárodní obchod za jejich vynikající práci, kterou společně s přidruženými Výborem pro zahraniční věci a Výborem pro rozvoj odvedli při přípravě této zprávy o dohodě o volném obchodu mezi EU a Indií. Výměna informací s Parlamentem je velmi komplexní a návrh usnesení pokrývá skoro všechny možné aspekty jednání o této dohodě. Vyjádřené názory jsou užitečným nástrojem pro naše vyjednávání o dohodách o volném obchodu.
Ve středu náš Parlament zveřejnil své stanovisko k budoucí dohodě o volném obchodu mezi EU a Indií. Díky práci socialistů poukazuje znění přijaté ve výboru na hospodářskou a sociální zranitelnost Indie, tedy země, kde 80 % obyvatel žije za méně než 2 USD na den. Aby s Socialistická skupina v Evropském parlamentu postavila této realitě, předložila několik pozměňovacích návrhů uvádějících, že jakékoliv posílení obchodních vztahů mezi EU a Indií by mělo být provázeno přísným rámcem, který zabrání jakékoliv liberalizaci veřejných služeb, zaručí přístup k veřejné zdravotní péči a základnám lékům a ochrání zájmy nejzranitelnějších obyvatel a odvětví. Nebylo překvapením, že se parlamentní pravice spojila, aby v plénu navrhla mnohem liberálnější text, v němž požaduje zejména liberalizaci bankovních, pojišťovacích a poštovních služeb a zadávání veřejných zakázek. Ve středečním hlasování budu zastávat socialistický pohled a spravedlivý obchod a budu proti všem pokusům pravice vrátit se k těmto zásadám.
Vítám tuto zprávu, protože požaduje uzavření komplexní, ambiciózní a vyvážené dohody o volném obchodu mezi EU a Indií, která zlepší přístup na trhy se zbožím a službami, významně pokrývá všechny oblasti obchodu, zahrnuje ustanovení o regulatorní transparentnosti v oblastech souvisejících se vzájemným obchodem a rovněž normami shody a posuzování, investicemi, sanitárními a fytosanitárními opatřeními, právy duševního vlastnictví, včetně jejich prosazování, podporou obchodu a oblastí cel, zadáváním veřejných zakázek a obchodem a hospodářskou soutěží, stejně jako obchodem a rozvojem a doložkou o lidských právech jakožto zásadním prvkem dohody o volném obchodu.
Pane komisaři, nejprve bych vám položila jednoduchou otázku: Když jdou spotřebitelé do supermarketu, aby si koupili mléko nebo jogurt, proč si je kupují? Kvůli mléku a jogurtu, nebo kvůli lahvi či tubě? Ptám se vás na to, protože jsou spotřebitelům velmi obratně sdělovány dojmy a názory, že nakupovat potraviny tam, kde se nalézá odvětví, jež je zpracovalo, uvedlo na trh nebo kam ho dopravilo, je nyní mnohem důležitější než zemědělský produkt, než samotná surovina. Před 15 lety činil podíl zemědělství na konečné hodnotě produktu okolo 50 %, dnes to nepřesahuje 20 %.
Nepokoušíme se o rozdělení, o klasifikaci výrobních odvětví v dodavatelském řetězci, zemědělců, výrobců, velkoobchodníků a maloobchodníků na "dobré", "zlé" a "ošklivé", protože nejsem přesvědčena, že nežijeme ve společnosti a ekonomice "Divokého západu"; jsem přesvědčena, že žijeme v ekonomice založené na předpisech vnitřního trhu Evropské unie, trhu, který poskytuje příležitost pro růst a konkurenceschopnost, pokud funguje transparentně, ale který vytlačuje či eliminuje výrobce a hospodářské činnosti, když na něj proniknou nespravedlivé nebo neprůhledné praktiky.
Kromě toho se v důsledku analýzy strukturálních faktorů obáváme dalšího navýšení cen zemědělských surovin v dlouhodobém a střednědobém výhledu. Zlepšením činnosti potravinářského dodavatelského řetězce bude možné zabránit tak vysokým cenám a omezit nestabilitu spotřebitelských cen. Sdílím většinu obav uvedených ve zprávě, které se týkají potřeby zlepšit celkové fungování potravinářského dodavatelského řetězce. Zejména je třeba zvýšit transparentnost v celém řetězci, čímž spotřebitelé získají lepší informace a zlepší se způsob rozdělení přidané hodnoty v uvedeném řetězci.
Ve svém sdělení o cenách potravin přijatém loni v prosinci Komise rovněž formou plánu navrhla několik řešení pro zlepšení fungování evropského potravinářského dodavatelské řetězce. Je naprosto nezbytné pokročit s realizací tohoto plánu. Zejména musíme dále pracovat na zřízení stálého Evropského střediska pro sledování potravinářského dodavatelského řetězce a cen potravin. Poskytováním spolehlivých informací o cenách z jednoho konce řetězce na druhý budeme schopni přispět k boji proti nedostatečné transparentnosti a současně zlepšíme naše chápání fungování tohoto řetězce.
Musíme rovněž dále analyzovat, jak je v rámci dodavatelského řetězce distribuována přidaná hodnota. Této otázce přikládám obzvláštní význam. Jak je uvedeno ve sdělení o cenách potravin, nerovnováha mezi vyjednávacími pozicemi zemědělských výrobců a zbytkem řetězce má závažný dopad na marže v odvětví zemědělství. Není pochyb, že úsilí o zvýšení srozumitelnosti a pochopení otázky, jak se přidaná hodnota dělí, by bylo prvním krokem k obnovení rovnováhy vyjednávacích pozic v rámci celého řetězce. V tomto ohledu je třeba zdůraznit, že konkurenceschopnost potravinářského dodavatelského řetězce nemůže být vybudována na úkor některých jeho článků. Je klíčové, aby výrobci potravin a prodejci v zemědělsko-potravinářském průmyslu mohli nadále spoléhat na udržitelnou a konkurenceschopnou zemědělskou výrobní základnu v rámci Evropské unie.
V souvislosti s nižší evropskou kupní silou bylo důležité, aby Parlament rozhodl o problému, jehož řešení jsou však známá. Ve skutečnosti může být rozdíl mezi začátkem a koncem potravinářského dodavatelského řetězce vysoký až v poměru jedna ku pěti a, i když to liberálové stále odmítají uznat, problémy trhu je třeba řešit kvůli zajištění spravedlivých cen pro spotřebitele a důstojných výnosů pro zemědělce. Sama jsem navrhla, aby byl v textu potvrzen význam nástrojů regulace trhu - o to naléhavější, že právě procházíme krizí.
Kromě toho považuje odbornou přípravu za velmi významný faktor úspěchu profesionálů v uměleckém a kreativním odvětví, protože studium umění zaměřené na kariérní a profesní rozvoj požaduje po studentech kromě talentu také pevný kulturní základ, který může být získán pouze pomocí mezioborové a systematické odborné přípravy. To zvyšuje příležitosti pro přístup k zaměstnání v tomto odvětví, stejně jako všeobecné vzdělání, výzkumnou metodiku, podnikatelské schopnosti a obchodní znalosti a také dovednosti v různých činnostech.
Tato otázka patří na evropské úrovni na stále významnější místo. Všichni souhlasíme s tím, že kultura a umění tvoří zásadní součást vzdělávání. Pomáhají rozvíjet vnímavost a sebevědomí, tedy zásadní kvality nejen pro naši roli jakožto občanů, ale také pro úlohu hospodářských subjektů, která je nám každému vlastní. O tom nemůže být pochyb. Umělecké vzdělávání je nositelem blahobytu, kreativity a sociální integrace. Jeho podpora v rámci evropských vzdělávacích systémů je zásadní od nejranějšího věku.
Význam umění a jeho studia při budování lepší společnosti doprovází jeho dopad na hospodářský život. Podle posledních odhadů příspěvek kreativních a kulturních odvětví k vytváření hospodářského bohatství se odhaduje na 2,6 % evropského HDP. Kromě toho může mít z uměleckého a kulturního vzdělání prospěch jakákoliv hospodářská činnost. Inovace podporují vytváření součinností mezi tradičními oblastmi činnosti a činnostmi mnohem inovativnějšími. Dnes musíme kombinovat technologii a design a současně začleňovat zásady udržitelnosti a hospodářské životaschopnosti. Tato kombinace vyžaduje novou definici způsobů předávání a získávání znalostí.
Evropský program pro kulturu zavedl nové způsoby, zejména strukturovaný dialog s občanskou společností a nedávno nové otevřené metody kulturní koordinace. Realizace těchto metod umožňuje původní tříletý plán práce přijatý Radou dne 21. května 2008, který stanoví pět prioritní oblastí činnosti. V tomto rámci byla vytvořena skupina odborníků z členských států, která se zabývá tématem součinností mezi kulturou a vzděláváním. Tato skupina navrhne doporučení k určení osvědčených postupů na vnitrostátní úrovni a rovněž vypracuje několik doporučení členským státům a evropským orgánům. Kromě toho poskytne metody hodnocení pokroku dosaženého v oblastech politik spadajících do její pravomoci. Konečně by měla tato skupina výrazně přispět k Evropskému kulturnímu fóru plánovanému na 29. a 30. září 2009 do Bruselu.
Když jsem tuto zprávu dostal, začal jsem ji číst s obrovským nadšením. Musím říci, že mé nadšení na konci do určité míry opadlo, protože jsem sám zjistil, kolik překážek stojí v cestě účasti na aktivním dialogu s občany a jak moc je byrokratická mašinerie Evropské unie vzdálená každodennímu životu a přáním jejích občanů. V každém případě jsem si díky zprávě uvědomil, že - možná to není překvapení - čím nižší je úroveň vzdělání nebo postavení našich občanů, tím méně rozumí integraci a tím více jsou euroskeptičtí.
Poslanci Evropského parlamentu si to již dlouho přejí, jejich přání by však někdo mohl nazvat požadavkem, aby Euronews, které jsou minimálně zčásti financovány z peněz EU, vysílaly programy ve všech úředních jazycích členských států. Na skutečnosti, že se program Euronews vysílá arabsky nebo rusky, ale nikoliv maďarsky či v jiném úředním jazyku členského státu, je něco absurdního. Mimochodem jsem velmi smutný, pane komisaři, že musím podat zprávu - předpokládám, že to uslyšíte poprvé - o tom, jak nabídka vysílání kabelové televize v Budapešti přišla o anglické vysílání Euronews a byla nahrazena programem v čínském znění, protože je po čínském vysílání naneštěstí větší poptávka než po Euronews, vzhledem k tomu, že nejsou vysílány v maďarštině a vzhledem k tomu, že v naší zemi nyní žije významný počet Číňanů.
To tvořilo základ práce Komise během posledních čtyř let. Velmi vítám zprávu pana Hegyiho nazvanou Aktivní dialog s občany o Evropě. Usilujeme o to, aby občané 27 členských států Evropské unie dostávali podrobnější informace o Evropské unii, aby pochopili nejen to, jak může Evropská unie pomáhat reagovat na významné problémy, jimž Evropa a dnešní svět čelí, ale rovněž aby si mohli vyměňovat a sdělovat názory na toto téma.
Kromě toho Komise určitě nemůže zůstat osamocena v otázce komunikace o Evropě s občany. Je nezbytné společné úsilí všech institucí a všech členských států. Proto jsme vyjednali dohodu s členskými státy a Parlamentem o společné komunikaci o Evropě. Tato politická dohoda nazvaná Partnerství pro komunikaci o Evropě byla podepsána 22. října 2008. Je to poprvé, kdy se členské státy Evropské unie společně zavázaly komunikovat o Evropě s občany Evropské unie. Nyní je důležité, abychom tuto dohodu plně realizovali. Zcela souhlasím s významem tohoto procesu pro konzultování občanů a s potřebou rozšíření tohoto dialogu na všechny úrovně společnosti.
Využiji této příležitosti a oznámím, že Komise rovněž v souvislosti s evropskými volbami zamýšlí zahájit zvláštní činnosti v rámci iniciativy Debate Europe - Plán D. K vytvoření nové internetové stránky a propojení s místními televizními stanicemi bych rád uvedl, že Komise právě vytváří sítě rozhlasových a televizních operátorů, které budou vysílat programy o evropské problematice. Jakmile budou vytvořeny a v provozu, pokryjí každý týden společně s Euronews 60-90 milionů občanů ve všech jazycích Evropské unie.
Evropským občanům musíme umožnit účinnější vliv na vytváření politik Evropské unie. Aby tomu tak bylo, potřebujeme vhodnou výchovu, protože velkými odpůrci integrace jsou lidé s nižším vzděláním. Například je zásadní poskytovat vzdělání o obecných záležitostech EU a záležitostech občanství na otevřených univerzitách nebo jako součást středoškolských osnov. Je důležité, aby lidé znali svá práva, aby věděli, že EU nefunguje nad nimi, ale mezi nimi. Musíme zajistit dostupnost vhodných informačních zdrojů v méně rozvinutých oblastech. Garantem fungování demokracie není byrokracie, ale samotní občané - to je jádro demokratické kultury. Je nezbytné, aby sdělovací prostředky pomáhaly rozvíjet komunikaci mezi institucemi a občany, stejně jako komunikaci mezi občany.
Nemůžeme od občanů očekávat odpovědná rozhodnutí, nebo vlastně vůbec žádná rozhodnutí, pokud jim neposkytneme vhodné informace. Podávání informací je naším úkolem a naší povinností, zatímco rozhodování je právem občanů. Letos v květnu uplyne pět let od vstupu Maďarska do Evropské unie a můžeme vidět, že Evropská unie není bez tváře, ale že EU jsme my, všichni jednotliví občané. Je třeba, abychom věděli, že rozhodování je na nás. Využijme této příležitosti.
Jeden důvod je jasný: Unie má velmi mužskou tvář. Předseda Komise je muž, stejně jako 70 % komisařů. Podobně místo předsedy Evropského parlamentu zastává muž a muži stojí v čele většiny parlamentních výborů. Je důležité, aby byla v nadcházejícím volebním období při naplňování postů v EU co nejvíce uplatňována rovnost mezi ženami a muži. Do jedné z uvedených funkcí by měla být jmenována žena.
zpravodajka. - (IT) Pane předsedající, dámy a pánové, domnívám se, že je obzvláště příhodné, že se naší rozpravy účastní právě pan komisař Michel. Jak víme, vždy věnoval velkou pozornost otázkám lidských práv a africkým tragédiím. Přítomnost pana Michela mi dává naději, že Komise seriózně projedná otázku, která se dnes netýká pouze 28 afrických zemí a různých zemí na Blízkém východě a sousedících zemí. Nyní se jedná o bolestný problém v samotné Evropské unii.
Hromadné přistěhovalectví z posledních let přeneslo tuto tragédii do zemí EU. Desítky tisíc mladých žen a dívek jsou každodenně ohroženy touto příšernou praktikou, která je nezvratně poškozuje jak z fyziologického hlediska, tak zejména duševně. Proto - přestože Parlament již tento problém odsoudil v minulých letech při mnoha příležitostech a prostřednictvím fondu DAPHNE poskytl finanční prostředky na 14 projektů pro boj proti mrzačení ženských pohlavních orgánů - proto dnes znovu hovoříme o tomto tématu, neboť tohoto jevu neubývá, ale naopak přibývá.
Představte si dívku, která navštěvuje francouzskou, italskou nebo belgickou školu, a poté, co se socializovala mezi svými vrstevníky, byla náhle vytržena z normálního života a donucena podstoupit tuto tragédii, jež ji poznamená na celý život. Tato dívka není pouze tělesně zmrzačena, ale je pro ni nemožné obnovit normální vztahy s ostatními lidmi; cítí se méněcenná, jiná, a v naší společnosti nechceme lidi, kteří se odlišují. Chceme, aby lidé, bez ohledu na své náboženství, barvu pleti nebo geografický původ mohli spolupracovat na budování lepší Evropy, bližší svým obyvatelům.
Proto, pane předsedající, pane komisaři, my jakožto Parlament - a ráda bych poděkovala svým kolegům z výboru, kteří mi pomohli s návrhem této zprávy - chceme harmonizaci všech právních předpisů členských států, aby bylo zmrzačování ženských pohlavních orgánů hodnoceno jako trestný čin. Nechceme uklidňující návrhy jako "propichování". Chceme úplnou rovnoprávnost žen a mužů; nechceme iniciační rituály, ale skutečnou integraci. Chceme, aby měly nevládní organizace možnost vykonávat svou práci, chceme preventivní politiky, které zahrnou sdružení přistěhovalkyň, chceme potrestání každého, kdo se pokusí mrzačit dívky a uvrhnout je do zvrácené spirály beznaděje a marginalizace.
Evropská komise velmi jasně odsoudila nepřijatelnou povahu tradičních praktik prováděných v Unii i ve třetích zemích, které závažně porušují základní práva žen a mladých dívek na zachování jejich tělesné i duševní integrity. S touto zprávou samozřejmě zcela souhlasíme. Domníváme se, že by všechny členské státy Evropské unie měly přijmout přísná opatření. Měl bych říci, že je třeba přijmout mnohem přísnější opatření pro vymýcení těchto praktik v Evropské unii i třetích zemích, protože jsou zcela nepřijatelné, a je neuvěřitelné, že mohou být v Evropské unii stále vykonávány. Proto musíme v rámci všech politických dialogů, které vedeme se třetími zeměmi, zajistit, že tyto země beze zbytku pochopí naše stanovisko. Rád bych na chvíli odbočil od tohoto dokumentu a prohlásil, že vás mohu ujistit, že se tento problém nalézá v pořadech jednání všech politických dialogů, které vedeme s rozvojovými zeměmi.
V Evropě je naším hlavním nástrojem program DAPHNE III, který podporuje evropské nevládní organizace a místní a regionální veřejné instituce a orgány v jejich boji proti mrzačení ženských pohlavních orgánů. Od svého zahájení v roce 1997 program DAPHNE spolufinancoval 14 projektů věnovaných této problematice a poskytl částku zhruba 2,4 milionu EUR. Projekty DAPHNE nám umožňují provádět odbornou přípravu v komunitách a podpůrné programy, vést informační kampaně, analyzovat vnitrostátní právní předpisy, shromažďovat informace a statistiky, rozvíjet nástroje a stanovovat osvědčené postupy, které využijí základní subjekty, a doporučovat politické směry evropským a vnitrostátním politikům.
Znovu se na chvíli nebudu věnovat tomuto textu. Musím vám říci, že jsem byl poněkud šokován určitým zbabělstvím ze strany našich vlád a některých politiků, kteří to považují za součást kultury, a tím pádem za nedotknutelné. Je mi to líto: minimem, které očekáváme od lidí, kteří přijdou do Evropy, je, že se přizpůsobí našim platným pravidlům. Jsem přesvědčen, že nemůže existovat žádná dvourychlostní spravedlnost, žádný koncept dvou rychlostí. Nemá to žádný dopad na kapacitu evropských zemí přijímat přistěhovalce, spíše naopak. Jedná se o diskusi, kterou jsem v minulosti zažil ve své vlastní zemi. Musím říci, že jsem šokován, jak někteří lidé z důvodu respektování kultury migrantů zásadně odmítají postih jednání tohoto druhu. Domnívám se, že pokud chceme tento problém vyřešit alespoň v Evropě, musíme dospět k trestání těchto praktik. Je třeba, abychom měli politickou odvahu, a nemyslím si, že by mělo nějaký dopad na schopnost dotčených zemí přijímat přistěhovalce, kdybychom prohlásili: "Toto je naše ústava, toto jsou naše pravidla, toto jsou naše lidské hodnoty a vy je musíte dodržovat. Když je nebudete dodržovat, postavíte se mimo zákon a budete potrestáni." To je z mé strany vše, ale těší mě, že jsem tyto věci řekl, protože zcela sdílím vaše rozhořčení nad tímto problémem.
Zatřetí se jedná o podporu iniciativ zaměřených na rozšíření působnosti opatření politiků, společně s informačními kampaněmi zaměřenými na všechny části společnosti. Víceletý Haagský program pokrývající různé akce, jež budou prováděny za účelem budování prostoru spravedlnosti, svobody a bezpečnosti, skončí v roce 2010. V rámci sdělení se na jaře 2009 chystáme se předložit nový Stockholmský program na období let 2010-2014. Mohu vám potvrdit, že tento program bude klást velký důraz na aspekt ochrany základních práv a ochrany obětí, a to včetně podpory a ochrany práv dětí a žen.
Každoročně je v Evropě zmrzačením pohlavních orgánů ohroženo, nebo toto zmrzačení utrpí 180 000 přistěhovalkyň. Je důležité nezapomínat na to, že tato mrzačení představují porušení lidských práv s velmi závažnými tělesnými a duševními následky. Tyto praktiky nelze ospravedlnit na základě kulturních nebo náboženských tradic. Aby byly zastaveny, musí členské státy prosazovat dodržování zákazů stanovených jejich vlastním trestním právem a mrzačení musí být považováno za trestný čin. Současně musí mít oběti nebo možné oběti přístup k právní a lékařské pomoci.
EU musí zvýšit svou podporu těm nevládním organizacím, které vykonávají významnou činnost v oblastech prevence a pomoci. Cílené informace a vzdělávací kampaně na vnitrostátní a evropské úrovni by měly odstranit tabu spojená s těmito praktikami a informovat rodiny o trestněprávních důsledcích takového jednání. Proto je důležité, aby se EU tímto problémem zabývala a určila společná preventivní opatření k zákazu praxe mrzačení v EU a odkazovala na tento zákaz ve všech dohodách o spolupráci uzavřených se třetími zeměmi. Mrzačení pohlavních orgánů je společenský problém, který se týká nás všech.
Zdůrazňuji rovněž význam jazyka jako faktoru sociálního začlenění. Souhlasím s významem dialogu s ostatními oblastmi světa, přičemž je třeba věnovat pozornost konkrétním vazbám v oblasti jazyka, historie a kultury mezi zeměmi EU a třetími zeměmi. Uvádím potřebu opatření podporujících překlady, literární i technické. Zabývám se otázkou mnohojazyčnosti v audiovizuálním odvětví, potřebou podpory učitelů jazyka a rozšíření ukazatelů jazykových kompetencí na všechny úřední jazyky EU, aniž by to bránilo jejich rozšíření na další jazyky, jimiž se v Evropě mluví a které se studují, včetně klasické řečtiny a latiny.
Vítám vaši podporu našemu přístupu. Zásadní pro zasažení těchto skupin jsou individuální motivace a uplatňování vhodných vzdělávacích postupů. Nové technologie, jako je internet nebo interaktivní audiovizuální média, poskytují mnoho možností, jak tyto skupiny zasáhnout a rozvíjet a přizpůsobovat způsoby výuky jejich konkrétním potřebám a schopnostem. Na evropské úrovni podporuje náš program celoživotního vzdělávání všechny jazyky: úřední jazyky Evropské unie, regionální a menšinové jazyky a ostatní světové jazyky. To odráží novou realitu v Unii a rovněž jazykové požadavky našich občanů.
Naneštěstí byly zorganizovány demonstrace, dokonce u Evropského parlamentu, a byly zahájeny iniciativy požadující uzavření univerzity Babeş-Bolyai z důvodu nezákonné diskriminace na základě etnické separace. Proto vás chci upozornit na nebezpečí představované zhoršením tónu diskuse o etnických záležitostech. Dodržování práv menšin a podpora mnohojazyčnosti nesmí být zneužívána tím, že se změní v kouřovou clonu zakrývající akce prováděné proti evropskému duchu a harmonii mezi etniky. Mnohojazyčnost musí být společným jmenovatelem, nikoliv rozdělujícím faktorem Evropské unie.
písemně. - (DE) Jazyková rozmanitost je důležitá. Je součástí každodenní reality Evropské unie a má stále větší význam pro vztahy mezi členskými státy, pro způsob soužití našich multikulturních společností a pro společná politická opatření Evropské unie. Avšak rozhodovací pravomoc v jazykových záležitostech náleží především členským státům. Není úkolem Evropského parlamentu, aby formuloval požadavky a doporučení pro jazykovou politiku. Skutečnost, že má EU komisaře pro mnohojazyčnost, vysvětluje naléhavou potřebu reformy Komise a to, že v ní musí být méně komisařů, než je členských států.
autor. - (IT) Paní předsedající, dámy a pánové, skutečnost, o níž diskutujeme, je velmi jasná a srozumitelná: v Evropě se používá přibližně 500 milionů mobilních telefonů a 30 různých typů nabíječek. Technický důvod pro tyto rozdíly neexistuje. Není žádný technický důvod. Je to pouze zdroj nečestné obchodní taktiky ze strany výrobců na jedné straně a původce poškození životního prostředí na straně druhé, přičemž důsledkem této pasti na spotřebitele, z níž není úniku, je, že každé dva nebo tři roky se stovky milionů telefonních nabíječek rozptýlí do okolního prostředí.
Proto bychom měli hned říci, pane komisaři Verheugene, že bez ohledu na to, jakou záruku samoregulace chtějí výrobci dát, my budeme muset vyjasnit, že bude-li tato reakce nedostatečná, zasáhneme s nařízením, které se nebude vztahovat pouze k mobilním telefonům a nabíječkám jejich baterií, ale také k ostatním digitálním zařízením, u nichž se vyskytuje tentýž problém. Tímto způsobem by Evropa mohla také - již končím, paní předsedající - určovat normy, které by byly nakonec uznány také jako mezinárodní. Toto je skvělá příležitost, pokud jde o technické záležitosti, ale je také důležitá pro evropské spotřebitele.
Naprosto s nimi souhlasím, že musíme skoncovat se stále rostoucím počtem druhů nabíječek a že v budoucnu musí být možné nabíjet baterie mobilních telefonů pomocí jediné standardizované nabíječky. Stovky milionů zbytečných nabíječek a adaptérů v Evropě nesmyslně zatěžují životní prostředí a zároveň představují nepříjemnou a drahou záležitost pro spotřebitele. V současné době každý, kdo mění mobilní telefon, potřebuje většinou úplně jinou nabíječku, dokonce ani různé modely od téhož výrobce nepoužívají standardizované nabíječky.
To je dobré, ale není to dostačující. Komise by ráda viděla úplnou harmonizaci na základě jednotné normy a závazné rozhodnutí průmyslu k jejímu provedení. Komise očekává, že průmysl přijde do konce dubna se závaznou dohodou ve formě memoranda. Toto memorandum by mělo být podepsáno hlavními výrobci mobilních telefonů a mělo by zajistit, aby každá nabíječka mohla nabíjet každý mobilní telefon a aby každý mobilní telefon mohl být nabíjen každou nabíječkou.
Domnívám se, že plán předložený Komisí je dobrý, protože vyžaduje, aby průmysl buď do dubna dosáhl dobrovolné dohody, nebo bude podléhat technickým právním předpisům. To samozřejmě není tak jednoduché, jak se zdá. Na jedné straně máme spojení mezi nabíječkou a mobilním telefonem. Pro něj nebude problém stanovit technickou normu. Ovšem na druhé straně je problém se zásuvkou, který známe z evropských norem. V tomto případě bychom také měli vyvinout návrhy na řešení problému, které se nevztahuje jen na Evropu, ale i na zbytek světa. Možná bychom mohli zapojit Mezinárodní organizaci pro normalizaci (ISO), abychom nalezli celosvětové řešení.
jménem skupiny ALDE. - (NL) Paní předsedající, dnes diskutujeme o tématu zvláštního významu pro spotřebitele, o normalizovaném připojení pro nabíječky mobilních telefonů. Jako liberál jsem samozřejmě zastáncem volného fungování vnitřního trhu a co možná nejmenších zásahů vlády do trhu. Na druhou stranu spotřebitelé také musí mít možnost volby. V současné době spotřebitelé, kteří si koupí nový telefon, nemají vůbec žádnou možnost volby. Nabíječka musí být automaticky zakoupena s telefonem, což spotřebitelům často velmi vadí. Co více, průzkum ukazuje, že spotřebitelé utratí 300 milionů EUR ročně za nové nabíječky, protože jsou automaticky zahrnovány do balení s novým telefonem. Výsledkem toho je, že i životní prostředí je zatěžováno 300 miliony EUR ročně, a to se nezmiňuji o plýtvání energií, které tyto levné nabíječky způsobují, protože často bývají ponechány v zásuvce i poté, co byl telefon odpojen, a dále spotřebovávají energii.
Můj kolega pan Capato a já vyzýváme k zavedení evropské normy už roky a já bych velmi rád poděkoval panu komisaři za způsob, jak to provedl - že průmysl trochu navnadil a zároveň mu pohrozil, když řekl: "Buď přijďte s řešením vy, nebo my zavedeme závazný právní předpis." Ještě více bych mu chtěl blahopřát k tomuto přístupu, protože jako liberál jsem proti závazným nařízením, pokud může být použita domluva. Domluva znamená, že lidé upřednostní nějaké opatření proto, že vidí jeho výhody, a já se domnívám, že pan komisař zde dosáhl mimořádného úspěchu.
Několikrát už jsem vyprávěl následující vtip: Když jsem před 35 lety potkal svou ženu, umluvil jsem ji, aby se mnou chodila. Kdybych ji donutil, pravděpodobně by neviděla přidanou hodnotu, kterou máme dnes, a tudíž by ta myšlenka nevydržela tak dlouho. Myslím, že tento příklad se vztahuje také na průmysl, protože pokud si průmysl musí vyřešit ten problém sám, vyřeší ho lépe, než kdyby řešení předkládali politikové.
Proto se domnívám, že toto řešení je skvělé. Doufám, že dokážete včas zavést normu nejen pro nabíječky telefonů, ale také pro více druhů elektrického vybavení, protože stejné znepokojení se vztahuje k dalším elektronickým zařízením. Pokud jede rodina pryč na víkend, může si s sebou brát 30 nabíječek. Vždy se najdou lidé, i zde ve sněmovně, kteří se musí ptát, jestli má někdo nabíječku, kterou si mohou půjčit, protože si svou zapomněli. Pak musíte najít specifickou nabíječku pro specifické značky a modelu. Znovu vám, pane komisaři, skládám poklonu. Doufám, že to bude v roce 2012 skutečně zrealizováno, a doufám, že pokud průmysl nedostojí svým závazkům, budete jednat rázně, protože to je třeba. Musíte mít hrozbu v rezervě, ale přednostně dosáhnout řešení pomocí dohody a samoregulace. V tom jste uspěl a máte můj obdiv.
místopředseda Komise. - (DE) Paní předsedající, dámy a pánové, o tom jsem již mluvil, pane Rübigu. Chtěl jsem vám sdělit, že právě proto necítím v této otázce žádné napětí, protože se nedomnívám, že průmyslu zbytečně komplikujeme život, neboť norma pro USB je již zavedena. Všichni odborníci mi říkají, že stávající norma může být použita pro veškerá příruční a kapesní zařízení. Nemůžete ji používat zároveň pro stolní počítače a mobilní telefony, ale je možné ji využívat pro všechna příruční a kapesní zařízení.
To je také má odpověď paní Ţicăuové. Norma, kterou vyžadujete, je již vlastně zavedena. Navíc bych vám měl sdělit, paní Ţicăuová, že se již intenzivně pracuje na otázce spotřeby energie a dopadech takovýchto nabíječek na životní prostředí. Touto otázkou se budeme zabývat, nejpozději až začneme pracovat na provádění směrnice týkající se výrobků spotřebovávajících energii, na kterou jsme vám předložili nový návrh.
Provedení úplného přezkumu pravidel pro udělování víz se předpokládá ke kodexu o vízech, k němuž je zpravodajem můj kolega ze skupiny ALDE Henrik Lax. Jakmile bude přijat, stane se tento právní předpis součástí kodexu o vízech. Hlavním důvodem pro oddělení návrhů bylo, že Komise očekávala, že přijetí kodexu o vízech zabere více času než přítomný návrh, a nechtěla, aby přijetí kodexu o vízech zdržovalo zavedení VIS.
Domnívám se, že centrální systém pro VIS bude připraven do prosince letošního roku a v počátku roku 2010 by mohl začít fungovat v prvním regionu, v severní Africe. Vyjednávala jsem s Radou poměrně dlouhou dobu. Výbor pro občanské svobody, spravedlnost a vnitřní věci přijal mou zprávu v listopadu 2007. Bohužel se nám nepodařilo dosáhnout dohody v prvním čtení, takže jsem v červenci 2008 požádala Parlament o schválení mé zprávy; nicméně během francouzského předsednictví jsme dosáhli dostatečných pokroků, abych mohla doporučit přijetí tohoto výsledného dokumentu ve druhém čtení.
S radostí konstatuji, že Parlament přijal společný postoj Rady, a dal tak formu politické dohodě, které společně s Radou dosáhl během třístranné schůzky dne 2 prosince 2008. Děkuji Parlamentu i členským státům za schopnost dosáhnout kompromisu, kterou prokázaly dosažením formálního přijetí tohoto nástroje, a zejména bych ráda poděkovala paní zpravodajce, baronce Ludfordové, a spoluzpravodajům za jejich podporu a spolupráci. Tato dohoda umožní pokračování příprav na spuštění vízového informačního systému plánované na konec tohoto roku.
Skupina Evropské lidové strany (Křesťanští demokraté) a Evropských demokratů velkou většinou podporuje kompromis, že členský stát, který odpovídá za přijímání a zpracovávání žádostí, musí také být schopen v případě nutnosti pracovat s externími poskytovateli služeb. Rozhodujícím faktorem pro náš souhlas k takovéto spolupráci je, že členské státy budou v těchto případech nadále odpovídat za ochranu a bezpečnost údajů. To znamená, že elektronické údaje zasílané externími poskytovateli služeb orgánům příslušného členského státu musí být vždy plně zašifrovány.
jménem skupiny GUE/NGL. - (DE) Paní předsedající, dámy a pánové, velmi si cením nasazení paní zpravodajky a ráda bych jí a všem zúčastněným vřele poděkovala za jejich skvělou práci v nedávných letech. Já se však zdržím hlasování, zejména proto, že jsem přesvědčena, že snímání otisků prstů a celý proces využívání biometrických identifikátorů je neúměrný velikosti problému. Domnívám se, že touha ministrů vnitra a bezpečnostních úřadů shromáždit co možná nejvíce údajů je velice sporná.
Nařízení o outsourcingu mě také poněkud znepokojují. Přísná, normalizovaná nařízení jsou nepochybně potřebná, protože některé členské státy již využívají externí poskytovatele služeb. Je pochopitelné, že v mnoha přísně vymezených případech může být prospěšné převést zpracovávání žádostí o víza na externí poskytovatele služeb. Nesmí k tomu však docházet na úkor žadatelů a bezpečnosti údajů. Nevěřím, že kompromis dojednaný v tomto ohledu s Radou je dostačující. Jak právní služba Parlamentu, tak evropský inspektor ochrany údajů poukázali na rizika, která zahrnuje outsourcing, když externí poskytovatel služby není v oblasti pod diplomatickou ochranou. Bohužel Rada tyto obavy ignoruje.
Dalším problémem je poplatek za službu při outsourcingu. Jsem přesvědčena, že je chyba přesouvat tento poplatek na žadatele. Poplatek za vízum 60 EUR je již tak příliš vysoký a pro lidi ze třetích zemí těžko dostupný. Pokud k tomu přidáme příplatek 30 EUR, to se neshoduje s mou představou otevřené a pohostinné Evropy. Nepochybně může usnadnit věci v případě velkých zemí, nebude-li třeba cestovat přes půl země na konzulát pro podání žádosti o víza a bude možné podat žádost k externímu poskytovateli služeb. Nicméně podle mého názoru by vyšší poplatky tento přínos vyrušily.
jménem skupiny IND/DEM. - Paní předsedající, není překvapením, že paní baronka Ludfordová z eurofanatické strany liberálních demokratů chce harmonizovat další oblast, která by měla podléhat suverénní vnitrostátní politice. Proč by měl některý členský stát EU chtít společný systém pro žádání a zpracování víz pro občany třetích zemí? Rozhodnutí, kdo smí a kdo nesmí vstoupit na území státu, by mělo být výhradně starostí jednotlivých států - jenže v myslích eurofanatiků již státy evropských národů neexistují, protože byly nahrazeny velkým státem EU bez hranic.
Od roku 1997 přišlo do Spojeného království kolem 6 milionů přistěhovalců. Kolem 4 milionů odešlo, čímž vzrostl celkový počet obyvatel o 2 miliony. Současná míra přistěhovalectví do Británie přináší růst počtu obyvatel o více než 200 000 lidí ročně - neboli celkový nárůst počtu obyvatel o více než milion lidí každých pět let. To se rovná novému městu o velikosti Birminghamu. Většina těchto migrantů vstupuje do země legálně, protože jsou obyvateli EU. K tomu máme asi milion nelegálních přistěhovalců. Anglie je jednou z nejhustěji osídlených zemí na světě - hustěji osídlená než Indie, Čína nebo Japonsko. Při současném trendu se počet našeho obyvatelstva zvýší do roku 2051 z 61 milionů na 75 milionů a do roku 2081 by měl stoupnout na 85 milionů.
Předpokládám, že jeho zastánci jej budou obhajovat jako prosté zavedení společných kritérií a postupů zajišťujících celkově hladší průběh. Tento systém by však mohl mít některé nežádoucí důsledky. Podívejme se na další příklad právního předpisu EU prosazovaného liberálními demokraty. Evropský zatykač znamená, že britští občané obvinění ze zločinu jiným členským státem EU nemohou být chráněni britskými soudy, ba ani ministrem vnitra, i když je zjevné, že se jedná o vážnou křivdu. Jakýkoli zkorumpovaný právní systém může nyní požadovat vydání britského občana a my mu musíme vyhovět. Vzdali jsme se práva ochraňovat naše občany. Brzy budeme mít soudy vedené v nepřítomnosti a společné uznávání pokut a příkazů ke konfiskaci. Pro to vše hlasovali a to uvítali liberální demokraté. Tato opatření vyvracejí nejzákladnější svobody, kterým se Angličané těší celá staletí a které ustavuje Magna Carta a Listina práv z roku 1689.
Dnes odpoledne Graham Watson, vůdce liberálních demokratů, přesvědčoval Gordona Browna, aby Británie přijala jednotnou evropskou měnu, což by každý, kdo je v kontaktu se skutečným světem, chápal jako ekonomickou sebevraždu. Nyní fanatičtí liberální demokraté chtějí, abychom přijali společný systém žádostí o víza. Až londýnští voliči zjistí, jaký je postoj baronky Ludfordové k těmto otázkám, snad jí v evropských volbách 4. června 2009 zajistí jednosměrné vízum z Evropského parlamentu.
Zaprvé, nesouhlasím s využíváním externích poskytovatelů služeb. Když jsme přijímali druhou verzi Schengenského informačního systému, SIS II, na níž se shodly všechny politické skupiny, tento Parlament odmítl umožnit soukromým společnostem přístup k údajům, přestože v té době sem patřily pouze registrace aut. Co ospravedlňuje radikální změnu postoje Parlamentu, který umožňuje, aby společnosti sbíraly tak citlivé osobní údaje, jako jsou otisky prstů? Tyto společnosti budou podle pravidel stanovených v textu moci údaje uchovávat po dobu jednoho týdne.
Zadruhé, měla by existovat lepší ochrana údajů. Diplomatická ochrana je nezbytná pro zajištění účinné ochrany osobních práv jednotlivců. Jak může být zaručena ochrana údajů, které sbírají soukromé společnosti, vzhledem ke skutečnosti, že tato diplomatická ochrana není zajištěna? Copak už jsme zapomněli na případ SWIFT, v němž šlo o přenos údajů shromážděných americkými úřady? Pokud se taková situace může přihodit v zemi, jako jsou Spojené státy, představte si, co by se mohlo stát v méně vyvinutých zemích s menší ochranou základních práv.
Zatřetí, poplatky za víza se zvýší a budou v každé zemi odlišné. Návrh Komise měl za cíl zabránit obchodování s vízy. Tím, že se soukromým společnostem umožní vybírat poplatek, který bude připočten k ceně víza, se vytvoří rozdíl v ceně víz mezi jednotlivými členskými státy. Tudíž budeme podporovat právě to, proti čemu jsme chtěli bojovat, obchodování s vízy. Pokud je cena víza v jednom členském státě 60 EUR a v jiném 90 EUR, kde se bude podávat nejvíce žádostí? To bude platit převážně pro rodiny s více členy. A to se ani nezmiňuji o potřebě přezkoumat dohody o usnadnění získání víz, které tento Parlament tak silně podporuje, jako jsou dohody s Ukrajinou a Srbskem.
Jsem přesvědčen, že bude ještě vstřícnější k občanům, pokud bude možné zkrátit proces vyžadováním spolupráce členských států nebo zavedením externích poskytovatelů služeb za předpokladu, že budou dodržována nařízení o ochraně údajů. My zaručíme, že budou dodržována, protože byla provedena nezbytná preventivní opatření. Rád bych uklidnil všechny, kdo se obávají, že kvůli využívání externích poskytovatelů služeb bude systém zneužíván nebo nebudou dodržovány předpisy. V mé zemi máme v tomto ohledu velmi kladné zkušenosti. Z toho důvodu podporuji tento k občanům vstřícnější přístup.
K tomuto bodu také podporuji paní zpravodajku a rád bych jí poděkoval. Tak to během naší spolupráci vždy nebylo, paní baronko Ludfordová. Netěší mě však, že nemůžeme snímat otisky prstů dětem od šesti let věku. Nesouhlasím prostě proto, že by to bylo bezpečnější pro děti, protože by pak mohla být přesně určena jejich identita a protože bychom mohli předejít obchodu s dětmi a jiným trestným činnostem. To je mi líto. Doufám však, že až bude dokončena studie a nejpozději do tří let, budou všichni natolik rozumní, že bude možné snímat otisky prstů od šesti let věku, abychom zajistili lepší ochranu dětí.
zpravodajka. - Paní předsedající, ráda bych poděkovala všem stínovým zpravodajům, kteří se mnou spolupracovali. Byla jsem "paní VIS" více než čtyři roky a spolu se stínovými zpravodaji jsme vytvořili dost těsný klub a budete mi všichni chybět. Mohu-li to říci, nejvíce mi budete chybět vy, paní předsedající, protože po červnu se již možná neuvidíme. Byl to čistě ženský klub, což bylo potěšující, ale také bych ráda poděkovala zúčastněnému personálu, který nebyl zcela ženský. Byli vynikající.
V této situaci musíme zajistit, aby členské státy uplatňovaly standardní pravidla ohledně vydávání schengenských víz a aby byla redefinována a upravena společná konzulární instrukce. Kromě toho je třeba soustředit zvláštní pozornost na ochranu odevzdaných biometrických údajů těch. Musíme si uvědomovat, že přestože je tento systém sběru biometrických údajů zaměřen na boj proti zločinu a terorismu pomocí zpřístupnění a výměny informací mezi policejními orgány členských států, pokud nebudou navržena a provedena přísná bezpečnostní opatření, mohly by k němu získat přístup i různé zájmové skupiny.
V pondělí večer jsme se zabývali velice důležitou otázkou, zda můžeme udělit souhlas, pokud jde o CARIFORUM Komise a Rada příslíbily - a je třeba zdůraznit, že příslib učinily oba orgány - že splní své závazky pomoci ve smyslu kvality této pomoci a její včasnosti. Ujistily nás, že nic z toho, co bude obsaženo v dohodě o hospodářském partnerství, nebude mít vliv na přístup těchto zemí k léčivům. Dále nás ujistily, že použití doložky nejvyšších výhod neovlivní za žádných okolností obchod Jih-Jih a že pětiletý přezkum na konci první fáze této dohody o hospodářském partnerství bude skutečným přezkumem, který bude zohledňovat rozvojové cíle.
"Výklad článku 47 výborem AFCO, na který se odvoláváte, byl oznámen na zasedání Parlamentu dne 18. února 2009, a vzhledem k tomu, že k němu nebyly vzneseny žádné námitky, považuje se za přijatý. [...] Návrhy týkající se dvou dohod o hospodářském partnerství [tj. zpráv Davida Martina a Eriky Mannové] byly formálně oznámeny a Vašemu výboru [tj. Výboru pro mezinárodní obchod] postoupeny až na zasedání dne 19. února 2009. U těchto dvou postupů ani v jakémkoli dalším postupu nebude už možné v souvislosti s uvedeným výkladem článek 47 použít."
Jak řada z vás ví, zaznamenali jsme v Bělorusku v návaznosti na rozhodnutí Rady v říjnu loňského roku o dočasném a částečném pozastavení seznamu osob, na něž se vztahuje zákaz udělování víz, pozitivní vývoj v řadě oblastí. Rád bych zmínil zejména registraci Hnutí za svobodu a Centra pro podporu černobylských iniciativ, tisk a distribuci nezávislých novin, například Narodnaja Volja a Naša Niva, jednání se zástupcem OBSE pro svobodu médií o regulaci internetu, probíhající odborné konzultace s Organizací pro bezpečnost a spolupráci v Evropě / Úřadem pro demokratické instituce a lidská práva o lepšení v oblasti volebních právních předpisů a vytvoření poradních rad, především té, která se zabývá otázkami lidských práv, kdy dochází k setkávání zástupců občanské společnosti i opozice.
Bělorusko přijalo opatření, která bezesporu směřují k větší míře demokracie. Mám na mysli zejména návrat dvou nezávislých novin na novinové stánky, to, že organizace pana Milinkieviče nakonec získala právní formu, spolupráci s Organizací pro bezpečnost a spolupráci v Evropě / Úřadem pro demokratické instituce a lidská práva v oblasti volebních právních předpisů a řadu kongresů opozičních stran či nevládních organizací - například Svazu Poláků v Bělorusku - které se mohly uskutečnit. Je pravda, že jde o pokrok omezený a nedostatečný, na druhé straně jej však nikdo neočekával a nakonec lze říci, že k pokroku došlo.
Zároveň však držíme v rukou nástroj, který můžeme využít, neboť sankce lze, pokud usoudíme, že pokrok, který do té doby proběhne, je nedostatečný, na konci roku obnovit, a naše zkoumání bude pokračovat, neboť budeme věnovat trvalou pozornost situaci na místě, s ohledem na to, zda došlo k pokroku v pěti klíčových oblastech, které byly vymezeny v závěrech zasedání Rady ve složení pro obecné záležitosti a vnější vztahy v říjnu loňského roku. Díky naší delegaci do Minsku hraje Komise kromě toho aktivní úlohu v analyzování stavu na místě.
Dámy a pánové, rozvoj našich vztahů s touto sousední zemí v srdci Evropy vyžaduje čas, abychom mohli posoudit naši odezvu na pokrok v Bělorusku, a to především z dlouhodobého hlediska. Odezvu, která nám umožní více Bělorusko sblížit s naší evropskou rodinou a jejími hodnotami; a s tímto cílem vlastně, jak řekl úřadující předseda Rady, přijala Evropská rada minulý pátek rozhodnutí přizvat Bělorusko k východnímu partnerství a konkrétně k jeho mnohostranné složce - platformám. Partnerství poskytne Bělorusku příležitost rozvíjet nové sítě pro podporu a výměnu se všemi svými sousedy, především jménem běloruské občanské společnosti, která usiluje o ukončení své izolace a o účast na fóru občanské společnosti.
Konečně, v souvislosti s finanční a hospodářskou krizí, která má závažný dopad i na všechny naše východní sousedy, jsem osobně zastánkyní opatření na hospodářskou podporu Běloruska. Mezinárodní měnový fond podnikl, s aktivní podporou svých evropských členů, důležitý první krok - poskytl půjčku ve výši dvou miliard dolarů na řešení bezprostředních dopadů krize, čímž podle mého názoru vyrovnal platební bilanci. Další fáze by měla umožnit Bělorusku získat přístup k půjčkám Evropské investiční banky a výraznějším půjčkám Evropské banky pro obnovu a rozvoj k financování projektů spojených s transevropskými sítěmi a zároveň napomoci v diverzifikaci hospodářských vazeb země.
Je podstatné, že Rada zachovává vůči Bělorusku přístup cukru a biče: pokud budou Lukašenkovi nabídnuty jednoznačné pobídky pro vnitřní politickou reformu, může na ně velmi dobře zareagovat kladně. Zároveň si však musí být vědom toho, že nemůže pokračovat v současném stylu a že jakákoli známka zvýšeného autoritářství a útlaku přivodí ze strany EU návrat k ukončení či omezení podpory snahám Běloruska o získání členství ve WTO. Pozvání pro Lukašenka do Prahy na květnovou schůzku na nejvyšší úrovni, kde bude zahájeno východní partnerství, jehož je Bělorusko součástí, by podle mého názoru zašlo příliš daleko. Musíme se více přiblížit hmatatelným závazkům na straně tohoto režimu, abychom mohli změnit způsob jeho fungování.
Musíme také přesvědčit Bělorusko, že uznání gruzínských regionů Abcházie a Jižní Osetie jakožto nezávislých států - jak to v současnosti udělalo Rusko - je nepřijatelné. Věřím, že samo Bělorusko usiluje o vystoupené z vlivu Ruska, a tuto příležitost musíme využít. Podpora skutečné změny v Bělorusku sice nepochybně vyžaduje trpělivost a závazky na straně EU, výsledek - návrat Běloruska do evropské rodiny národů - však stojí za to.
Pane předsedající, rovněž my rádi podpoříme pokračování politky Evropské unie v duchu nastolení dialogu a užší spolupráce s běloruským režimem. Pracovali jsme na tom šest nebo sedm měsíců a nyní potřebujeme zjistit, zda to, na co se Evropská unie zaměřila, přinese v budoucnu také nějaké ovoce. To nic nemění na tom, že budeme i nadále mít pochybnosti o záměrech vlády, o níž je známo, že není demokratická. Osobně jsem měl možnost setkat se s tímto režimem při řadě příležitostí a věřte mi, že pan Lukašenko se nestal přes noc demokratem.
To, že chce navázat užší kontakt s Evropskou unií, souvisí s dalšími vlivy, skutečnost, že to tak je, je však něco, co můžeme využít s cílem přimět ho, aby pokračoval ve směru, kterým se v současnosti vydal tím, že přijal řadu pozitivních kroků v oblasti lidskch práv. Stejně jako pan Tannock se domnívám, že je stále příliš brzy na to, abychom spekulovali o tom, zda si tím zaslouží účast ve východní partnerství. Skutečný dialog o lidských právech je teprve třeba nastolit, a přitom nadále dochází k porušování těchto práv.
Pokud jde o dialog o lidských právech, domníváme se, že opozice musí mít možnost hrát plnohodnotnou úlohu. V posledních letech jsme opozici podpořili všemi způsoby, mimo jiné udělením dvou Sacharovových cen. Minsk považuje takovou podporu opozice za nepřijatelnou. Existují zde však precedenty: Šest nebo sedm let jsem se osobně angažoval společně s Organizací pro bezpečnost a spolupráci v Evropě (OBSE) v pokusech nastolit dialog s běloruskou vládou a tehdejší opozicí. Tento pokus nebyl úspěšný, je však precedentem pro takový druh setkávání.
jménem skupiny ALDE. - (PL) Když byly zrušeny sankce vůči Bělorusku, doufali jsme, že proces změkčování systému postoupí poněkud dál. Ukázalo se však, že tomu tak není. Moji dnešní předřečníci o tom již hovořili, byl bych však rád, abychom měli na paměti, že nebyly zaregistrovány žádné další politické strany, že trvá hrozba zrušení registrace pro strany, které již existují, novinám, které by je mohly obdržet, nebylo uděleno právo k distribuci, a znovu se objevily útoky na zpravodajských internetových stránkách, například na stránce Rádia Svobodná Evropa. Prezident Lukašenko se navíc rozhodl opustit Minsk, čímž znemožnil pokračování návštěvy paní Ferrero-Waldnerové. Nepovažuji to za přátelské gesto ani za důkaz toho, že ctí a chápe význam kontaktů s Evropskou unií.
Je pravda, že prezident Lukašenko neuznal Abcházii a Osetii, Abcházii nicméně navštívil a zdá se, že mezi těmito dvěma partnery vznikne úzká hospodářská spolupráce - nepoužívám samozřejmě výraz státy, protože Abcházie státem není. Pokud jde o opozici, nazývá ji prezident Lukašenko pátou kolonou a nelze zaznamenat vůbec žádnou ochotu ji uznat jako významný prvek politické opozice, jak je to obvyklé v ostatních zemích.
Přesto se domnívám, že bychom v této souvislosti měli zachovat jistou formu dialogu. Souhlasím s tím, co řekl pan Tannock, a sice že prezident Lukašenko by neměl být přítomen v Praze. To by bylo skutečně příliš, měli bychom však opravdu výrazněji a účinněji využít další nástroje, které máme k dispozici, konkrétně finanční nástroje v podobě financování demokratického a hospodářského rozvoje. Rád bych vám v této souvislosti položil otázku - neptám se, jakou finanční částku jsme vyčlenili, ale jakou finanční částku jsme za minulý rok a v roce 2007 vynaložili na podporu demokracie v Bělorusku, kromě podpory rádia?
Musíme rovněž být velice opatrní. Během prvních měsíců jsme získali jen velmi nepřesný obrázek o záměrech orgánů v Minsku. Zároveň pokračuje útlak Svazu Poláků v Bělorusku, byli vyhnáni katoličtí knězi, televizi Belsat, jediné nezávislé televizi, která v Bělorusku vysílá, byla zamítnuta registrace jejího sídla v Minsku. To je dostatečný důvod k tomu, abychom s ohledem na výzvu běloruské opozice nepozvali Alexandra Lukašenka na vrcholnou schůzku EU.
Východní partnerství znamená naději na levnější víza, lepší hospodářskou spolupráci a finanční podporu občanské společnosti. Bělorusko tak může po mnoha letech izolace profitovat z nové politiky. Nákladovou položkou však je nepochybně cynické zneužívání naší dobré vůle k tomu, aby byla propůjčena důvěryhodnost nedemokratické vládě. Běloruská vláda, která kontroluje hlavní hromadné sdělovací prostředky a namísto informování je využívá k propagandě, již nyní triumfálně ohlašuje, že Evropská unie přijala "běloruský model", kde mohou být demokracie a svobody omezeny. Zde v této sněmovně musíme jednoznačně říci, že Bělorusové mají stejná práva jako občané ostatních svobodných evropských zemí, a to včetně práva na svobodné pořádání demostrací v Minsku při příležitosti dnešního 91. výročí nezávislosti Běloruska. Účelem účasti ve východním partnerství je pomoci jim tato práva uplatňovat, a jestliže běloruské orgány nezmění své metody, nebudou moci počítat s partnerstvím ani dobrými vztahy se západem, zejména na vysoké úrovni, jak řekl pan Vondra, a především pokud jde o schůzku na vrcholné úrovni, která se bude konat v květnu v Praze a jejímž tématem bude východní partnerství.
Pane předsedající, postup "catch-the-eye" neznamená, že by předsedající mohl vybírat poslance podle příslušnosti ke skupině. Postup "catch-the-eye" podle mne znamená to, že každý jednotlivý poslanec se vám, pane předsedající, smí přihlásit. Považuji za politováníhodné to, co jste právě řekl - totiž že udělíte slovo pouze třem poslancům ze skupiny PPE-DE. To je v rozporu s naším jednacím řádem.
- (LT) Běloruský lid si dnes připomíná Den nezávislosti. Dovolte mi připomenout, že Bělorusko vyhlásilo republiku 25. března 1918. Právě dnes, v den, kdy probíhá naše rozprava, se v Minsku na náměstí naproti Akademii věd koná demonstrace, kterou organizuje demokratická opozice. Na náměstí se shromáždilo pět tisíc lidí. Doufám, že proti nim nebudou opět použita represivní opatření. Proto bych, podobně jako dříve, dnes však obzvláště ráda, vyjádřila solidaritu s Bělorusy na celém světě, a především s Bělorusy, kteří se shromáždili na náměstích v Minsku, těmi, kdo si váží ducha nezávislosti a svobody.
Pokud jde o dialog s Běloruskem - je potřebný, nikoli však za každou cenu. Nechce-li Evropská unie tomuto režimu ustupovat, ale povzbudit dialog s občanskou společností, bude muset co možná nejdříve vyřešit otázku ceny schengenských víz. Schengenská víza, která stojí 60 EUR, jsou pro mnoho Bělorusů příliš drahým požitkem. Nezapomínejme, že pro ruské občany je cena víz poloviční.
Souhlasím proto s filosofií povzbuzování Bělorusů v tom, aby všemi způsoby usilovali o demokracii, a jsem potěšen rozhodnutím zahrnout Bělorusko do nového programu na posílení východní politiky EU prostřednictvím evropské politiky sousedství. Domnívám se, že to Bělorusku pomůže v dosažení stability a ve zvýšení životní úroveň jeho občanů. Společenství by mělo i nadále poskytovat finanční pomoc zanedbávaným oblastem v tomto regionu a zasáhnout tam, kde jsou porušována lidská práva. Opakuji: zasáhnout tam, kde jsou porušována lidská práva.
Řada lidí v EU věří, že úspěch východního partnerství závisí i na Bělorusku. Brusel musí zaplnit mezeru, která vznikla po ukrajinské nejistotě, a pro tento účel se může hodit i prezident Lukašenko. Orgány EU úspěšně pohřbily svůj vlastní soubor podmínek. Mnohaletou práci Komise rozcupovala jediná návštěva Javiera Solany. Prezident Lukašenko považoval svou pozici za dostatečně silnou na to, aby zrušil návštěvu paní Ferrero-Waldnerové. Minsk, namísto toho, aby přijal podmínky, nalezl partnera v zastánci kompromisů Javieru Solanovi.
Dialog musí být využíván k tomu, aby bylo dosaženo pokroku v oblasti politiky lidských práv v této zemi, aby se například mohla legálně vrátit European University for Humanistics nebo aby již nebyla omezována svoboda projevu či aby mohly nerušeně probíhat demonstrace, jako je ta dnešní. Dialog musí posílit demokratické síly. Teprve pak má smysl. Neměl by demokratickým silám vrážet nůž do zad. V této chvíli je zapotřebí řešit především otázky lidských práv a je nutné, aby byly v této zemi povolené lidskoprávní nástroje EU.
Na jednu stranu si myslím, že by Komise měla požadovat od Minsku jasnější a soudržnější vystupování. Hovořím o situaci desítek tisíc dětí, které několik měsíců strávily v evropských rodinách. Běloruská vláda po mnoho let vystupovala nesmyslně, někdy nepochopitelně, často rušila návštěvy dětí na poslední chvíli, čímž urážela hostitelské rodiny a uštědřila tak políček i dětem, často sirotkům s poněkud komplikovaným rodinným zázemím, rozčarovaným z celé věci. Pokusme se v tom co možná nejdříve dosáhnout změny.
Jsem přesvědčená, že by Lukašenko neměl do Prahy jezdit. Na základě svých osobních zkušeností s totalitním režimem na Slovensku nevěřím, že by se totalitní vůdce mohl srdcem i myslí změnit v demokrata. To je možné jen pokud by ho k tomu vedly pragmatické důvody. Dámy a pánové, měli bychom více naslouchat běloruské opozici, Alexandru Milinkievičovi, a teprve v okamžiku, kdy si budeme jisti, že je Bělorusko skutečně demokratické, můžeme zrušit všechny sankce, které jsme na něj uvalili.
úřadující předseda Rady. - Pane předsedající, rád bych vám poděkoval za všechny příspěvky. Jak jsem již řekl v úvodu, v posledních měsících jsme zaznamenali kroky běloruských orgánů směřující ke splnění očekávání, která Rada formulovala v závěrech ze svého zasedání v říjnu 2008. Tyto kroky jsou v běloruském kontextu významné. Situace je však zároveň nejednoznačná, což se podle mne potvrdilo i v rozpravě. Rádi bychom viděli další kroky, jako jsou změny v trestním soudnictví, registrace dalších sdělovacích prostředků a nevládních organizací v Bělorusku.
Rád bych vám znovu poděkoval za tuto zajímavou rozpravu a vaše cenné vstupy. Velmi vítáme zájem a aktivní zapojení Evropského parlamentu v Bělorusku. Povzbudila nás i vaše podpora pro politiku ingerence ze strany EU. Bělorusko je důležitým sousedem EU, a proto se všichni zajímáme o tamější vývoj. Je důležité, vůči Minsku vysíláme jasný a soudržný signál, a jsem potěšen, že nás v tom Parlament mohl podpořit.
Otázka souhlasu je nesmírně složitá, a pokud ji hned nevyřešíme, bude se vracet a strašit nás. Dovolte mi příklad: před několika desetiletími nikdo nevěděl, jaké noviny čtu; jen moje rodina a možná pár mých přátel. Proto - a je to zejména pravda v diktatuře - se to tajné služby snažily zjistit, aby mě mohly dát do složky. Aby mohly říci, pan Lambrinidis čte takové a takové noviny, proto musí být komunista nebo musí být proamericky zaměřený. Dnes kdykoliv čtu noviny, zanechávám stopu. To znamená, že soukromé společnosti mohou kompilovat podobné "složky", mohou mi vytvořit profil politik, kterým věřím, mých stravovacích návyků a dokonce mého zdraví. Znamená skutečnost, že tyto stránky navštěvuji, že souhlasím s tím, že se má společnost vrací 40 let nazpátek?
Naléhavě potřebujeme přijmout rozumné zákony, které dokážou nalézt kompromis mezi bojem se zločinem a ochranou práv v elektronickém věku. Tato rovnováha vypadá obtížně, ale není. Musíme přestat pohlížet na počítačovou kriminalitu jako na něco, co je mimo náš každodenní život, něco odděleného. Je to náš život. To znamená, že veškerá práva nebo překážky, které se vztahují na policii a soukromé společnosti uvnitř internetu, se musí také vztahovat na oblast mimo internetu, nebo budeme riskovat zrušení svobod kvůli bezpečnosti a nakonec to, že nebudeme mít ani svobody, ani skutečné bezpečí.
Co se týče svobody slova, Komise bude i nadále podporovat toto základní právo na mezinárodních fórech. Prozatím nejsou nové právní předpisy v této oblasti považovány za cestu vpřed. Již na toto téma máme několik závazných mezinárodních nástrojů. V této fázi věřím, že by bylo užitečné se zapojit do účinného uvažování o vhodných cestách k prosazení existujících právních předpisů. Takže je to o provádění. Tato úvaha by měla také zahrnovat pomoc globálním komerčním hráčům lépe definovat jejich úlohu a odpovědnosti v propagaci a posilování základních svobod projevu v globálním on-line prostředí na internetu.
Samozřejmě s kriminalitou na internetu a se zločiny, které vykořisťují děti a mladé lidi, musíme bojovat. Klíčovým tématem v této souvislosti ale je například skutečnost, že švédská konzervativní vláda přijala tzv. legislativní balíček FRA, zákon, který se zabývá zkoumáním občanů, kteří nejsou zločinci a nedopustili se trestného činu, zatímco bychom to měli být my, koho zkoumají občané. Zpráva je silnou kritikou švédské konzervativní vlády, která se vzepřela vší kritice a zákon FRA ve Švédsku zavedla. Nyní mají orgány ve Švédsku právo monitorovat provoz na internetu, aniž by existovalo podezření na trestný čin nebo nějaké bezpečnostní riziko pro jednotlivce nebo společnost.
Tato zpráva, která se zabývá důležitými otázkami informační společnosti, je důležitým krokem k vytvoření internetu, jenž zaručuje jak bezpečnost našich občanů, tak jejich základní svobody. Hranice mezi svobodou a bezpečností nekončí na hranicích virtuálního světa. Ve své zprávě vzal v potaz boj proti počítačové kriminalitě, dětské pornografii, krádež identity a podvody stejně jako porušení duševních práv. Pokusil se zapojit Europol a vysvětlil, že současné zákony týkající se fyzického světa musí platit také ve světě virtuálním.
Jak již někteří poslanci řekli, internet s sebou přinesl značné příležitosti pro svobodu projevu. Občané, kteří normálně nemají přístup k diskusním fórům ve velkých médiích, mohou rozvířit názory a zabývat se problémy. Je to nová aréna pro výměnu názorů, která je velmi potřebná pro politickou mobilizaci. Poskytuje větší příležitosti občanům pečlivě zkoumat ty, kdo rozhodují. Důležité je, že občané mají sami možnost zkoumat zákonodárce a další držitele moci. Přineslo to s sebou větší znalosti. Máme také možnost výměny a navázání kontaktu s lidmi z jiných kultur a jiných částí světa.
Internetový zločin spáchaný na dětech je obzvláště závažný. V tomto ohledu se držíme Úmluvy Rady Evropy o ochraně dětí před pohlavním vykořisťováním a pohlavním zneužíváním. I jiné skupiny byly zasaženy. Zejména mám na mysli ženy, které se staly oběťmi obchodu se ženami. Sexuální průmysl používá dnes internet a sexuální násilí, kterým trpí mnoho žen a dětí.V této souvislosti bych ráda svým kolegům připomněla skutečnost, že mohou podpořit písemné prohlášení, které se snaží učinit přítrž tomuto násilí, a to písemné prohlášení č. 94.
A konečně bych také ráda zmínila nebezpečí, které jsme viděli u takzvané války proti terorismu. Příležitostně to vedlo k nesmyslným vládním omezením svobody projevu a soukromí jednotlivce. Tato omezení vedla k bezpečnostním rizikům pro občany. Tajné služby různých zemí obchodovaly s osobními daty, které získaly při monitorování internetu. To vystavuje životy lidí rizikům, například když je někdo donucen uprchnout ze své země kvůli politickému útlaku. Naléhavě vás žádám, abyste této zprávě dali zítra svou významnou podporu.
Pane předsedající, denně mě fascinuje, jakým fantastickým nástrojem je internet, jakkoliv se ale o něj může EU přít, globální síť počítačů není evropská. Věřit, že to nějakým výnosem z Bruselu nebo Štrasburku lze změnit, je neuvěřitelné a velmi odtržené od reality. Lze ospravedlnitelně argumentovat, že EU není tím správným fórem, které by mělo řešit problém, jejž zdůrazňuje tato zpráva. Dovolte mi předložit několik příkladů. Zpráva srovnává právo přístupu na internet s právem školní docházky. To je docela silné vyjádření, když víme, že právo nebo příležitost navštěvovat školu není v mnoha zemích EU předem jasnou záležitostí.
Pokud by byl filtr standardně předinstalován jako aktivní, je pravděpodobné, že by daleko více dětí - včetně těch nejmladších, které stále více internet používají bez dohledu - bylo chráněno před náhodným zakopnutím o stránky, které mají na ně škodlivý vliv. Vyzývám výrobce, aby na náš návrh reagovali. Neměli by to vnímat jako vnucení nebo omezení, ale spíše jako marketingovou příležitost. Pokud bych měla možnost si vybrat mezi dvěma srovnatelnými počítači a viděla jeden s vystavenou nálepkou počítač přátelský dítěti, potvrzující, že byly předinstalovány filtry, já jako rodič bych si vybrala právě tento výrobek. Takto vybírající rodiče by časem zajistili, že by se to stalo v odvětví normou. Opravdu doufám, že tohoto můžeme ve spolupráci s průmyslem dosáhnout.
Konečně, zatímco Evropská komise často vyslovuje ušlechtilá slova o svobodě a občanských právech, všimla jsem si, že za vedení komisaře Frattiniho a s pomocí Rady byla v minulých letech přijata nesčetná opatření, která umožňují dnem i nocí špehovat občany a omezovat jejich svobody. Je nejvyšší čas, abychom vyhodnotili, co se stalo a jaké důsledky z toho vznikly. Proto bych ráda skončila návrhem Komisi: vyzývám ji, aby v nadcházejícím období zavedla samostatného komisaře pro občanská práva a svobody.
Členské státy a poskytovatelé internetu by si měli ponechat nějaký manévrovací prostor, aby mohli nalézt nejlepší řešení k zajištění toho, že práva některých nezabrání zcela výkonu práv těch ostatních. Zákony se musí vztahovat na internet stejně jako všechno ostatní. Internet nemůže být virtuálním prostorem, kde čin, jenž v reálném světě zakládá trestný skutek, je přípustný a dokonce i chráněný prostě díky účinku technologií a díky způsobu, jakým jsou používány. V našich demokratických společnostech je v sázce právní stát.
Proto si myslím, že jedinou věcí, ke které bychom měli vyzývat, je právní studie týkající se četných problémů, které vyvěrají z používání internetu. Zpráva proto bude užitečná jako katalog, jenž musí být detailně prozkoumán právními experty, kteří pak zrealizují výzkum, jenž poskytne různým zúčastněným stranám zmíněným ve zprávě nástroje pro navržení právních předpisů, které zajistí princip právního řádu, co se týče demokratického používání internetu. Přirozeně nemůžeme hovořit o demokracii, pokud nemají všichni občané právo internet používat bez ohledu na svou finanční situaci. Takto dnes věci nestojí, ale doufáme, že jednou budou.
Prostřednictvím různých zpráv vydaných v posledních letech se Evropský parlament snažil nalézt odpověď na otázku "Co je internet?". Případnější otázkou by dnes bylo, zda je internetový svět zvláštním prostorem, jak se říká - virtuálním světem -, jenž není součástí skutečného života, nebo zda je součástí veřejného prostoru. O tom také diskutuje pan Lambrinidis ve své zprávě, v níž uvádí, že naším hlavním úkolem je nalézt vhodnou rovnováhu mezi soukromím a bezpečností.
Kdykoliv je zmíněno omezení internetové svobody, vždy dojde na svobodu projevu - svoboda projevu je právem na šíření myšlenek, názorů, přesvědčení a dalších informací, ale také zahrnuje odpovědnost. Ráda bych poděkovala zpravodaji a doufám, že budeme mít všichni sílu nalézt odpověď na tuto otázku: co je internet; je možné ho regulovat, a pokud ano, jak by se to mělo udělat? Vzhledem k tomu, že je internet jedním z nejjasnějších znaků globalizace, musí být také náš přístup k této otázce mezinárodní.
- Paní předsedající, jsem jedním z těch, kdo by rád zajistil pokračování internetové svobody. Tvůrci internetu měli velkou víru v základní dobrotu lidstva a mám sklon tuto víru sdílet. Bohužel u internetu často platí, stejně jako v každé lidské společnosti, že musíme čelit smutné skutečnosti, že je regulace potřebná k zajištění toho, aby ti, co se nemohou chránit sami, byli chráněni. Bezpečí jednotlivce je základním právem, stejně jako právo svobody slova a sebevyjádření.
Ohavnosti jako dětská pornografie a pedofilie stejně jako internetové podvody musí být zastaveny. Nemůžeme tolerovat internetové dravce žádného druhu, a když zde o tomto velmi zajímavém tématu diskutujeme, rád bych upoutal vaši pozornost k méně diskutované skutečnosti: internet je také plný stránek, které podněcují nenávist, násilí a nesnášenlivost vůči všem typům menšin a mezi nimi vůči etnickým menšinám. Je to stránka internetu, která potřebuje naši pozornost. Musíme zajistit, aby se i menšiny cítily chráněny. Je nepřijatelné, že mnoho extremistických skupin používá internet k podněcování nenávisti a xenofobie.
Zaprvé, ráda bych odkázala na ochranu osobních dat a ochranu diskrétnosti ve vztahu k elektronickému hlasování, které umožňuje lidem s handicapem vykonávat svá práva jako občané. Zadruhé bych měla zmínit ochranu duševního vlastnictví ve vztahu k uměleckému materiálu, jenž může být prostřednictvím internetu snadno předáván dál. Další záležitost se týká ochrany dětí před škodlivým obsahem, jako jsou brutální záběry a pornografie, prostřednictvím vhodných filtrů a vzděláváním rodičů. Čtvrtou záležitostí je problém ochrany dětí před pedofily a únosci a také příležitost sledovat zločince za použití stop, které na internetu zanechávají, jako je adresa pedofila nebo nahrávky trestných činů zachycených mobilními telefony a potom vystavených na internetu. Pokud by prohlášení, která v Německu na internetu učinil mladík, nebyly přehlíženy, jeho oběti by stále žily, konkrétně děti a učitelé, které zastřelil. Další otázka, která je ve skutečnosti nejdůležitější, se týká respektování svobody slova a zde by měl být zákon respektován stejně jako v každé jiné oblasti. Některé z těchto problémů vyžadují nová technická řešení. Zpravodaji blahopřeji.
člen Komise. - Pane předsedající, rád bych poděkoval všem řečníkům za jejich angažované a zajímavé příspěvky. Rád bych doplnil dva body k tomu, co jsem řekl na začátku. Například sdílíme obavy týkající se práva na duševní vlastnictví a vyrovnaný přístup, který je v této věci zapotřebí. Je to důležité pro celkový vývoj nebo rozvoj informační společnosti. Vynucení těchto duševních práv musí být řádně vyvážené se základními svobodami nebo právy, které jsou ve zprávě vyjmenované, včetně práva na soukromí, ochrany osobních dat a práva na účast v informační společnosti.
Existuje mnoho otázek, ale já bych se rád přimluvil za zavedení vážně myšlených politik závazků, jak národních, tak mezinárodních. Máme směrnici o soukromí a elektronické komunikaci, hodně konkrétních akcí nebo akčních plánů, Evropský program na ochranu kritických infrastruktur. Proto jsem řekl, že nepotřebujeme další legislativu, ale spíše řádné a vhodné provádění a potom samozřejmě další hodnocení a zlepšení. Někdo správně zmínil telekomunikační balíček. Včerejší trialog dává hodně naděje na konečnou shodu.
Pokud však jde o odkazování na práva na duševní vlastnictví, jeden by si při poslechu některých projevů myslel, že je zpráva ignoruje. Zejména mi dovolte přečíst, do jaké míry jsme se snažili v této zprávě o rovnováhu. V odst. 1 písm. k) vyzýváme Radu, aby "v návaznosti na posouzení míry, do jaké je to nezbytné a přiměřené s přihlédnutím k současnému inovačnímu výzkumu, přistoupila k přijetí směrnice o trestních opatřeních zaměřených na vymáhání práv duševního vlastnictví". To zpráva uvádí.
Politický projev musí být chráněn, a to zejména je-li kontroverzní. Pokud bychom všichni v této místnosti spolu souhlasili, nepotřebovali bychom legislativu zaručující svobodu slova. Je to pro případ, kdy nesouhlasíme - a zejména k ochraně projevu, který může zejména vzbudit hněv v lidech, jako jsem já nebo někdo jiný -, proč máme tyto zákony. Odkaz ve zprávě nehovoří o projevu, který "zakládá trestný čin". Hovoří jasně o "kontroverzním politickém" projevu. Proto všechny žádám, aby ve zprávě podpořili konkrétně tento odstavec a aby podpořili zprávu obecně.
Ale voliči mi říkají, že mají také obavy z nebezpečí internetu. Na dosah ruky máme pozoruhodnou technologii, ale svoboda, kterou nám poskytuje, umožnila zločincům technologii zneužít. Tato zpráva svým zaměřením na základní práva má před sebou ještě dlouhou cestu k bezpečnějšímu internetu. Na minulém dílčím zasedání jsme hovořili o potřebě řešit dětskou pornografii. Prostřednictvím vytváření rovnováhy mezi svobodou a bezpečností, návrhy, o nichž jsme dnes hlasovali, vytvoří další důležitý nástroj pro boj proti této hrozbě.
Po několika týdnech po provedení odpovídajícího rozboru všech reakcí zveřejníme odpovědi společně s prohlášením o odezvě, kterou jsme obdrželi, a do léta nastíníme jednotlivé způsoby řešení problému kolektivních stížností. Nebude se jednat pouze o opakování čtyř možností ze zelené knihy. Naše myšlení se rozvíjí na základě reakcí na konzultace v rámci zelené knihy. Na základě výsledků všech těchto konzultací Komise důkladně zhodnotí hospodářský a sociální dopad na jednotlivé dotčené subjekty, včetně nákladů a přínosů jednotlivých možností. 29. května se bude konat slyšení, na němž budeme informovat dotčené subjekty o našich předběžných závěrech.
Pokud jde o iniciativu Komise v oblasti žalob pro odškodnění za porušení evropského antimonopolního práva, mohu vás ujistit, že Komise sdílí stanovisko Parlamentu, že tyto dvě iniciativy související s kolektivním odškodněním by měly být soudržné. Soudržné však neznamená, že dvě rozdílné politiky musejí využívat stejných nástrojů k dosažení stejných cílů. Stejně tak vás mohu ujistit, že jsem i nadále osobně odhodlána prosazovat tuto záležitost a budu tak činit do konce svého mandátu se stejným nasazením a elánem, jaké jsem této otázce věnovala doposud, samozřejmě s laskavou pomocí a podporou Parlamentu.
Především považuji za důležité načasování a komplikovanost řešení, protože jste dnes naznačila řadu řešení, je však zřejmé, že řešení, která budou zahrnovat nové soudní mechanismy na evropské úrovni, zaberou jednoznačně mnohem více času a mohou být potenciálně mnohem kontroverznější než využití některých stávajících opatření alternativního řešení sporů nebo opatření spolupráce v oblasti ochrany spotřebitele. Domnívám se, že všichni v tomto výboru si vybavíme, že hlubší spolupráce v oblasti ochrany spotřebitele je jedním z hledisek, které prošly naším výborem v minulém volebním období Parlamentu, a byli bychom rádi, aby se stalo účinnějším. Domnívám se, že zde je nástroj, který může poskytnout spotřebitelům mnohem účinnější způsob odškodnění, o které usilujeme, a to nejen v rámci kolektivních stížností, ale při řešení přeshraničních stížností. Pokud bychom jej dokázali přednostně prosadit a co nejrychleji nalézt nejlepší řešení, mohu tento přístup pouze doporučit.
Mám u sebe mobilní telefon. Slyšel jsem od řady mladých lidí, že se dostali do problémů, protože se zcela bezděčně - například kvůli vyzváněcímu tónu - dostali do situace, kdy jim po dobu pěti, šesti, sedmi, osmi měsíců, podle typu smlouvy, strhávají určitou částku. Nikdo se nebude soudit kvůli 5 eurům, pokud má však milion občanů stejnou zkušenost a některý podnik jim neoprávněně naúčtuje 5 milionů EUR, jedná se o nespravedlivou hospodářskou soutěž vůči těm konkurenčním subjektům v Evropské unii, které jednají řádně. Z toho důvodu je velmi důležité, abychom tento problém řešili.
Je však také důležité, aby děti, mladí lidé, rodiče, kteří se s tímto problémem setkají, měli k dispozici právní nástroje, které skutečně posílí jejich postavení. V době, kdy Evropa společně roste, kdy lidé nakupují na internetu, je důležité, abychom zaváděli tyto nástroje jako přeshraniční nástroje, což umožní jejich řádné využívání. Proto je to podle názoru mé skupiny právě hromadná žaloba stanovená těmito nástroji, kterou musíme zvážit s cílem zjistit, zda mohou být tyto žaloby v Evropské unii uplatňovány. Jak jste rovněž uvedla, paní komisařko, musíme však také tyto nástroje vytvořit tak, abychom předešli krajnostem, jakých jsme svědky například v USA, a přizpůsobit je našim vlastním právním systémům. Na této záležitosti musíme pracovat a rádi bychom v příštích měsících zaznamenali nějaký pokrok.
(DE) Pane předsedající, paní komisařko, děkuji vám za příležitost přispět do této rozpravy. Paní Kunevová, jsem rád, že jste podpořila prosazení požadavků skupiny Evropské lidové strany (Křesťanských demokratů) a Evropských demokratů v rámci návrhu o kolektivním odškodnění spotřebitelů generálního ředitelství pro hospodářskou soutěž, které plánují regulaci této oblasti podle praxe zavedené v USA, která by měla být rozvíjena prostřednictvím horizontálního přístupu s cílem přistupovat v celé Evropské unii ke všem stejně - k malým a středním podnikům, spotřebitelům, zaměstnancům a podnikatelům. Je to důležitý krok, který bychom chtěli konstruktivně a pozitivně podpořit.
Jsme si vědomi toho, že v řadě jednotlivých případů je v rámci Společenství vymáhání stížností v oblasti kolektivních práv úspěšnější než vymáhání individuální. Zůstáváme však i nadále přesvědčeni, že nejlepším způsobem ochrany spotřebitelů v rámci drobných stížností není kolektivní odškodnění, ale veřejnoprávní prosazování těchto stížností, například prostřednictvím žalob na odčerpání zisku jako v německém zákoně proti nekalé soutěži, protože jednotliví spotřebitelé budou bedlivě zvažovat, zda podat kolektivní stížnost s právním zástupcem za 4,99 EUR nebo zda by nebylo například užitečnější, kdyby byly tyto žaloby soustavně sledovány na veřejné úrovni veřejným ochráncem práv a vymáhány odpovídajícími prostředky. Proto v otázce způsobu spojení těchto dvou složek jsem přesvědčen, že musím bedlivě zvážit, jak pomáhat spotřebitelům co nejúčinněji, neboť spotřebitelé nemají obvykle čas vyhledávat právníky, ale očekávají snadnou a rychlou pomoc.
Druhým bodem, který považuji za důležitý - a i zde generální ředitelství odvedlo velmi dobrou práci -, je skutečnost, že nejzajímavější součástí byla rozprava v rámci bavorské delegace v Bruselu, kde v reakci na dotaz, zda použitím evropských právních prostředků můžeme skutečně vyloučit kolektivní náhrady, jaké se uplatňují v USA, zástupce vašeho generálního ředitelství jednoznačně odpověděl: "Nikoli, nemůžeme". Podle našeho názoru to znamená, že nemůžeme tento model zcela pomíjet. Musíme o něm nadále diskutovat, avšak s opatrností, a musíme přitom zohledňovat členské státy a jejich právní možnosti, abychom nakonec dosáhli toho, co všichni chceme, a to je skutečně evropský model, který bude přitažlivý zejména pro spotřebitele a který bude rovněž chránit malé a střední podniky.
Jsem přesvědčena, že existuje řada případů, jako tento s toxickými pohovkami, které dostatečně dokládají potřebu existence široké škály možností kolektivního odškodnění, a to nejen s ohledem na lepší přístup ke spravedlnosti, ale i s cílem odradit nezákonné nebo nekalé obchodní praktiky. Členové našeho výboru samozřejmě chtějí, aby spotřebitelé měli přístup k levným a dostupným prostředkům, jako jsou např. mechanismy alternativního řešení sporů, dnešní rozprava se však dle mého soudu týká především nalezení praktických způsobů, jak reálně pomoci našim spotřebitelům a občanům dosáhnout spravedlivé dohody, spravedlivé náhrady a spravedlivého odškodnění.
Pokud jde o kladné stránky, rovněž vnímám velmi pozitivně skutečnost, že generální ředitelství pro zdraví a ochranu spotřebitele ve své zelené knize klade důraz na otázku mechanismů alternativního řešení sporů. To je velký rozdíl oproti bílé knize generálního ředitelství pro hospodářskou soutěž, kterou jsme rovněž v této sněmovně včera projednávali a která doposud zcela pomíjí možnost mechanismu mimosoudního vyrovnání. Domnívám se, že generální ředitelství pro zdraví a ochranu spotřebitele se ve své zelené knize dostalo dál než pracovníci generálního ředitelství pro hospodářskou soutěž.
Nesmíme se spokojit jen s některými nástroji: jeden pro oblast ochrany spotřebitele, jeden pro oblast antimonopolního zákona, jeden pro oblast kapitálového trhu, jiný zase pro životní prostředí, případně pro sociální záležitosti, které si budou navzájem protiřečit, přičemž všechny budou narušovat právní systémy členských států a vést k takovému právnímu zmatení, které se stane nezvladatelné. V minulosti jsme byli svědky takových případů. Vzpomínám si například na rozpravu o směrnici o uznávání odborných kvalifikací, kterou jsme později rovněž spojili do jediného nástroje, protože takovéto roztříštění bylo nadále neúnosné. Komise by v tomto případě neměla dělat znovu stejnou chybu. Komise by měla zastávat horizontální přístup hned od začátku. Takové je jednoznačné stanovisko Parlamentu, jak se ukáže za několik minut.
(DE) Pane předsedající, v této sněmovně vládne shoda v tom, že musíme poskytnout spotřebitelům lepší ochranu, zejména v případě, kdy malé ztráty jednotlivců způsobují díky svému velkému počtu problémy, protože není naděje na smysluplnou individuální žalobu. Otázkou zůstává, jakým způsobem by měla být ochrana spotřebitele a její zlepšení uspořádána? V tomto ohledu považuji za velmi důležité - a za to jsem Komisi vděčný -, že jsme vyjádřili odhodlání prověřit všechny alternativy a všechna hlediska této složité problematiky a až na základě důkladného zvážení rozhodnout o řešení.
V této souvislosti bych ráda zdůraznila následující. Zjistit, zda je skutečně zapotřebí kolektivní náhrady: ano, to činíme a budeme to činit po zelené knize. Dodržení ústavních omezení: ano. Vyhnout se americkému stylu hromadných žalob: ano. Zajistit vyplacení náhrady za způsobené škody, včetně všech nákladů způsobených spotřebiteli, avšak zároveň se i vyhnout jakékoli kárné složce vyplácených náhrad: ano, přesně to máme na mysli. Odrazovat před předkládáním nepodložených žalob, jak to uvedl pan Rack: ano. Podpora mechanismu alternativních řešení sporů: samozřejmě, protože je to méně časově náročné, dostupnější a snadnější, jak pro spotřebitele, tak pro podniky, a rovněž se tím nenarušuje zásada subsidiarity.
Opravdu oceňuji skutečnost, že si všichni uvědomujeme, že máme problém a že jsme připraveni tento problém řešit. Je to velmi dobrý výchozí bod pro další fázi rozprav. A vzhledem k tomuto problému bych zejména ráda zdůraznila to, co už uvedl pan Lehne - společný přístup, horizontální přístup s paní komisařkou Kroesovou. Paní komisařka Kroesová a já stejně jako naše příslušné služby úzce spolupracují s cílem zajistit soudržnost našich iniciativ a součinnost.
zpravodaj. - (DA) Pane předsedající, dámy a pánové, občané EU, tato zpráva je výsledkem dlouhé práce v Petičním výboru, které se účastnili poslanci ze všech politických skupin. Ráda bych poděkovala jak předsedovi, tak stínovým zpravodajům za jejich vynikající práci. Jakožto navrhovatelka stanoviska výboru jsem plně odhodlána tuto záležitost prosazovat. Bude mít samozřejmě značný dopad na životy desítek tisíc občanů EU žijících ve Španělsku a dotýká se jak španělské krajiny, tak španělského hospodářství. Zprávu schválil výbor a byla přijata dvoutřetinovou většinou. Je to komplikovaný text, ve kterém se rozlišuje mezi řadou různých hledisek španělské urbanizace.
Existuje problém základních práv evropských občanů, která zahrnují i právo na právoplatně nabytý majetek. Evropský parlament se již zavázal k dodržování těchto práv a ta jsou pro všechny členské státy závazná. Existuje problém s katastrofálním dopadem rozsáhlé urbanizace na životní prostředí, zejména v přímořských oblastech a na španělských ostrovech, ale i jinde jako například v oblasti kolem Madridu. Existuje problém se znovuoživením španělského zákona o ochraně pobřeží z roku 1988, který nyní upírá lidem právo na život ve vlastním domě - a v některých případech měl za následek i zbourání těchto domů. Dále pak máme problém s dopady tisíců údajně nezákonně postavených domů, které byly schváleny radnicemi, následně však byly prohlášeny za nezákonné, přičemž nyní se kupující stali oběťmi korupčních urbanizačních praktik. Konečně je tu problém s nedostatkem právní jistoty a odpovídajícími náhradami pro oběti tohoto skandálu s nemovitostmi.
Nepochybuji o tom, kdo je odpovědný za tato rozsáhlá porušení zákona, a lituji, že místní a regionální orgány tímto narušily snahy mnoha jiných o udržitelný rozvoj, kde by zdravé hospodářství fungovalo v souladu s respektováním životního prostředí a kulturního dědictví. Tato zpráva si zaslouží řádnou rozpravu, v níž by byla vyslyšena všechna stanoviska. Je nepřijatelné, aby tomu náš nový jednací řád bránil. Tento řád musí být změněn co nejdříve, zejména pokud jde o zprávy, které se zabývají stížnostmi evropských občanů. Žádám vás, abyste odmítli obě alternativní usnesení. I když vycházejí z mé zprávy, nejsou nestranná. Neodráží podrobné a faktické hodnocení, na jehož základě výbor hlasoval.
Ze včerejší rozpravy zřetelně vyplývá, že většina poslanců sv tomto Parlamentu by byla ochotna souhlasit s podpisem prozatímní dohody, i když nerada. Mnozí poslanci doufají, že po letech, kdy byla jednání na mrtvém bodě, umožní tato dohoda obnovení kvalitního dialogu mezi Evropskou unií a Turkmenistánem. Avšak pro tuto většinu poslanců je důležité, abychom Komisi a Radě nedali možnost příliš snadného řešení bez další námahy. Jako Parlament chceme záruky ze strany Komise a Rady, že pokud se situace v oblasti lidských práv bude nadále zhoršovat, zváží na žádost Parlamentu pozastavení dohody. Komise však včera naneštěstí s touto žádostí souhlasila pouze podmínečně a Rada s ní nesouhlasila vůbec. Žádám proto jménem své skupiny, aby obě závěrečná hlasování byla odložena do doby, než obdržíme odpovídající závazky ze strany Rady a Komise.
jménem skupiny PSE. - Pane předsedající, souhlasím plně s naším kolegou, panem Casparym, že bychom měli odložit nejen závěrečné hlasování o usnesení, ale i hlasování o této zprávě - schvalované zprávě - neboť ze včerejší rozpravy jednoznačně vyplynulo, že zejména Rada není ochotna umožnit Evropskému parlamentu skutečně sledovat situaci v Turkmenistánu, a mít tak vliv na tamní situaci prostřednictvím této dohody. Jelikož jsme nedostali dostatečné záruky, podporujeme návrh pana Casparyho na odložení hlasování.
Paní předsedající, pane komisaři, setkáváme se v neobvyklé době, ale přece se otázka k ústnímu zodpovězení, kterou dnes předkládáme, zrodila na půdě meziskupiny "Duše pro Evropu". Jsme přesvědčeni, že nalezneme tuto duši v našich nejstarších celcích - v regionech -, kde spolu lidé navzájem komunikují se zvláštním přízvukem, specifickým dialektem nebo dokonce regionálním jazykem, kde má místní kuchyně svou specifickou chuť, kde se na trzích prodávají skutečně místní druhy ovoce a zeleniny, kde stále žijí konkrétní lidové písně, odkud pocházejí konkrétní pověsti a mýty: stručně řečeno, kde lidé mají pocit, že sem patří, kde se lidé cítí doma.
V důsledku šířící se globalizace je mnoho oblastí ohroženo standardizací a mnohé jedinečné rysy se ztrácejí. Pouze úžasné a skvělé regiony Evropy si mohou uchovat svou zvláštnost a musí mít možnost spoléhat se na ochranu ze strany Evropské unie. Bohatství a rozmanitost evropských regionů, které byly často nepřáteli, byly okupovány, rozdělovány, ničeny válkou a opět spojovány, je třeba zachovat. Regiony jsou jako naše kmenové buňky. Evropská unie vytváří něco jako kulturu malých a má v tomto ohledu i závazky v oblasti lidských práv.
V roce 2007 Komise zahájila Evropský program pro kulturu, jehož realizace nyní prochází první fází. Tento nový strategický přístup ke kultuře stanoví obecné cíle pro rozvoj hospodářské, sociální a politické hodnoty kultury posilováním její propojující úlohy. V tomto rámci Komise a členské státy spolupracují metodou nové otevřené součinnosti k posílení společných snah v oblastech s přímým dopadem na místní a regionální rozvojové strategie. To například pomůže v nejvyšší míře využít potenciál průmyslových odvětví v oblasti kultury a tvorby, zejména malých a středních podniků, a podporovat přístup ke kultuře a mobilitu profesionálních umělců.
Jako příspěvek k pokračující diskusi zahájí Komise v blízké době studii o přínosu kultury místnímu a regionálnímu hospodářskému rozvoji v rámci evropské regionální politiky. Výsledky této studie pomohou ukázat význam investic do průmyslových odvětví v oblasti kultury a tvorby a vazby mezi těmito investicemi, konkrétními cíli regionálního rozvoje a lisabonským programem pro růst a tvorbu pracovních míst. Studie rovněž přispěje k přípravě zelené knihy o potenciálu průmyslových odvětví v oblasti kultury a tvorby, kterou v současnosti připravujeme a kterou má Komise přijmout na začátku roku 2010.
Pane předsedající, pane komisaři, úvodem bych rád řekl, že vítám iniciativu na tak zajímavé téma, jakým je úloha kultury v rozvoji regionů Evropské unie. Kulturní dědictví je důležitou součástí identity a dějin rozvoje evropských národů. Jeho ochrana a zachování jsou proto zvlášť důležité pro výchovu mladé generace, stejně jako pro respektování evropské identity. Kulturní dědictví je ve svém evropském, vnitrostátním i místním rozměru základní hodnotou evropských občanů. Všichni víme, že největší pozornost se soustřeďuje na velká města, kde se nacházejí nejznámější muzea a památky.
Jsem zde, protože zastupuji jedno z těch velkých měst, o nichž hovořil můj předřečník. Londýn, jak všichni víte, je jedním z kulturních středisek EU, které má - stejně jako my všichni - rozsáhlou historii a mnoho co nabídnout. Je rovněž střediskem kulturního průmyslu, v každém případě britského průmyslu. Domnívám se proto, že mým úkolem je hovořit za lidi, které zastupuji, a bojovat za ta pracovní místa, která jsou v případě těžkostí obvykle ohrožena na prvním místě. Velmi proto vítám slova zástupce Komise o úloze kulturního průmyslu, o tom, jak ho chceme zachovat a budovat na jeho základech stejně jako slova o hospodářské úloze kultury. Domnívám se, že hospodářská úloha je často opomíjena a že o ní nemluvíme; ani na ni nemyslíme a přisuzujeme kultuře druhořadé postavení. To je nepřijatelné zejména proto, že kultura může být tak důležitá pro náš vnitrostátní a regionální rozvoj. Doufám, že jednou z věcí, která vzejde z této rozpravy - kterou si s sebou odneseme zpět do našich členských států a kterou si odnese i Komise a Rada -, je, že je pro nás velmi důležité, jak tento regionální rozvoj probíhá, jak k němu přistupujeme a jakou úlohu v něm může sehrát kultura.
Rovněž - jak už řekla paní Packová - je tu i otázka kulturní rozmanitosti. Domnívám se, že jednou z velkých předností EU i Evropského parlamentu je, že pocházíme nyní už z 27 členských států a že jsme ve skutečnosti v řadě ohledů velmi rozdílní: pocházíme z různých prostředí a kultur a samozřejmě hovoříme různými jazyky. A to je jen začátek, i když se svět zmenšuje a i když se lidé stále častěji setkávají, existují stále tyto významné rozdíly. Měli bychom je oslavovat, protože tyto rozdíly tvoří vlastní podstatu toho, o čem tu hovoříme. Všichni si přejeme zachovat vlastní identitu a své vnímání sebe sama a je to naše povinnost.
V této souvislosti se domnívám, že musíme také brát ohled na lidi, kteří na náš kontinent přicházejí. Přicházejí sem lidé z jiných částí světa - mnozí z nich už žijí v některých členských státech ve druhé či třetí generaci - kteří také pocházejí z různých prostředí. Domnívám se, že musíme brát ohled na to, že si s sebou přinášejí vlastní kulturu, tradice a jazyky. I když je začleníme do naší společnosti a naučíme je našim jazykům, stále si v sobě ponesou vlastní svébytnou identitu. Tato otázka, která nebyla v této rozpravě ještě připomenuta, je podle mě velmi významná a doufám, že ji dokážeme začlenit do našich rozprav, zvláště do rozprav, jako je vícejazyčnost, kterou jsme projednávali. Je to nesmírně důležitý problém a domnívám se, že bychom mu měli připisovat větší význam než doposud, avšak v kontextu měnící se Evropy. Musíme si proto zachovat svou stávající kulturu, svou stávající rozmanitost, a přitom vstřebávat novou rozmanitost, která přišla a stále přichází na náš kontinent. Z těchto důvodů vítám podporu, kterou poskytujeme kultuře a kulturnímu průmyslu, podporu malým a středním podnikům, které podle mého názoru za současné hospodářské situace mají potenciál stát se oporou toho, oč usilujeme. Jestliže velké společnosti a velké podniky ztrácejí lidi, snižují stavy a propouštějí, je to příležitost pro menší týmy - malé a střední podniky - zefektivnit svou činnost a vytvořit pracovní místa pro ty, kteří mohou pracovat v tomto odvětví.
Paní předsedající, regiony jsou nesmírně důležitým místem pro rozvoj kultury. Právě zde probíhá většina dlouhodobých výměnných programů a společných projektů mezi oblastmi s různými tradicemi, zvyky a vymoženostmi. Regiony podporují rozvoj kultury a kultura - důležité atraktivní projekty a události - se stává magnetem pro hospodářské investice. Je to klasický efekt přidané hodnoty, který nejlépe ukazují účinky skvělého programu Hlavní město evropské kultury. Po roce kulturních událostí vždy následuje hospodářské oživení. Ví to řada evropských měst, které usilují o účast v tomto projektu.
Dámy a pánové, dovolte mi, abych vás na závěr upozornila na iniciativu učinit rok 2013 evropským rokem výuky jazyků našich sousedů. Dynamický rozvoj regionální spolupráce v Evropě často komplikují problémy související s nedostatečnou znalostí jazyka a kultury sousedních zemí a regionů a v důsledku toho nedostatečnou schopností plné komunikace. Naučit se jazyk bezprostředních sousedů může představovat velký krok vpřed v oblasti vzájemného porozumění a komunikace, a tím i posílení kulturní a hospodářské spolupráce a posílení celého Evropského společenství.
Paní předsedající, domnívám se, že by bylo vhodné v této rozpravě připomenout známá slova Jacquese Delorse, někdejšího předsedy Evropské komise. Když dostal na konci funkčního období předsedy Komise otázku, zda něčeho lituje nebo zda si je vědom nějakého nedostatku, připustil, že Evropská unie a Komise věnovaly příliš málo času otázkám kultury. Domnívám se, že jeho charakteristická sebekritika by pro nás mohla být vodítkem.
Souhlasím s řečníkem, který hovořil o podivných prioritách našeho Parlamentu. Říkáme, že kultura je důležitá a že prioritami nejsou pouze orgány, administrativa a předpisy. O těchto věcech ovšem mluvíme v pondělí, v úterý, ve středu a ve čtvrtek ráno. Jen čtvrteční odpolední rozprava se týká záležitosti, kterou bychom mohli nazvat zásadní - kultury, protože kultura je ve skutečnosti základem evropské jednoty. Nejenom kultura regionů, ale i národní kultura, protože evropské dědictví je ve skutečnosti dědictvím evropských národů a to především platí o našem kulturním dědictví.
jménem skupiny GUE/NGL. - (CS) Vážená paní předsedající, pane komisaři, dámy a pánové, souhlasím se zněním otázek, jak je formulovala kolegyně Doris Pack. Všestranná podpora evropských regionů je podle mého názoru velice důležitá. V Evropě existovaly hranice, které od sebe oddělovaly státy a národy, po staletí a vytvářely už psychologicky jakási území nikoho. Po hranicích, které se nám naštěstí díky schengenskému procesu podařilo odstranit, zůstaly ale rozdělené regiony, rozpůlená města, a zejména psychologický problém, podle kterého jedna část území patří tam a druhá část zase jinam. Integrující se Evropa tyto staré jizvy na mapě i v myšlení lidí hojí sice bezpečně, ale pomalu. Nejrychlejší cestou k jejich zcelování, mnohem efektivnější a účelnější než všechna opatření směřující shora dolů je podpora občanských iniciativ, kulturních organizací a regionálních institucích při jejich aktivitách. Tyto regionální instituce a sami občané žijící na tom či onom území vědí nejlépe, co je třeba udělat pro oživení svých regionů.
Existuje spousta projektů, jejichž uskutečnění znamená krok vpřed a taky impuls k dalším akcím. Já sama pocházím z regionu severní Moravy, ze Slezska, z oblasti, kde se stýká české území s polským a slovenským. A právě tam, v regionu historického Těšínska, které dnes tvoří města Český Těšín a Cieszyn na území Polska, vznikl projekt s názvem "Zahrada dvou břehů". Mezi oběma městy, která byla kdysi jediným urbanistickým celkem, teče řeka. Projekt připravuje propojení obou říčních břehů nejenom urbanisticky, ale též architektonicky a především kulturně. Obě rozpojené části kdysi sourodého celku je třeba propojit kulturní činností obyvatel. Řeka mezi oběma městy a její okolí se mají stát místem kulturní výměny a kulturního prolínání. Důležitým aspektem takovýchto projektů je ale také skutečnost, že jejich vlivem vznikají nové pracovní příležitosti nejenom během realizací prací, ale taky i následně. Určitě se rozšiřuje oblast služeb, zvyšuje se atraktivita oblasti, podporuje se i možnost cestovního ruchu a dalších forem podnikání s ním souvisejících. Autoři projektu "Zahrada dvou břehů" se nechali inspirovat vzorem francouzského Štrasburku a německého Kehlu, které rovněž sousedí tak těsně vedle sebe, že tvoří přirozenou urbanistickou strukturu. A rovněž mezi oběma městy teče řeka Rýn. Co jde ve Francii a v Německu, může být možné i v České republice a v Polsku nebo kdekoli jinde v Evropě. Ostatně podobných případů je ve střední Evropě mnohem více. Když mluvíme o podílu kultury v rozvoji evropských regionů, vybavují se mi právě tyto projekty.
V mém regionu leží historické hrabství Northamptonshire. Část jeho kulturní identity, jeho dějin, jeho struktury tvoří historické vazby na ševcovský průmysl. Ševcovství bylo v tomto hrabství poprvé uznáno v roce 1202, kdy zde byl téměř věhlasný Peter "Švec". V roce 1452 soud reguloval ceny a váhy pro jednotlivá řemesla včetně obuvníků a samotný Northampton tvořil sídlo obuvnického průmyslu po celou tu dobu.
V roce 1841 bylo během sčítání lidu v hrabství napočítáno 1 821 ševců. Fotbalovému týmu Northampton Football Club se stále říká "Ševci" (the Cobblers) a v Northamptonshiru dodnes existuje 34 obuvnických dílen, které fungují více než 100 let. Na nohou mám dnes boty od Barkera z vesnice zvané Earls Barton ležící v nádherném Westminsterském volebním okrsku Daventry. Máme zde muzeum, pořádáme kulturní podniky související s ševcovským průmyslem - a to vše tu bylo před Evropskou unií.
(IT) Paní předsedající, pane komisaři, dámy a pánové, děkuji vám, že jste mi vyšli vstříc. Rád bych rozšířil náš obzor a pohlédl poněkud do budoucnosti, nikoli jen do minulosti. Nacházíme se v situaci, kdy jsme svědky toho, že růst nemůže být vždy trvalý, ale že je omezen přírodními zdroji a omezenou kapacitou země vstřebávat a ničit náš odpad. Nemůžeme už nadále pohlížet na své záměry jen z hlediska materiálního růstu - což je naše koncepce rozvoje - ale musíme pohlížet na rozvoj s větším důrazem na kvalitu života: musíme v podstatě dematerializovat naši společnost.
Tato evropská kultura není ničím novým, jak se mnozí domnívají, je to jen znovuobjevení něčeho mnohem staršího, než jsou národní státy, pane Heaton-Harrisi. Hranice, přinejmenším hranice na kontinentu, jsou většinou poněkud umělé. Kultura je hluboce zakořeněna v regionech často rozdělených umělými hranicemi, přičemž kultura sehrává významnou úlohu jako spojnice mezi národy. Jednou z největších kulturních postav byl básník Adalbert Stifter z Českého lesa, který působil v Bavorsku, Horním Rakousku a v Čechách a spojoval Čechy a Němce. Tato tradice musí zůstat živá - kultura, která byla zničena nacionalismem a vysídlením, kultura menšin, regionální kultura, kultura evropských regionů, která překračuje hranice, a zejména rozmanitost, kterou dokážeme zachovat pouze společně.
(PL) Paní předsedající, lidé musí jíst, pohybovat se a chránit se před chladem a deštěm. To je základ výroby a obchodu sloužících k naplnění základních potřeb. Avšak jakou vidličkou jíme nebo jak vypadá naše jízdní kolo či střecha na našem domě nijak nesouvisí s hospodářstvím, to je projev kultury. Lidé mají duchovní potřebu tvořit jen pro tvorbu samu. Jsou hrdí na svou práci, když ti, kdo jí vidí nebo se jí dotýkají, projevují uznání, a cítí se proto lépe. Významnou skutečností je, že kulturní rozmanitost bývá často spojována s regiony. Neměli bychom nikdy tyto regiony a jejich kulturu sjednocovat - naopak bychom tuto rozmanitost měli podporovat. Kultura je výrazem duše regionu. Evropa by bez kulturního bohatství, které dnes nabízí, byla velmi nezajímavým místem. Uchování kultury je nákladné a naší povinností je kulturu podporovat. Bez ní by nebylo v Evropské unii ani hospodářství ani šťastní lidé.
(PL) Paní předsedající, kulturní bohatství Evropy spočívá ve značné rozmanitosti jejích regionů. Tuto rozmanitost je třeba ochránit. Koniakówská krajka se zcela liší od Brugeské krajky. Směsice vytvořená na povrchním reprodukování kulturních myšlenek vede k ochuzení. Musíme zachovat tuto rozmanitost všech forem a projevů kultury, včetně vícejazyčnosti a hmotné kultury, protože naše rozmanitost je naše identita, je to zdroj tvůrčího rozvoje a vzájemného obohacení. Je rovněž základem kulturní turistiky. Kultura regionů potřebuje podporu a ochranu. Ráda bych požádala Evropskou komisi, aby za tímto účelem vypracovala program.
(PL) Paní předsedající, mottem Evropské unie je spojení v rozmanitosti. Tato rozmanitost činí celou EU výjimečně přitažlivou a rovněž znamená, že se významně lišíme od zemí, jako jsou Spojené státy. Kulturní rozmanitost je skutečnost založená mimo jiné na obrovské rozmanitosti našich regionálních kultur, rozmanitosti, která činí tyto regiony a celé země nesmírně přitažlivými pro turisty. Jsou přitažlivé pro nás, Evropany, a jsou také velmi přitažlivé pro ostatní, kteří mohou do Evropy přicházet, zakoušet a oceňovat tuto neobyčejnou rozmanitost.
Říká se, že ruka, která houpe kolébkou, vládne světu. Jsem přesvědčen, a je to jen můj osobní názor, že kolébkou evropské civilizace bylo Řecko. Své vykonali jeden či dva Angličané - Lord Byron a další. Snad by nám pan komisař Borg z Malty, země kříže svatého Jiří, mohl zodpovědět tuto otázku: proč bychom nemohli vynaložit o něco více prostředků na podporu budoucnosti kultury naší civilizace? Utrácíme nevím kolik miliard eur na to či ono. Dejte prosím šanci hudbě, poezii, historii, harmonii.
Pokud jde o zelenou knihu, rád bych vás informoval, jak jsem učinil už na začátku, že tento politický dokument má být dokončen v prvním čtvrtletí roku 2010 a jeho cílem je zahájit otevřený postup konzultací. Obsahuje tři hlavní politické cíle. Za prvé, prosazení strategičtějšího přístupu. Za druhé, uvolnění potenciálu evropských průmyslových odvětví v oblasti kultury a tvorby, a za třetí, přispění k rozvoji strategií zaměřených na podporu lepšího propojení mezi průmyslovými odvětvími v oblasti kultury a tvorby a dalšími hospodářskými odvětvími a propojení kultury a tvořivosti s inovací a širším hospodářstvím. Regionální rozměr bude samozřejmě v této souvislosti plně zohledněn.
Zpráva však navíc upozorňuje na nepřiměřeně silnou reakci Ruska na ozbrojený zásah Gruzie v Jižní Osetii a na obrovskou a nevyprovokovanou akci ze strany ruských sil v Abcházii. Zpráva upozorňuje na potřebu smysluplného dialogu o bezpečnostních otázkách. Měl by to být dialog založený na dodržování mezinárodního práva a územní celistvosti států. Zpráva upozorňuje také na to, že události na Kavkaze a uznání nezávislosti obou enkláv, Osetie a Abcházie, budí pochybnosti o tom, zda je Rusko skutečně připravené a schopné budovat spolu s Evropskou unií společný prostor bezpečnosti v Evropě.
Zpráva upozorňuje na velký skrytý potenciál možných vzájemných hospodářských dohod založených na rovnocenném partnerství mezi oběma stranami. Tyto dohody by mohly vést k vzájemné závislosti prospěšné pro obě strany. Podle zprávy je pro členské státy a Evropskou unii jako celek nesmírně důležité mluvit jedním hlasem, zejména ve vztazích s Ruskem. Je také zásadní, aby členské státy mohly navzájem dostatečně předem konzultovat ohledně jakýchkoliv dvoustranných dohod s Ruskem, jak to po nich vyžadují některé smlouvy Evropské unie. To je obzvláště důležité v případech, které by mohly mít dopad na jiné země Evropské unie nebo na Evropskou unii jako celek.
Ve zprávě je velká pozornost věnována lidským právům a svobodám v Rusku. Poukazuje se na to, že Rusko je jako členský stát Rady Evropy povinno dodržovat zásady, na kterých je Rada založena. Uvádí, že dodržování těchto zásad je pro úspěch jednání o spolupráci mezi Evropskou unií a Ruskem zásadní. Je politováníhodné, že Rusko není ochotné zavést účinná opatření, aby zajistilo, že se nebudou opakovat četné případy porušování lidských práv ze strany ruských orgánů, které odsoudil Evropský soudní dvůr.
Stojí za to, abychom věnovali pozornost jednomu z mnoha doporučení uvedených ve zprávě, a to, aby Evropská unie nadále podporovala ruskou žádost o členství ve Světové obchodní organizaci. Považuje se za velmi důležité, aby se Rusko zavázalo dodržovat členské závazky, než mu bude formálně uděleno členství. Zejména to znamená, aby se Rusko přestalo odchylovat od postupů, které již jednou byly zavedeny. V této souvislosti je vhodné připomenout velký význam přisuzovaný účinné ochraně duševního, obchodního a průmyslového vlastnictví.
úřadující předseda Rady. - Pane předsedající, chtěl bych poděkovat Parlamentu za příležitost zabývat se během tohoto zasedání otázkou vztahů s Ruskem. Jak jistě víte, Rada nedávno podrobně diskutovala o vztahu s Ruskem, když jsme položili základy pro novou dohodu mezi Evropskou unií a Ruskem, a proto považujeme za důležité, aby jednání o nové dohodě dále pokračovala. Rusko je konec konců náš největší soused, jeden z našich klíčových partnerů a nepominutelný hráč na mezinárodní scéně. Nyní, kdy nás stejně těžce zasáhla hospodářská krize, je jasné, že konfrontace ani jednoho z nás neposílí.
Stručně řečeno, toto bylo to hlavní, co nás přimělo rozhodnout o obnovení jednání o nové dohodě mezi Evropskou unií a Ruskem navzdory tomu, k čemu došlo minulý rok v srpnu v Gruzii. Krize a její dopady nadále zastiňují naše vztahy. Jednání v žádném případě neospravedlňují chování Ruska v Gruzii, a to ani na území Abcházie a Jižní Osetie, a Evropská unie v tomto ohledu stanovila jasné hranice. Naše podpora územní celistvosti Gruzie je jistě jednou z nich.
Nyní bych chtěl učinit několik poznámek k části dohody týkající se vnější bezpečnosti, kde i předsednictví hraje úlohu při vyjednávání. Je nesmírně důležité, aby nová dohoda obsahovala ustanovení k zajištění účinného dialogu a spolupráce s Ruskem a byla založena na společných hodnotách, dodržování stávajících mezinárodních závazků, právního státu a respektování demokracie, lidských práv a základních svobod. To je významné zejména ve vztahu k našim společným sousedům. Je to zásadní, pokud máme dospět k vyřešení dlouhodobých konfliktů.
Pane předsedající, Rusko pro nás je a zůstane významným partnerem. Naše společné cíle jsou komplexní povahy a překrývají se; od hospodářských kontaktů až například k naší společné práci na Kvartetu pro Blízký východ, nebo jako například včera, pokud jde o Afghánistán a Pákistán. Samozřejmě, jak všichni víme, existují mezi námi velké názorové rozdíly, pokud jde například o územní celistvost Gruzie. Čas od času dochází k napětí ohledně posílení naší role ve společných sousedních státech. V této souvislosti se často nesprávně tvrdí, že jsme na našem velkém sousedovi závislí. Pokud jde o obchod a energie, jsme na sobě spíše vzájemně závislí, nebo, jinak řečeno, stali jsme se jeden pro druhého nepostradatelným partnerem. To jsou časy, kdy jsou naše vztahy s Ruskem nesmírně důležité a kdy je naprosto zásadní mít jednotnou a dopředu hledící strategii Evropské unie.
Jak uvedla Komise ve svém sdělení ze dne 5. listopadu, komplexní a široce pojatá povaha našich vztahů a mnoho oblastí, ve kterých jsme na sobě závislí, znamenají, že se Ruskem musíme neustále zabývat, a já bych i řekla, že musíme být v odhadech střízliví a orientovat se na výsledky. Jednání o nové dohodě jsou bezpochyby nejlepším způsobem, jak prosadit společný postoj Evropské unie, který bude chránit naše zájmy a jehož cílem bude dosažení shody nad nejvýznamnějšími otázkami. Nyní, když k vám hovořím, probíhá v Moskvě čtvrté kolo jednání.
Nyní jsme se shodli na obecné struktuře dohody, která by měla tvořit právně závazný základ pro všechny aspekty našich vztahů v dohledné budoucnosti. Zároveň jsme však nestanovili žádné umělé lhůty pro jednání: podle mého názoru bychom si měli vzít tolik času, kolik bude k dosažení uspokojivého výsledku potřeba, protože do té doby bude platit současná dohoda, a tak nemusíme nutně postupovat příliš rychle. Nemusíme proto čekat na novou dohodu, protože můžeme postupovat podle stávající dohody. Zatím se diskutovalo o otázkách politiky, justice a bezpečnosti, proto nyní lépe rozumíme postojům druhé strany; nyní jsme začali diskutovat o hospodářských otázkách.
V žádném případě by nemělo být pro nás překvapením, že obě strany mají k některým otázkám odlišný přístup. Ačkoliv má Rusko například velké ambice v oblasti spolupráce na zahraniční a bezpečnostní politice, je nyní méně ambiciózní v hospodářských otázkách. Je samozřejmě v našem zájmu, v zájmu Evropské unie, aby naše obchodní a hospodářské vztahy byly upraveny závaznými a právně vymahatelnými ustanoveními, abychom měli jistotu, že Rusko přijme systém založený na jasných pravidlech. To platí zejména pro témata, jakými jsou energetika, kde usilujeme o přijetí zásad obsažených v Energetické chartě, z nichž nejdůležitějšími jsou transparentnost, vzájemnost a nediskriminace.
Dohoda, o které jednáme, by měla být samozřejmě založena na dodržování lidských práv a demokracie a věříme, že to by měl být zásadní prvek. Když na to přijde, Rusko a Evropská unie přijaly, jak řekl pan Vondra, stejné závazky v OSN, Organizaci pro bezpečnost a spolupráci v Evropě (OBSE) a v Radě Evropy. Naše smlouva by měla zdůrazňovat dodržování těchto sdílených závazků a respektování zájmů. Samozřejmě sama o sobě nemůže vyřešit konflikty v Evropě, ale může stanovit rámec pro jejich řešení.
Kromě našich jednání budeme pokračovat v našem úsilí v rámci stávajících fór, při ženevských jednáních týkajících se Gruzie, v rámci fóra označovaného jako 5 + 2 pro Podněstří a v Minské skupině pro Náhorní Karabach. Justice a vnitřní záležitosti jsou, jak jsem uvedla, při jednáních významné pro obě strany, a jsou to oblasti, kde vidím značné možnosti pro vzájemně prospěšnou spolupráci, zejména v boji proti organizované trestné činnosti a při zlepšování podmínek pro ty, kteří v dobré víře cestují. Avšak možnost zrušení víz, jak to požaduje Rusko, bude realistické, až dojde k dalším zlepšením v jiných oblastech. Bylo by pro nás například obecně snadnější účinně spolupracovat, pokud by Rusko přijalo vyšší standardy ochrany údajů; výzkum, školství a kultura také skýtají četné příležitosti pro spolupráci v zájmu našich občanů a měly by být v nové dohodě vzaty v úvahu.
Zpráva, o které dnes vedeme rozpravu, zjevně obsahuje mnoho jiných návrhů, ke kterým se nyní nemohu pro nedostatek času vyjádřit, ale bude se o nich diskutovat v rozpravě. Ještě jednou bych chtěla zdůraznit, že zejména oceňuji přístup, který pan Onyszkiewicz ve zprávě a v návrhu usnesení zaujal. Pokud bude po dnešní rozpravě zapotřebí dalších informací, budu samozřejmě ráda, pokud je budu moci Výboru pro zahraniční věcí dát, jako jsem to udělala i minulý rok.
Nemůžeme žít v neustálé nejistotě, zda budou našim občanům opět přerušeny dodávky, a i Rusko musí uznat, že nemůže používat energii jako nástroj pro to, aby nemuselo uznat svrchovanost sousedních států. Současná situace je situace lidí, kteří dosáhli nezávislosti a plně se těší demokracii, nad kterými bychom měli bdít a nad kterými je Rusko povinno bdít, stejně jako má povinnost stanovit jasný soubor pravidel pro výměnu energií a jednotu prostřednictvím energií.
jménem skupiny PPE-DE. - (CS) Pane předsedo, dovolte, abych poděkoval panu Onyszkiewiczovi za přípravu této důležité, kvalitně zpracované a vyrovnané zprávy. Jako stínový zpravodaj PPE-DE jsem rád, že zpráva odráží také naše hlavní priority ve vztahu k Rusku, jako jsou pragmatická spolupráce postavená na zdravém tržním prostředí, důraz na lidská práva, fungující právní stát a demokracii, které jsou pro EU coby společenství hodnot zásadní, důraz na respektování suverenity všech sousedů a na jednotu Evropské unie.
Jednání o nové dohodě, která musí zahrnovat všechny aspekty spolupráce a být právně závazná, jsou odrazem kvality našich vztahů s Ruskem. Má-li ale průběh rozhovorů odrážet naše postoje a hodnoty, nesmíme opomenout roli Ruska v gruzínské válce z minulého léta či v lednové plynové krizi. Nemůžeme připustit vytváření nových sfér vlivu v Evropě. Nemůžeme akceptovat status quo, či lépe fait accompli na Kavkaze. Proto požadavek na jednoznačné záruky, že Rusko nepoužije sílu vůči žádnému ze svých sousedů a spory ve společném sousedství bude řešit v dohodě s EU. Vyzvat Rusko, aby učinilo první vstřícný krok, který posílí důvěru, je z našeho pohledu naprosto přirozené.
Mnoho kolegů dnes právem zdůrazní potřebu jednoty EU ve vztahu k Rusku. Skutečně jednotného postoje ale dosáhneme jen postupnými kroky, odtud můj návrh v rámci Rady zřídit funkční konzultační mechanismus, který by členským státům umožnil s dostatečným předstihem vzájemně konzultovat všechny dvoustranné otázky s Ruskem, které mohou mít dopad na jiný členský stát nebo na Evropskou unii jako celek. Jen takto dospějeme ke skutečně jednotné politice vůči Rusku, jen takto naplno využijeme největší výhodu, kterou vůči Rusku máme, totiž naši vlastní jednotu.
Skupina socialistů s obavou sleduje způsob, kterým proběhly nedávné volby do ruské dumy a prezidentské volby. Jsme kritičtí k ruské straně v jejím konfliktu o plyn mezi Ruskem a Ukrajinou. Zároveň jsme však přesvědčeni, že doporučení Parlamentu musí vést ke zlepšení vztahů mezí Evropskou unií a Ruskem a vytvoření nového strategického partnerství. Tato zpráva tomuto cíli neslouží. Z tohoto důvodu jsme ve Výboru pro zahraniční věci hlasovali proti ní.
Skupina Evropské lidové strany (Křesťanských demokratů) a Evropských demokratů a skupina Aliance liberálů a demokratů pro Evropu se postavily proti smýšlení Komise. Míří vstříc nové politice Spojených států, neboť se domnívají, že Obamova administrativa, zejména ve výrocích viceprezidenta Joea Bidena, změnila styl; Evropská unie za novou americkou politikou zaostává, ačkoliv to není v našem zájmu. Naše obavy se proto netýkají kritiky, ale stylu.
Historie nás učí, že nic nepodráždí Rusko více, než když se k němu obrátíme zády; je tedy v zájmu jak Ruska, tak Evropské unie komunikovat, spolupracovat a obchodovat způsobem, který vede k budování důvěry. Zrovna tak není čestné předstírat, že chování Ruska nelze nic vyčíst. Je to země, která využívá dodávky energie jako zbraň, země, jejíž velkopanské chování na Kavkaze a v Pobaltí znervózňuje její sousedy, a země, kde je právní stát ohýbán tak, aby vyhovoval těm, kteří jsou zadobře s Kremlem, a ohrožuje ty, kteří s ním zadobře nejsou, jak ukazuje dnešní soud s Michailem Chodorkovským.
Existují tři důvody, proč jsou některé členské státy ochotny podbízet se panu Putinovi. Za prvé jsou to ti, kteří kdysi sympatizovali se Sověty a stále cítí sentiment ke Kremlu. Za druhé to jsou ti, kteří si myslí, že Rusko se nějak liší od ostatních zemí a nemohou se na něj vztahovat stejná měřítka, a za třetí jsou zde ti, kteří si myslí, že Rusko je příliš děsivé na to, abychom jím mohli pohrdat. Žádný z těchto argumentů nemá opodstatnění. Historie evropské levice je historií úmyslného přehlížení porušování lidských práv v sovětské éře. Není to jen morálně špatné, je to i politicky zmatené, aby bylo Rusko omlouváno nyní, když se přibližuje autoritářskému režimu. Navíc jsou lidská práva univerzální a nezadatelná, jinak by nic neznamenala, a Unie by tedy měla mít důvěru v obhajobu našich hodnot uvnitř i vně našich hranic.
Pane předsedající, Kreml využívá dodávky energie jako politický nástroj spolu se zásadou "rozděl a panuj", aby tak korumpoval Evropu, zemi od země, od Kypru až po Nizozemsko. Tento přístup se ukazuje neobyčejně úspěšným. Naopak Evropská unie zůstala při útoku na svrchovanost Gruzie překvapivě pasivní. Vůdci Evropské unie byli svou nepřítomností až nápadní. Pan Solana a komisařka Ferrerová-Waldnerová nebyli nikde vidět. Mezitím byl pan Sarkozy, francouzský prezident, zcela zahanben, když Rusko zcela ignorovalo mírovou dohodu, která s ním byla vyjednána. Z toho vyplývá, že slabost Evropy ve vztahu k Rusku je způsobena její vlastní naivitou a krátkozrakostí.
Rakouské, německé a italské energetické společnosti vzájemně obchodují s Kremlem. To přímo vede k politickému tlaku Moskvy na jednotlivé členské státy. Německo buduje plynovod podél pobřeží Baltského moře, aby Polsko nebylo na Rusku závislé, přesto Rusko více než jednou přerušilo dodávky energií Litvě, České republice a dalším zemím Evropské unie. Pokud bude vybudován severní plynovod, může stejný osud postihnout mou zemi - Polsko. Politika Evropské unie vůči Rusku musí být založena na zásadě jednoty a solidarity. Pokud proto chceme, aby byly naše vztahy s Ruskem jasné, je naprosto zásadní před uzavřením dvoustranných dohod s Kremlem konzultovat ostatní členské státy, které by jimi mohly být dotčeny.
I my podporujeme kritický postoj k Rusku, protože i když Rusko ukazuje některé pozitivní signály, zejména svou ochotu uzavřít mezinárodní úmluvu o snižování jaderných zbraní, které jsou bezpochyby nyní v době krize příliš nákladné, stále zůstává naprosto nekompromisní v jiných oblastech, zejména pokud jde o politiku sousedství, a vyčítá Evropské unii zasahování do jeho sféry vlivu. Chci vám připomenout, že nedávno pan Lavrov v Bruselu kritizoval Východní partnerství, které bylo založeno na jarním summitu, a že pan Putin negativně reagoval na dohodu o plynu uzavřenou mezi Evropskou unií a Ukrajinou.
Jak víte - a zaznělo to zde od každého -, otázka Gruzie je stále aktuální a stále je jablkem sváru mezi námi a Ruskem, které stále využívá svého práva veta, aby zabránilo rozmístění mezinárodních mírových sil a dokonce přístupu našich civilních pozorovatelů na území, která okupuje a kontroluje. Tím porušuje šest bodů dohody, kterou Evropská unie uzavřela s Ruskem 12. srpna, a nebrání tak zastavení každodenního násilí na administrativních hranicích mezi Abcházií a Osetií.
Vážený pane předsedo, vážení přítomní, diskutujeme naše doporučení Radě k nové smlouvě s Ruskem. Text zprávy mi ale jako doporučení k diplomatickým jednáním nepřipadá. Dokument v drtivé většině používá jen výrazy a formulace o nutnosti požadovat, trvat na tom, zdůraznit, vyzvat a podobně. Náš slovník je diktující a jsem docela rád, že nejsem v roli vyjednavače, který by se podobnými doporučeními měl řídit. Přitom zároveň přiznáváme, že v EU pochází čtvrtina dodávek ropy a zemního plynu z Ruska, mimo všeho jiného. Někdy mám dojem, že se snažíme s klackem v ruce žádat o bezpečné, stabilní dodávky životně důležitých surovin. A co pokládáme na jednací stůl my jako Evropská unie? Kde je třeba náš postoj k lidským právům, kterými se tak zaštiťujeme, např. ruskojazyčných menšin na území členských zemí Unie? Kde je náš názor na srazy a akce bývalých příslušníků jednotek SS v zemích Unie? Nebo proti nim nejsme a podporujeme je, v rozporu např. se závěry OSN? A proč může výbor ITRE pojmenovat u problému s dodávkami zemního plynu do EU oba státy, které za ním stojí, tedy kromě Ruska i Ukrajinu, ale naše doporučení vyzývá jen Rusko? Je to celé tak trochu jako pokus hrát fotbal na jednu branku. A to není, jak jistě uznáte, plnohodnotná hra. Nečekejme pak zázračné výsledky.
jménem skupiny IND/DEM. - (NL) Pane předsedající, není pochyb o tom, že Rusko má na globální hospodářské krizi svůj podíl. Právě dnes ráno jsem v rádiu slyšel dojemnou zprávu z Petrohradu o lécích, které si běžný ruský občan nemůže dovolit, a jsou tak pro něj nedostupné. Poslední předpovědi Světové banky hovoří o ještě bouřlivější době pro ruské hospodářství. Co uděláme se skličující předpovědí, která tvrdí, že do konce tohoto roku může žít více než 20 milionů Rusů pod hranicí bídy, tj. 4 600 rublů (přibližně185 USD)?
Evropa a Rusko skutečně naléhavě potřebují k překonání krize rozhodnou akci. Je proto třeba dát přednost společnému úsilí ke zlepšení globálního hospodářského klimatu. Toto společné úsilí však bude vyžadovat vzájemnou důvěru, které však, a to zdůrazňuji, bohužel stojí v cestě zahraniční politika Kremlu. Jedním příkladem je pokračující krize v Moldavsku, která se ještě více komplikuje, a které Igor Smirnov nenapomáhá. Dalším příkladem je komplikovaná situace, ke které došlo minulý týden na Ukrajině. Stručně řečeno, nedostatek vzájemné důvěry stojí v cestě společnému úsilí.
- (CS) Dámy a pánové, v návrhu doporučení tohoto Parlamentu Radě týkajícího se nové dohody mezi Evropskou unií a Ruskem, které dnes projednáváme, lze souhlasit snad jen se dvěma fakty. Zaprvé, že Rusko má obrovský význam pro stabilitu a prosperitu v Evropě a ve světě a zadruhé, že je nutné dosáhnout strategického partnerství s Ruskem založeného na demokratických hodnotách. Jinak musím konstatovat, že text je napsán jazykem vítězné mocnosti z doby studené války a popírá všechna základní pravidla diplomacie a mezinárodních vztahů. Ta jsou přeci o kompromisu, slušnosti, vyváženosti a respektu k druhé straně vyjednávacího stolu. Nejsou o protektorských příkazech a příkrých odsudcích. Terminologie a formulace zprávy připomínají dopis nadutého sultána záporožským kozákům, kteří mu poté také dali náležitou odpověď. Nemístný rusofobní text částečně zachraňuje objektivní vyjádření Výboru pro průmysl, výzkum a energetiku, které by se mohlo stát vodítkem při formulování dokumentu nového. Současná zpráva poškozuje podle mého názoru Evropskou unii i Ruskou federaci a tím zájmy všech občanů euro-asijského prostoru.
Dámy a pánové, doufám, že summit Evropská unie-Rusko, který povede za české předsednictví prezident České republiky Václav Klaus, tuto rusofobní rétoriku rozhodně používat nebude. Mimo jiné i proto, že český prezident nesdílí unijní mainstreamový názor na rusko-gruzínský konflikt. Jsem přesvědčená, že by Rada v zájmu občanů měla mít na paměti, že Rusko je a bude v našem geopolitickém prostoru potřebným, užitečným a rovnocenným partnerem. Jak už bylo zmíněno, čtvrtina dodávek ropy a zemního plynu v EU pochází z Ruska a polovina ruské ropy a zemního plynu putuje k nám. Kdyby nic jiného, tak tento fakt je dostatečným argumentem pro snahu o dobré sousedské vztahy mezi Evropskou unií a Ruskou federací.
(NL) Pane předsedající, za poslední dva roky a půl jsem se jako předsedkyně Delegace pro vztahy s Ruskem intenzivně zabývala Ruskem a Evropou. Nezabývali jsme se pouze incidenty, ale snažili jsme se být otevření, pokud jde o dlouhodobou strategii. Proto nemohu pochopit, co právě řekl pan Watson, předseda skupiny Aliance liberálů a demokratů pro Evropu. Ani já, ani mí kolegové jsme nezaujali jednoznačné stanovisko v žádné z těchto rozprav. Diskutovali jsme o mnoha problémech týkajících se Ruska.
Potřebujeme dohodu o partnerství, o strategickém partnerství, protože máme jen jednoho velkého souseda. My jsme závislí na tomto sousedovi, pokud jde o energetické dodávky, a Rusko je závislé na našich finančních prostředcích. Vzhledem k tomu, že máme v Evropě hodnoty, které musíme chránit, musíme také s naším sousedem diskutovat o společných hodnotách a lidských právech. Diskuse pouze o negativních aspektech není dobrým začátkem pro novou strategii, kterou vůči našemu velkému sousedovi opravdu potřebujeme. Chtěla bych proto poděkovat paní komisařce za její odpověď, neboť obsahuje pozitivní prvky, které nám pomohou dosáhnout něčeho skutečně užitečného ve prospěch 500 milionů evropských občanů.
Moje skupina má s touto zprávou pana Onyszkiewicze velké problémy, proto jsme ve Výboru pro zahraniční věci hlasovali proti ní. Je komplexní, a to právem; pořad jednání pro vztahy mezi Evropskou unií a Ruskem je vskutku obsáhlý. Je pravda, že zpravodaj se ve zprávě pokusil ke všem těmto otázkám vyjádřit, za což jej musím pochválit. Tato zpráva je však napsána špatným tónem. Nelze říci, že tyto vztahy jsou zásadní, jak to dělá zpravodaj, a pak jen uvádět příklady toho, jak je všechno v Rusku špatné, aniž by také zmínil chyby, kterých jsme se my sami v minulosti za posledních 20 letech ve vztahu k Ruské federaci dopustili.
Rusko není kandidátskou zemí, ale strategickým partnerem, který chce spolupracovat v oblastech společného zájmu. To vyžaduje konstruktivní a racionální chování a já plně souhlasím s panem Vondrou, že toto musí být základem našeho přístupu. Nelze zde uplatňovat kodaňská kritéria, ačkoliv zde takový dojem existuje. Podporuji pragmatický přístup založený na vzájemné závislosti. Oni potřebují nás a my potřebujeme je. Ať v oblasti obchodu, energetické spolupráce, klimatu či nešíření zbraní můžeme najít řešení pouze tehdy, pokud budeme spolupracovat. To je strategický zájem; stále používáme v rozpravě slovo "strategický", pokud jde o jednání o nové dohodě. Musíme vést jednání v dobré víře a respektovat také zájmy Ruska.
Náš zpravodaj správně věnuje velkou pozornost sousedům, které má Evropská unie společné s Ruskem. I zde platí zásada, že spolupráce je přínosnější než konfrontace. Za každou cenu se chceme vyhnout boji o sféru vlivu. Místo toho by se měla Evropská unie zaměřit na obrodu oslabené Organizace pro bezpečnost a spolupráci v Evropě (OBSE). V tomto rámci můžeme zlepšit přístup ke zmrazeným konfliktům, které stále v Evropě máme, ať již v Gruzii, Ázerbájdžánu či Moldavsku.
Samozřejmě ne všechno je ve vztazích mezi Evropskou unií a Ruskem skvělé. Zpráva na to správně poukazuje. Odsoudili jsme ruskou invazi do Gruzie a nadále ji odsuzujeme. Znepokojují nás autoritářské tendence v Rusku. Dialog nemůže být pouze o pozitivních věcech, ale Rusko se jakožto člen Rady Evropy může zlepšit. Avšak ke vší úctě ke zpravodaji, udělal by lépe, kdyby zmáčkl tlačítko pro vynulování. Trvat na polarizujícím postoji teď, kdy vláda Spojených států zaujala k Rusku nový přístup, je kontraproduktivní. Naše problémy jsou globální a k jejich vyřešení potřebujeme zapojení všech.
(LV) Pane Onyszkiewiczi, děkuji vám za velmi vyváženou zprávu. Rusko je pro Evropskou unii velmi významným partnerem. Společné úsilí může mít pozitivní vliv na překonání hospodářské a finanční krize. To však nesmí znamenat, že se odchýlíme od svých zásad a hodnot. Musíme požadovat, aby Rusko ve své zemi obnovilo dodržování lidských práv, svobodu tisku, svobodu projevu a svobodu sdružování. Musíme naléhat na to, aby ruský program na podporu ruských spoluobčanů nebyl zneužíván jako nástroj pro posílení jeho politického vlivu v některých členských státech Evropské unie. Rusko musí dodržet své závazky týkající se územní celistvosti Gruzie, aby bylo možné dohodu podepsat. Široce pojatá dohoda by měla zahrnovat strategii energetické bezpečnosti založenou na ratifikaci Energetické charty. Musíme také požadovat, aby byl řádně vyhodnocen vliv severního plynovodu na životní prostředí. Děkuji.
(DE) Pane předsedající, paní komisařko, pane úřadující předsedo Rady, pan Onyszkiewicz hovořil v souvislosti se spoluprací s Ruskem velmi jasně o významu lidských práv, za což mu děkuji. Myslím, že je obzvlášť důležité, abychom zdůraznili, že Evropa neupřednostňuje hospodářské zájmy, řekněme plyn, před lidskými právy. Normální partnerství jsou založena na spojení dvou spolehlivých stran, které si navzájem věří. U strategického partnerství existuje riziko omezené udržitelnosti a spolehlivosti, což je důvod, proč se Evropská unie musí chránit před nespolehlivostí. Dokud bude Rusko porušovat lidská práva tak závažným způsobem a nedosáhne minimální úrovně demokracie a právního státu, jak dokládají případy Anny Politkovské nebo pana Chodorkovského a pana Lebeděva, nemůžeme mít dobré normální partnerství.
(CS) Předkládaná zpráva našeho kolegy Onyszkiewicze je nepochybně jedním z nejdůležitějších dokumentů, který přichází na konci našeho volebního mandátu. Musím podtrhnout, že jsem velmi, velmi zklamán obsahem této zprávy. Jedna z mála věcí, se kterou mohu souhlasit, je, že všichni považujeme dobré vztahy s Ruskem za klíčovou otázku. Pojetí zprávy se mi zdá nevyvážené a jsem přesvědčen, že v této originální podobě nepřispěje ke zlepšení našich vzájemných vztahů. Za jemně řečeno nedorozumění považuji fakt, že zpráva chce svěřit pravomoci konzultací vysokému představiteli EU. Pokud by mělo jít o pana Solanu, říkám za sebe, že člověk, který před deseti lety spustil nesmyslné, tzv. humanitární bombardování Jugoslávie a který v rozporu s mezinárodním právem organizuje odtržení části suverénního státu, nemá moji důvěru. Nevyváženost právě spatřuji i v tom, že kritizuje Rusko za program podpory jeho občanů v zahraničí a na druhé straně zamlčuje, jaké je postavení neobčanů - rusky mluvících - v Unii. Stejně tak zpráva podle mne záměrně mlčí o problému tzv. polské karty, která je v rozporu s mezinárodním právem.
Z mnoha důvodů, z nichž některé jsou historické, mají členské státy v Evropské unii rozdílné názory na naše vztahy s Ruskem, a proto není jednoduché shodnout se na společném postoji. To je jednou z našich slabostí, jedním z našich problémů. Avšak s přístupem, který lze v tomto Parlamentu nazvat pragmatickým či realistickým, roste přesvědčení, že se ti partneři, se kterými si přejeme mít velmi úzké vazby, musí chovat v souladu s mezinárodním právem a dodržovat základní práva a svobody, zejména, pokud se jedná o partnery, kteří patří do velké evropské rodiny.
(DE) Paní předsedající, nejprve bych chtěl co nejsrdečněji poděkovat panu Vondrovi a paní komisařce Ferrerové-Waldnerové za jejich příspěvky, které byly mnohem realističtější a dle našeho názoru směřovaly více k věci než zpráva pana Onyszkiewicze v současné podobě, což mě s ohledem na to, že si pana Onyszkiewicze osobně velmi vážím, mrzí. Proto úplně nechápu, proč je před námi zpráva, která na tomto přístupu není založena - kritika na jedné straně a ochota spolupracovat na straně druhé - jako společný jmenovatel, jak to učinily Rada a Komise.
Pokud jde o sousedství, nerozumíme chování Ruska vůči Gruzii a jsme k němu kritičtí, ale svět si je už dlouho vědom toho, že nejen Rusko je viníkem. Jedinou jistou věcí je, že to zde některé kruhy nechtějí přiznat. Musíme se na to podívat z obou stran. Když se podívám na paní Zourabičviliovou a na paní Burjanadzeovou, na to, jak se bývalí spojenci prezidenta Sakašviliho od něho odvrátili a jak ani tam nejsou lidská práva příliš ceněna, ptám se, proč se kritizuje jenom Rusko a nikoliv i Gruzie. Pokud jde o energetickou krizi týkající se Ukrajiny, nyní dobře víme a i vy to víte, že i Ukrajina s její vnitropolitickou situací musí nést část odpovědnosti, ale vždycky je to jen samotné Rusko, které je kritizováno.
Moje třetí poznámka se týká lidských práv. Jsme hluboce zklamáni přístupem k lidským právům v Rusku; samozřejmě jej shledáváme nepřijatelným. Nikdy nebudeme mlčet, když budou porušována lidská práva. Jak jsem právě uvedl, musíme se k porušování lidských práv jasně vyjádřit, ať k nim dochází v Gruzii, Rusku či v našich členských státech. Tato práva zahrnují i práva ruských občanů, z nichž někteří bohužel v některých členských státech čelí problémům. Rozumí se samo sebou, že musíme uplatňovat ve stejné míře a všude stejná kritéria.
Za čtvrté, hluboce mě mrzí, že Rusko - a jeho vůdci - se nevyvíjí stejným směrem, kterým se vyvinuly některé naše státy. Mám teď na mysli rozpravu, která již proběhla, a zítřejší hlasování o usnesení o historii. Obraz Ruska by se obrovsky zlepšil, pokud by zaujalo kritičtější přístup k vlastní historii, jinými slovy, pokud by označilo stalinismus nikoliv za hlavní národní úspěch, ale za zločin, se kterým je třeba se vypořádat. Samozřejmě musí zaznít i jasná stanoviska z naší strany, ale za všechny země musíme říct všem totalitním režimům, že je nejsme ochotni tolerovat, ani nejsme ochotni tolerovat nevypořádání se s historií.
(SV) Paní předsedající, zpravodaj má naprostou pravdu, když říká, že Evropská unie musí v důležitých věcech týkajících se Ruska mluvit jedním hlasem. Jak se ukazuje, ruští představitelé bohužel nyní vnímají vztahy se třetími zeměmi jako hru o nic. Stručně řečeno, pokud vám nedáme pěstí, dáte nám pěstí vy. Hlubší spolupráce mezi Evropskou unií a Ruskem by skutečně byla vítězstvím pro obě strany a my musíme přimět ruské představitele, aby to tak vnímali. Existuje riziko, že vážná hospodářská krize v Rusku bude nadále jitřit přístup vedení, pokud jde o úzkou spolupráci s Evropskou unií. Pro Evropskou unii je proto obzvlášť důležité, aby mluvila jedním hlasem. Kdykoliv Evropská unie hovořila jasně a přímo, zastavili ruští vůdci své útoky. Konflikt v Gruzii, plynová krize mezi Ruskem a Ukrajinou počátkem roku a provokace kolem bronzové sochy vojáka v Estonsku ukazují, že jednotná Evropská unie může vést k tomu, že ruské vedení změní názor.
Otázka proto zní, který z těchto dvou přístupů zajistí lepší prosazení našich společných zájmů (v oblasti hospodářství, obchodu, energetiky, bezpečnosti, výzkumu a vzdělávání), aniž bychom zároveň rezignovali na naše standardy. Který bude mít větší vliv na chování Ruska? Ačkoliv jsem osobně skeptický, pokud jde o schopnost skutečně ovlivnit jedním či druhým způsobem chování Ruska, stále podporuji postoj Evropské unie, který bude kombinovat pragmatismus a čest. A nakonec, i když se tato zpráva dle svého názvu týká Ruska, týká se ve skutečnosti i nás.
(PL) Paní předsedající, je obecně známo, že z dlouhodobého hlediska se ukazuje, že obsah všech dohod s Ruskem je spíše seznamem přání než právně závazných ustanovení. I tak je nutné, abychom pokračovali v našem úsilí o upravení vztahů s Ruskem co nejlepším způsobem. Toho nelze zcela zřejmě dosáhnout na základě stávajících podmínek, kdy se Evropská unie s populací, která čítá téměř 500 milionů lidí, a se zodpovědností za více než 20 % světového HDP musí podbízet mnohem slabšímu partnerovi s menším počtem obyvatel. Zmiňuji to proto, že často jsou zájmy některého členského státu Evropské unie v rozporu s evropskou vnitřní solidaritou. Rusko netrápí žádné výčitky, pokud jde o zneužívání takových situací. Spolupráci s Ruskem samozřejmě musíme prohloubit, ale musíme od svého partnera vyžadovat, aby dodržoval stejné normy, které jsou závazné pro všechny členské státy Evropské unie. O přimhouření očí nad porušováními lidských práv nemůže být ani řeči.
Strategické myšlení Ruska se mi zdá být jedním z nejzávažnějších problémů, kterým Evropská unie v současné době čelí. Jestliže neporozumíme, jak o sobě Rusko smýšlí ve světě, nebude pro nás srozumitelné to, co Kreml říká a dělá. V akcích Ruska je ve skutečnosti logika, ale tato logika není stejná jako naše. Zatímco v centru myšlení Evropské unie stojí mírové vyřešení konfliktu, Rusko používá bez výčitek sílu, jak jsme toho byli svědky minulý rok v Gruzii.
Z hlediska moci jsou Evropská unie a evropská integrace pro Rusko nepochopitelné procesy. V ruských očích je přesun svrchovanosti vnímán jako opovrženíhodný proces, nikoliv jako způsob zajištění míru. Takže - a to je podstatné - pro Rusko je Evropská unie problém. Její úspěch je záhadou a zejména překážkou pro maximalizaci ruské síly. Budoucí úspěch Evropské unie proto závisí na tom, zda poznáme způsob, jak Rusko smýšlí o moci. Velmi odlišně od Evropy. A nedělejme si o tom iluze.
Paní předsedající, minulý měsíc jsem se jménem Parlamentu dostavil na správní hranici v Gruzii vytvořenou po ruské invazi jihoosetskými separatisty. Když jsem se podíval na hraniční kontrolu, kde neexistovala na žádné straně formální komunikace, vypadalo to jako za studené války. Pokud se nemáme dostat zpět, jeden krok, který by Rusové mohli učinit, je pomoci plnému přístupu úspěšných evropských policejních misí na obě strany, aby mohli řádně plnit svou povinnost dohledu nad příměřím. Byl by to malý, ale konkrétní krok k vytvoření důvěry, a já je k tomu vyzývám.
I já sdílím názor vyjádřený mnoha kolegy zde v Parlamentu, že čím větší bude evropská solidarita, tím lepší budou vztahy mezi Evropskou unií a Ruskem. Tuto skutečnost opět podtrhl tento týden pokus Ruska dosáhnout oddělené, nikoliv společné dohody se zeměmi Evropské unie v oblasti dovozních norem týkajících se ovoce a zeleniny. V tomto ohledu mě mrzí to, co řekl dnes předseda liberálních demokratů, když se snažil vykreslit postoj socialistů jako měkký k lidským právům. Nejen že budeme hlasovat pro kritiku Ruska za porušování mezinárodních volebních standardů, za pošlapávání svobody projevu, za věznění politických odpůrců a za zastrašování a obtěžování obhájců lidských práv, ale můj projev jasně ukazuje to samé - odsouzení Ruska, které je samo příkladem nedostatku solidarity, která podporuje nás.
Rusko je jako jiné země zasaženo hospodářskou krizí, trpí padajícími cenami ropy, devalvací rublu o třetinu a 75% pádem trhu s akciemi. Prezident Medveděv se dnes jako plnoprávný člen účastní zasedání skupiny G20 v Londýně. Věřím, že nyní nastal čas, kdy Rusko s námi potřebuje spolupracovat a může být ochotné ke změně; kéž bychom v Evropské unie byli odhodlaní a sjednocení, abychom toho využili.
(IT) Paní předsedající, dámy a pánové, při čtení textu tohoto dokumentu má člověk dojem, že ať jej psal kdokoliv, usiluje nikoliv o zlepšení, ale o zhoršení vztahů mezi Evropskou unií a Ruskem. Jestli je to cílem Evropy, pak je to výborný dokument; pokud ne, je strašný. Já osobně si myslím, že je strašný. Jak si můžeme kreslit budoucnost nových napětí se zemí, kterou považujeme za nepostradatelnou pro naše vlastní zájmy? V příštích 40 letech se budeme muset spoléhat na tradiční zdroje energie, na které je Rusko bohaté. Můžeme udělat něco jiného? Nemůžeme.
Předpokládala jsem, že je tento Parlament schopen pochopit současnou situaci ve světě. Naprosto odmítám myšlenku, že kdokoliv zde by chtěl vyměnit obchod s ropou a zemním plynem za ochranu lidských práv. Evropští sociální demokraté chtějí chránit lidská práva a vždycky je hájili, ale na druhou stranu musíme před sebou vidět realitu. V Evropské unii, ve Spojených státech, v Rusku i v celém světě. Čelit této realitě budeme schopni pouze se základem dobré vzájemné dohody.
(PL) Paní předsedající, hlavními překážkami ovlivňujícími naše kontakty s Ruskem jsou ruské dodávky plynu, které jsou zneužívány pro politické vydírání, ruské hrozby gruzínské nezávislosti, genocida v Čečensku a neschopnost dospět v případě vražd Anny Politkovské a Alexandra Litviněnka ke spravedlivému procesu. Rusko bohužel neučinilo ani jediný krok vpřed k zavedení demokracie a respektování lidských práv, což není pro budoucí jednání a spolupráci dobré. Pokud chceme, aby byla naše jednání úspěšná, musíme zavést jednotnou politiku solidarity. To je významné zejména v případě takového partnera Evropské unie.
Rusko je gangsterský stát, kde jsou nepohodlní političtí oponenti, disidenti a novináři prostě vražděni. Rusové mají dokonce zákon, který jim umožňuje kohokoliv zabít - ruského občana či cizího státního příslušníka - na cizí půdě, pokud jej považují za hrozbu či obtíž. Taková vražda se stala v mém volebním obvodě v Londýně v roce 2006, kdy byl při státem sponzorovaném teroristickém útoku zavražděn Alexander Litviněnko. Jeho rodina stále čeká na to, až bude spravedlnosti učiněno zadost a jeho vrazi budou v Anglii postaveni před soud.
K těm, kteří mluví o lidských právech: myslím, že uplatňování právního státu, nezávislá justice a plné respektování lidských práv - včetně svobodných nezávislých sdělovacích prostředků - jsou pro podporu stability a prosperity v Rusku nezbytné. Evropská unie sleduje situaci v oblasti lidských práv s obavami a tyto obavy sdělujeme - a nadále bude sdělovat - na zasedáních mezi Evropskou unií a Ruskem. Například chování v případě, jakým je obnovení procesu s Michailem Chodorkovským, se pro nás stane lakmusovým papírkem, jak budeme vnímat právní stát v Rusku.
K těm, kteří mluví o násobném faktoru: zcela souhlasím, že když mluvíme s Ruskem, musíme mluvit jedním hlasem, a proto potřebujeme tuto rozpravu pro to, abychom tento jednotný hlas zformovali. Jednota a solidarita jsou zásadní a my budeme tvrdě pracovat na tom, abychom jich dosáhli. Je důležité, aby se členské státy navzájem v co největší míře informovaly a konzultovaly o dvoustranných problémech s Ruskem, které by mohly mít dopad na jiné členské státy a na Evropskou unii jako celek. Návrhy Parlamentu v tomto ohledu si zaslouží, aby byly zváženy, ačkoliv si nejsem s ohledem na stávající struktury Rady zcela jist, zda je vytvoření formálního konzultačního mechanismu nejpraktičtější cesta vpřed. Jasně však cítím, že nějaký mechanismus či společný přístup jsou pro doplnění stávajícího rámce vztahů mezi Evropskou unií a Ruskem potřebné.
Definitivně zde existuje prostor pro určité zlepšení naší politiky vůči Rusku a jednota a solidarita jsou v tomto směru klíčovými slovy. Již jsme vedli docela intenzivní politické konzultace v Radě, pokud jde o solidaritu, ale je to také otázka politické vůle. Souhlasím, že ve vztazích mezi Evropskou unií a Ruskem potřebujeme větší důvěru a pochopení. Musíme překonat podezření z minulosti a stavět na skutečném a podstatném základě, který se po léta vyvíjel, ale to je jistě dvoustranný proces a k tangu potřebujeme dva.
Nová dohoda je jedním ze způsobů. Druhým je lepší dialog. Parlament zde má důležitou úlohu, a proto mohu souhlasit s návrhem, že úloha Parlamentního výboru pro spolupráci by měla být v nové dohodě posílena. Parlamentní rozměr - podobně jako kontakty s občanskou společností - má co nabídnout pro podporu základních demokratických zásad a hodnot, na kterých je Evropská unie založena. Těšíme se proto na dialog s vámi v procesu jednání.
Na jednu stranu vnímáme Rusko jako globálního a jako opravdového partnera, jak jsem uvedla dříve. Například na Blízkém východě při hledání řešení mezi Izraelem a Palestinou a v mnoha dalších otázkách. Nebo, pokud jde o Afghánistán a Pákistán, hrálo Rusko důležitou úlohu včera na konferenci v Haagu; nebo v případě Íránu či nešíření zbraní či v otázce změny klimatu, která byla také zmíněna, či v případě finanční a hospodářské krize. Každý je jí zasažen. To platí pro nás, pro Rusko i pro mnoho dalších globálních partnerů. Proto si myslím, že tyto otázky musíme jasně vnímat, ale zároveň také musíme vnímat Rusko jako velkého souseda, neboť někdy nevnímáme naše sousedy stejně. A máme i společné sousedy - někteří z vás zmínili, že se jedná o Moldavsko či Náhorní Karabach či samozřejmě Gruzii. Zde se musíme ujistit, že si budeme bližší, ale také mluvit upřímně o obtížích a rozdílech, které existují.
Jednou z těchto věcí je Východní partnerství, o kterém jsme diskutovali v Parlamentu minulý týden. Hlavním cílem Východního partnerství, které zahrnuje šest našich sousedních zemí, je v souladu s přístupem Evropské unie pomoci těmto zemím v některých klíčových otázkách, například pokud jde o normy vládnutí, volný obchod a další. V těchto otázkách si myslím, že je důležité, aby tyto státy byly našimi partnery. Ale zároveň jsme také při mnohostranných jednáních řekli, že jsme v zásadě otevřeni v případech ad hoc třetím zemím, například Rusku; jistě, Rusko je také plnoprávným členem Černomořské synergie, kde se diskutuje o regionálních záležitostech.
Víme, že Rusko je pro nás významným energetickým partnerem, dodává 40 % dováženého plynu a 20 % spotřebovávaného plynu. To je, jak jsem již uvedla, vztah vzájemné závislosti. Vzhledem k tomu, že představujeme dvě třetiny jejich vývozních příjmů - což velmi významně přispívá k hospodářskému rozvoji Ruska -, je třeba, aby se již neopakovaly události z ledna, a proto spolupracujeme jak s Ukrajinou, tak s Ruskem na tom, abychom této situaci předešli.
Sám prezident Medveděv navrhl, aby tyto výměny pokračovaly až do summitu, který se bude konat ve dnech 21. a 22. května, a na to chceme navázat. Útok na aktivistu v oblasti lidských práv Lva Ponomareva včera v noci je například pouze posledním připomenutím toho, jak obtížná je situace obhájců lidských práv v Rusku. Ale chtěl bych říct, že v mandátu, který dala Rada Komisi pro vyjednávání, byly obsaženy oba přístupy. Oba přístupy jsou zde a jsou obsahem našeho mandátu. Proto si myslím, že je správné postupovat v souladu s tímto mandátem, a jak jsem řekl, jsme vždy připraveni podávat zprávy o vývoji jednání tak, jak to činíme právě teď.
Paní předsedající, chtěl bych kritikům této zprávy připomenout, že toto není zpráva o Rusku. Účelem této zprávy je navrhnout Komisi, které otázky by měla v dvoustranných jednáních otevřít a na které by se měla zaměřit obzvlášť. Proto zde není odkaz na Organizaci pro bezpečnost a spolupráci v Evropě (OBSE) a plán prezidenta Medveděva. Takové odkazy by byly opravdu nepatřičné. Je to úplně o něčem jiném. Tyto otázky by měly být řešeny v rámci OBSE spolu se Spojenými státy, ale nikoliv v rámci dvoustranných vztahů s Ruskem. Navíc nemohou návrhy tohoto druhu obsahovat například naši kritiku a hodnocení stavu lidských práv v Evropské unii. Tyto otázky je proto třeba otevřít v rozhovorech s Ruskem a oni v brzké době nastolí své otázky. To je jedna věc, kterou jsem chtěl zmínit.
Vzájemná závislost může být pro obě strany přínosná, ale nemusí tomu tak nutně být. I opak může být pravdou, a může být zdrojem neklidu a konfliktů. Měli bychom učinit vše pro to, abychom zajistili, že hospodářská spolupráce, bezpečnost, energetická bezpečnost, respektování zásady lidských práv a demokracie se stane pozitivním a konstruktivním rysem našeho vztahu. Zda k tomu opravdu dojde, záleží do velké míry na ruské straně. Rusko se může rozhodnout pro západní hodnoty a normy. Nikdo nebude Rusko ani nikoho jiného k takovému rozhodnutí nutit. Rusko se musí rozhodnout samo. Jedna věc je mi však naprosto jasná, a to, že Evropa nezmění své hodnoty na žádost Ruska ani jiné země. Jsme zásadoví či dokonce tvrdohlaví, ale nikoliv proto, že jiné jednání by znamenalo upuštění od našich hodnot.
Jsem ráda, že zpráva mého kolegy Onyszkiewicze vyzývá Rusko, aby potvrdilo své závazky, se kterými souhlasilo na mezinárodní úrovni, zejména jako člen Rady Evropy a Organizace pro bezpečnost a spolupráci v Evropě, a vyjadřuje znepokojení nad tím, jak ruská vláda nakládá s lidskými právy, a nad omezováním občanské společnosti v Rusku. Parlament ve zprávě také upozornil na situaci menšin žijících v Ruské federaci a vyzývá ruské vládní organizace, aby zajistily přežití a udržitelný rozvoj kultur a jazyků původních obyvatel žijících v Ruské federaci.
Vztahy Evropské unie s Ruskem musí být založeny na partnerství, nikoliv na konfrontaci. Naše vztahy s Ruskem mají opravdu pro pragmatickou spolupráci rozhodující význam a naše spolupráce musí sloužit mezinárodní stabilitě. Zároveň musí být partnerství založeno na těchto hodnotách: demokracii, tržním hospodářství, podpoře lidských práv a svobodě projevu; nikoliv pouze na obchodních zájmech a vnímání určité věci v souvislosti s těmito zájmy, pokud jsou zároveň nad jinými věcmi přivírány oči.
S ohledem na to, jak jsou pro sebe Evropská unie a Rusko vzájemně důležité, nesmí dohoda zůstat jen aktem politické vůle; musíme zajistit, že v ní budou obsažena doporučení Parlamentu Evropské radě, která především zdůrazňují význam ochrany lidských práv a svobody tisku v Rusku. Vzhledem k tomu, že naším záměrem je postupné budování našeho vztahu, pokud jde o hospodářství, bezpečnostní politiku a politiku vzdělávání, je nesmírně důležité, aby všichni naši partneři respektovali evropské hodnoty. Je to jediný způsob, jak se může partnerství mezi Ruskem a Evropskou unií vyvíjet ke spokojenosti obou stran.
Věřím, že přijetí zprávy bude znamenat významný krok vpřed směrem k nové dohodě o partnerství mezi Evropskou unií a Ruskem. Klíčové prvky takové dohody by měly být podrobeny důkladné diskusi a tvrdým jednáním obou stran nové dohody. Zpráva poukazuje na řadu problémů, jejichž řešení je pro jednotlivé země obzvláště důležité. Chtěl bych připomenout obtíže týkající se obchodní výměny mezi Polskem a Ruskou federací. Problémy tohoto druhu lze vyřešit pouze tehdy, pokud zaujmeme jednotný postoj.
Podle mého názoru bychom se měli vůči Rusku zřetelně a jasně vymezit. Měli bychom jej kritizovat za jeho nedostatky v oblasti demokracie, za jeho neschopnost respektovat občanské svobody a za porušování územní celistvosti a svrchovanosti jiných států. Měli bychom Rusko vyzvat k dodržování práv národnostních menšin a mezinárodních úmluv, které podepsalo. Myslím tím Chartu Spojených národů, Evropskou úmluvu o lidských právech a Energetickou chartu. Zároveň bychom však měli mít na paměti, že partnerství s Ruskem je pro Evropskou unii a Evropu jako celek velmi důležité.
S arktickým regionem sousedí pouze tři členské státy EU. Avšak účinky změny klimatu a lidské činnosti v arktickém regionu daleko přesahují samotnou Arktidu. To, k čemu dochází v Arktidě, má závažný dopad na EU jako celek. Doposud Evropská unie obvykle řešila otázky související s Arktidou v rámci sektorových politik, jako je námořní politika nebo boj proti změně klimatu. I když evropské arktické oblasti jsou zahrnuty do spolupráce v rámci nového severního rozměru, Evropská unie doposud nevypracovala širokou arktickou politiku, která by spojovala všechny významné oblasti jednotlivých politik.
A proč je tato oblast tak důležitá? Sdílíme vaše přesvědčení, že arktický region si zaslouží mezinárodní pozornost víc než kdy dříve. Vědecké důkazy potvrzují, že ke změně klimatu dochází v Arktidě mnohem rychleji než jinde na světě. Jen za posledních 6 let se ledový příkrov v oblasti severního pólu ztenčil o polovinu a je možné, že již překročil nevratnou hranici. Je to jednoznačné varovné znamení, které by bylo hloupé pomíjet. Zásadní proměna Arktidy má vliv na její obyvatele, její krajinu a její faunu - jak na zemi, tak na moři.
Myšlenka zavedení právně závazného režimu specificky určeného pro Arktidu je bohužel obtížná, protože žádný z pěti pobřežních států Arktického oceánu - Dánsko, Norsko, Kanada, Rusko a Spojené státy - tento režim nepodporuje. Obávám se proto, že by takový návrh byl v této fázi nejen neúčinný, ale mohl by i poškodit úlohu a důvěryhodnost EU v rámci celé arktické spolupráce. Namísto těchto snah by zájmům a cílům EU lépe prospělo větší posilování mnohostranné spolupráce a lepší využívání stávajících právních nástrojů.
Pane předsedající, ráda bych vám stručně připomněla, co se v Arktidě děje, aby každý pochopil, oč se v této rozpravě jedná. Globální oteplování na severním pólu povzbuzuje chuť kontrolovat přírodní bohatství této oblasti. Tání ledu usnadní, jak již bylo řečeno, využívání rozsáhlých zásob ropy a zemního plynu a učiní splavnou vodní cestu mezi východem a západem, která ušetří tisíce kilometrů nákladním lodím, bude však mít katastrofální dopad na životní prostředí.
Tato slova připomínají oznámení Kremlu o jeho záměru rozmístit vojenské jednotky v arktické oblasti s cílem ochrany svých zájmů. Doposud se regulace této strategické oblasti řídila Úmluvou OSN o mořském právu ze dne 10. prosince 1982, podepsanou 150 zeměmi. Tato úmluva stanoví, že pobřežní státy vykonávají kontrolu nad oblastí do 200 mil od svého pobřeží a mají hospodářská práva nad zdroji na mořském dně, tato oblast však může být rozšířena, pokud státy prokážou, že kontinentální šelf přesahuje vzdálenost 200 mil. Musí do května 2009 v tomto smyslu předložit žádost OSN, což bude velmi brzy.
Rusko zahájilo v roce 2001 iniciativu, která vyvolala současné napětí. Z pohledu mé skupiny a pana Rocarda, který zahájil tuto rozpravu ve skupině sociálních demokratů v Evropském parlamentu a který byl nedávno jmenován vyslancem pro Arktidu, a vzhledem k dopadům v oblasti energetiky, životního prostředí a vojenské bezpečnosti není Úmluva OSN o mořském právu pro Arktidu dostačující. Severní pól je celosvětovým majetkem, který musí být chráněn závaznou listinou, přičemž Evropská unie zde musí sehrávat přední úlohu. Chceme severní pól, který je čistý a především bez přítomnosti vojáků.
jménem skupiny ALDE. - Pane předsedající, tato rozprava jednoznačně navazuje na naše usnesení z loňského října o správě arktické oblasti. Naše skupina může bez problému podpořit snahu o uzavření arktické smlouvy, ale jako hledání nového způsobu správy. Smlouva je snad symboličtější, avšak především trváme na spolupráci s národy a přesněji řečeno s obyvateli arktické oblasti a na jejich respektování. Jsou to právě lidé, jak již bylo řečeno, kteří odlišují Arktidu od Antarktidy.
Mezinárodní struktury již existují - pravidla Mezinárodní námořní organizace, mezinárodní mořské právo -, je však zapotřebí vytvořit něco více přizpůsobeného dané situaci a konkrétnějšího. Měli bychom vycházet z rámce Arktické rady. Paní komisařko, měla byste se k nám co nejdříve připojit a pomoci budovat její politickou kapacitu. Musíme za každou cenu zabránit návratu k zastaralé svrchovanosti, územním nárokům a mezivládnímu přístupu. Je třeba, aby v této křehké oblasti naší planety, na kterou má každý občan planety nárok či o kterou se zajímá, byla zavedena správa nového stylu.
Naše angažovanost v oblasti Arktidy vyžaduje legitimitu a jako Evropané nemáme zrovna dobrou reputaci. V době tzv. "plenění Špicberků" v 17. a 18. století naši námořníci a obchodníci pustošili arktické životní prostředí. Jsou to naše průmyslové emise, které přímo zapříčinily kritickou změnu klimatu v regionu, a nyní v tomto velmi citlivém okamžiku hrozí, že budeme národům Arktidy vnucovat své hodnoty a své tradice. Musíme jim naslouchat a spolupracovat s nimi, protože upřímně řečeno dokázali své životní prostředí chránit lépe než my. Naše skupina proto nepodpoří padesátileté moratorium.
jménem skupiny IND/DEM. - Pane předsedající, žiji na nádherném ostrově - na překrásném ostrově -, který Evropská unie posledních 15 let systematicky ničí. Byl jsem svědkem toho, jak Evropská unie na základě směrnice o skládkách odpadů sypala na zem průmyslový odpad absurdně nazývaný kompost. Viděl jsem, jak byly do Severního moře vyhozeny stovky tisíc ryb. Byl jsem svědkem toho, jak se v okolí mé vesnice měnily pole s pšenicí a ječmenem a dobytkem na pole s ozdobnicí čínskou a různými biopalivy, které ničí naše životní prostředí a zvedají ceny potravin.
Evropská unie chce splnit své cíle obnovitelné energie. Třicet pět tisíc větrných turbín o velikosti jumbo jetu představuje největší znesvěcení mého krásného ostrova od počátku průmyslové revoluce. A nyní se snažíte získat pravomoc nad jednou z posledních divokých oblastí světa - nad Arktidou. Pane předsedající, kolegové, dovolte mi, abych vám řekl, že souhlasím s paní Wallisovou. Vaše reputace je velmi špatná a na to je třeba říct: Proboha, nestrkejte sem svůj nos!
Jak jsem tehdy řekl, Arktida sehrává v našem světě stále významnější geostrategickou úlohu a v posledním desetiletí se v tomto regionu objevila řada zásadních problémů. Čelíme nyní otevírání doposud uzavřených námořní cest, což je přímý důsledek změny klimatu. To není žádným překvapením, protože Arktida se otepluje mnohem rychleji: došlo zde k oteplení o 2 stupně ve srovnání s oteplením v průměru o 0,6 stupně ve zbytku světa.
Za prvé, vzhledem k tomu, že se má za to, že v arktickém regionu se nacházejí rozsáhlé energetické zdroje - až 20 % neobjevených technicky těžitelných světových zásob -, je pokušení těžit tyto zdroje neodolatelné. Za druhé, životní prostředí Arktidy je výjimečně křehké. Řada změn, k nimž již dochází, bude mít vliv na celé mezinárodní společenství. Za třetí, Arktidě hrozí územní spory. Hrozí vypuknutí vážných konfliktů mezi zeměmi, které chtějí chránit - a to i vojenskými prostředky - to, co země v tomto regionu považují za své národní zájmy.
(DA) Pane předsedající, Grónsko je součástí Dánského království, přičemž významná část odpovědnosti je svěřena samosprávě. Arktida není neobyvatelná. Není to pevnina bez správy jako Antarktida. Naopak pevniny jsou součástí arktických zemí a žijí zde již čtyři miliony obyvatel, z nichž třetinu tvoří domorodí obyvatelé. Tito lidé a jejich země mají legitimní nárok na využívání zdrojů a příležitostí, které se v této oblasti nacházejí. Pouze moře, které je uprostřed, má mezinárodní status a v tomto ohledu tvoří příslušný právní základ Úmluva OSN o mořském právu (UNCLOS). Tento přístup rovněž potvrdily i arktické pobřežní státy v Ilulissatské deklaraci z roku 2008. Není v podstatě zapotřebí další správy. Nanejvýš bude třeba upravit už existující nástroje. Dánsko předložilo Arktické radě návrh k přezkoumání stávajících dohod s ohledem na jejich aktualizaci. Ta bude a měla by být provedena ve spolupráci s arktickými státy a arktickými národy.
Pane předsedající, antarktická smlouva může sloužit celému světu jako zářný příklad, že územní nároky přímořských států mohou ustoupit zájmům mírové spolupráce a vědeckého výzkumu. V situaci, kdy se svět potýká s problémem globálního oteplování, které má vliv na tání dvou ledových příkrovů a které způsobuje vzestup hladiny moří, v situaci, kdy se zamrzlé arktické námořní cesty otevírají plavbě, je důležité, aby byla podobná dohoda uzavřen pro zamrzlou - či lépe řečeno tající - severní Arktidu. Úsilí o prohlášení svrchovanosti a získání arktických nerostných zásob, jak je dokládá například melodramatické umístění ruské vlajky na mořské dno, je třeba odmítnout.
(DA) Pane předsedající, jakožto Dán, který se společně s paní Wallisovou podílel na předložení tohoto návrhu usnesení ve skupině Aliance liberálů a demokratů pro Evropu, nebudu asi příliš oblíbený. Jsem však přesvědčen, že hlavní přístup, který toto usnesení zaujímá, je dobrý. Je dobré, že EU se zaměřuje na arktický region. Je rovněž dobré pro malé státy jako Dánsko a Norsko, že se EU v této záležitosti angažuje, takže nemusíme velkým hráčům v oblasti - Spojeným státům a Rusku - čelit sami.
Rád bych však uvedl, že nemohu hlasovat pro moratorium, které bylo nyní do tohoto usnesení začleněno. Za prvé, je zcela nereálné. Rusko ani Spojené státy je za žádných okolností nepřijmou. Navíc se však domnívám, že musíme, jak to již řekl pan Rovsing, brát ohled na lidi, kteří v regionu žijí, a obyvatelé Grónska přirozeně očekávají - a mají na to i přirozené právo -, že budou moci využívat přírodní zdroje na svém území stejně jako každý jiný národ na svém území.
Je tu rovněž - a zde navazuji na to, co řekla paní De Keyserová - naléhavá potřeba z hlediska politického, protože jsme přece povinni udělat něco pro Arktidu. Někteří z vlastníků částí tohoto kontinentu s ním mají své plány. Víme dobře, že Rusko, o kterém jsme nedávno hovořili, chce vytyčit své hranice mimo svou mořskou oblast a rozšířit je po celém kontinentálním šelfu. Považujeme to proto za naléhavou záležitost, protože Rusko zde chce vyvěsit své vlajky a rozmístit své vojenské jednotky stejně jako Kanada.
(DE) Pane předsedající, paní komisařko, dámy a pánové, především bych rád poděkoval paní Ferrerové-Waldnerové, která velmi úzce spolupracovala s Evropským parlamentem a která patří zajisté k nejpracovitějším komisařům v této oblasti: skutečně si toho vážím. Byla rovněž přítomna na našem setkání s Evropským hospodářským prostorem minulý týden: ostatně severský rozměr je zde zvlášť důležitý, a rovněž paní Diana Wallisová opakovaně zdůrazňovala, že Evropa má v této souvislosti zvláštní odpovědnost.
úřadující předseda Rady. - Pane předsedající, vítám tuto aktuální rozpravu. V důsledku hledání zdrojů a změny klimatu se arktický region ocitá na prahu zásadní proměny. Tato změna se nedotkne pouze tohoto regionu, ale, jak zde již dnes mnozí zmínili, také EU jako celku. Vzhledem k tomuto vývoji je důležité, že přístup EU k Arktidě je komplexní a strategický a zahrnuje celou škálu otázek, jako je životní prostředí, doprava, biologická rozmanitost, změna klimatu, námořní záležitosti, energie a výzkum, stejně jako ochranu obživy domorodých obyvatel.
Domnívám se, že Rada bere tuto otázku velmi vážně. Rada obecně podporuje návrhy uvedené ve sdělení Komise. Ty by měly představovat základ arktické politiky, kterou je třeba tvořit komplexně. Těm, kteří hovořili o nové smlouvě, bych chtěl říci, že v současnosti neexistuje žádné stanovisko Rady, protože Rada návrhy Komise teprve zkoumá. Rád bych připomněl závěry Rady z prosince. V těchto závěrech uvádíme, že cíle EU mohou být dosaženy pouze v úzké spolupráci s arktickými zeměmi a že EU by měla prosazovat svou účast v souladu s platnými mezinárodními úmluvami.
členka Komise. - Pane předsedající, jak jsem již zdůraznila na začátku této důležité rozpravy, Evropská unie musí sehrávat stále významnější úlohu v ochraně životního prostředí Arktidy, v podpoře udržitelného využívání přírodních zdrojů a posilování mnohostranné správy v Arktidě. Jsme odhodláni prosazovat ochranu Arktidy, přičemž naším cílem je zároveň podpořit systém spolupráce, který zaručí udržitelnost, stejně jako volný a spravedlivý přístup. Pokud mají být tyto významné snahy úspěšné, musíme úzce spolupracovat se všemi arktickými státy a arktickými subjekty, jak jsem již uvedla.
V této souvislosti Komise navrhuje v zájmu posílení bezpečnosti a stability podporu plného uplatňování a rozvinutí stávajících závazků na místo navrhování nových právních nástrojů: důsledné řízení životního prostředí a udržitelné využívání zdrojů, stejně jako volný a spravedlivý přístup. Zároveň však EU už zdůraznila, že pro oblasti, které nespadají pod vnitrostátní jurisdikci, mají ustanovení o ochraně životního prostředí této Úmluvy charakter spíše obecný, a je třeba v rámci Organizace spojených národů pokračovat v dalším úsilí o rozvoj některých právních rámců a jejich přizpůsobení novým podmínkám nebo specifikám Arktidy. Například nová prováděcí dohoda k Úmluvě UNCLOS o biologické rozmanitosti moří v oblastech, které přesahují vnitrostátní jurisdikci, by mohla brát zřetel na Arktidu, a také jsme v tomto smyslu předložili žádost norskému předsedovi Arktické rady. Přijetí žádosti Komise vyžaduje jednomyslné rozhodnutí všech členů Arktické rady. Na toto rozhodnutí, které má padnout 29. dubna - což je velmi brzo - může mít negativní vliv například iniciativa, která navrhuje přijetí arktické smlouvy, a proto bychom měli být v této věci opatrní.
Komise chce vyjádřit svůj soucit s oběťmi tohoto lidského neštěstí a svůj hněv nad touto tragédií. Byla nepochybně způsobena mnoha faktory, ale základní odpovědnost padá na zločinecké organizace, které z libyjských břehů řídí toto nezákonné smrtonosné obchodování s lidmi a obohacují se přitom na úkor lidského utrpení. Podle Komise je nepřípustné, aby se tento jev, který se, jak se zdá, v průběhu let zintenzivňuje, dál zhoršoval. Vyzývá všechny zainteresované strany, aby zmobilizovaly své úsilí a ukončily obchodování s lidmi.
Evropská komise v posledních letech libyjské úřady opakovaně žádala, aby převzaly odpovědnost a ve spolupráci s Evropskou unií a jejími členskými státy zavedly účinná opatření. Musím říct, že jsme Libyi nabízeli vyšší finanční pomoc a že je zjevné, že libyjské orgány tuto pomoc potřebují, aby zlepšily boj proti obchodování s migranty a jinými lidmi na svém území a posílily kontroly na své jižní hranici. Libyjské orgány musí také vytvořit systém přijímání migrantů, který bude v souladu s mezinárodním právem.
Je pravda, že Evropská unie je připravena spolupracovat a přispívat k chytání lodí ve Středozemním moři a v případě potřeby i k jejich záchraně. Dvě námořní operace Nautilus a Hermes, které organizuje a financuje Evropská agentura pro vnější hranice Frontex a které budou spuštěny v následujících měsících, budou stát přibližně 24 milionů EUR. Komise vyzývá všechny členské státy Evropské unie ke spolupráci při provádění těchto dvou akcí. Členské státy musí také v praxi prokázat solidaritu s Itálií a Maltou, které jsou toku migrantů z Libye velmi vystaveny. Libye navíc na sebe musí převzít odpovědnost za znovupřijetí nelegálních migrantů, kteří přešli přes její území.
Komise se domnívá, že vedle těchto mimořádných opatření je nutné zaměřit se především na celý lidský rozměr problému. Migranti, kteří svěří své životy do rukou bezohledných obchodníků s lidmi, jsou ve většině případů lidé, kteří prchají před válkou nebo pronásledováním. Doufáme, že díky událostem těchto posledních dnů si lidé ve všech členských státech uvědomí, jak závažný je to problém a že budeme moci společně s členskými státy a za podpory Evropského parlamentu připravit stockholmský program, který bude věnovat velkou část svých priorit tomuto globálnímu přístupu k migraci. Globální přístup je nutný při vytváření dlouhodobé strategie řízení toků migrantů, která bude brát větší ohled na okolnosti a potřeby zemí původu.
Tato strategie nám navíc musí umožnit prohloubit dialog s africkými partnery, zejména v rámci procesu z Rabatu, v rámci vztahů mezi Evropskou unií a Africkou unií. Musíme společně najít odpovědi na tuto výzvu a také využít možnosti, které nabízí legální migrace, jež by totiž mohla být příležitostí jak pro Evropu, tak pro země původu. Tato strategie musí také poskytnout možnost dalších prostředků díky intenzivnější spolupráci se zeměmi původu a s tranzitními zeměmi, aby se posílila jejich schopnost zlikvidovat organizace, které obchodují s lidmi, a jednat s migranty důstojně a respektovat jejich práva.
Paní předsedající, dámy a pánové, před dvěma týdny jsem navštívil Lampedusu a Maltu. Musím říct, že jsem mohl na vlastní oči vidět tragédie těchto lidí, které bezohlední pašeráci nutí riskovat život cestou přes moře. Myslím, že mohu říct, že musíme s ohledem na tento poslední incident vzít tyto problémy velmi vážně a ve všech členských státech vzbudit povědomí o závažnosti a také zhoršování tohoto jevu, který lidi nutí riskovat za úděsných podmínek svůj život.
Paní předsedající, cítíme dnes společný zármutek a žal ze smrti velkého počtu přistěhovalců, kteří doufali, byli zoufalí a také možná oklamaní. Jsou to nevinné oběti situace, kterou si nezvolili, okolností, které jim byly vnuceny. Znám tento problém velmi dobře. Středozemí a atlantské pobřeží Kanárských ostrovů se stalo cestou k neexistujícímu "Eldorádu" pro mnoho lidí, kteří nic nemají, po cestě strašlivě riskují a po příjezdu je čeká frustrace a potrestání.
K nalezení absolutně účinných řešení podobných tragédií neexistují zázračné recepty, ale existují vytrvalé a odhodlané politiky. Musíme podporovat silné politiky spolupráce se zeměmi původu a s tranzitními zeměmi; ochota pomoci a spolupracovat musí být dvěma stranami jedné mince. Intenzivní spoluprací musíme lépe organizovat a zveřejňovat výhody legálního přistěhovalectví, a to i v dobách krize. Na základě podrobných dohod musíme spolupracovat se zeměmi původu i tranzitními zeměmi ve věci kontroly jejich hranic. Musíme také společně se zpravodajskými a zvláštními silami vypátrat obchodníky s lidmi v jejich sítích a současně zpřísnit právní předpisy trestního práva v cílových zemích. Musíme také lépe vybavit Fond pro vnější hranice; 1 820 milionů EUR na sedm let je v každém případě nedostatečná suma.
jménem skupiny PSE. - (IT) Paní předsedající, dámy a pánové, mluvíme o ztrátě více než 500 životů. Jde o největší tragédii na moři od druhé světové války. Čísla jsou šokující, a přesto Evropa a její vlády věnují pozornost jiným problémům. Některé země včetně Itálie se domnívaly, že je ochrání uzavření dvoustranných dohod jakou je nedávná dohoda s Libyí; není tomu tak. V této dohodě je soustředěno mnoho rozdílných otázek, jako je uznávání trestných činů spáchaných v koloniálních dobách či investiční sliby dané výměnou za závazky týkající se kontroly migrace. Italské investice v Libyi, které měly přitáhnout mladé lidi ze západní Afriky, dnes vypadají jako fata morgána. Snadno lze předvídat, že i když slíbených 5 miliard dolarů nedorazí, pak lidé ano.
Tyto opakující se tragédie neskončí, dokud Evropská unie nebude mít sílu a vůli vyjednat se zeměmi původu a tranzitními zeměmi skutečné partnerské dohody, které budou zahrnovat nejméně tři věci: spolehlivé hraniční kontroly, ale také především výraznou nabídku legálního přistěhovalectví a významnou část věnovanou společné spolupráci. Bez těchto dohod se budou, pane předsedající, tyto mořské hřbitovy ještě dlouho plnit, a to i přes křehký a bezmocný nával našeho soucitu.
jménem skupiny GUE/NGL. - (IT) Pane předsedající, dámy a pánové, to, co se onehdy stalo, je prostě poslední z dlouhé řady ostudných tragédií, které nabyly obrovských rozměrů. Utopení emigrantů, kteří se pokusili přistát u našich břehů, je bezpochyby nejhorším znesvěcením života, ke kterému v civilizované Evropě došlo. Tyto tragédie ukazují strašnou stránku naší pevnosti. Možná bychom měli začít přemýšlet o naší odpovědnosti za úmrtí mužů a žen, jejichž jedinou touhou bylo nalézt lepší život a uniknout hladu a válce.
Proto bychom pravděpodobně měli provést analýzu toho, že tito ztroskotanci ze Středozemního moře nejsou jen nějakou anomálií v mechanismu, na jejímž základě dochází k nelegálnímu přistěhovalectví; spíše jde o předvídatelný důsledek přistěhovalecké politiky Evropské unie a jejích členských států. Smrt ve Středozemním moři je způsobena filozofií represe, politikami vracejícími lidi zpět na moře, praktickými ostnatými dráty podél pobřeží, prohibicionistickými praktikami, které se uplatňují v přistěhovalecké politice Evropské unie a jejích členských států včetně Itálie a Malty. Neexistuje jiný způsob, jak se do Evropy dostat; neexistuje legální přístup na evropský pracovní trh nebo uznání nedotknutelného práva na azyl. Naděje se svěřuje rozbouřeným vodám Středozemního moře; práva jsou vydávána do rukou bezohledných majitelů lodí, kteří se stali jediným, nebo alespoň nejpřístupnějším nástrojem vstupu do Evropské unie. To je skutečný důvod úmrtí u pobřeží Libye, ke kterým došlo před několika dny. To je důvod, proč za posledních 20 let desítky tisíc uprchlíků zemřely při pokusu dostat se do Evropy; bezejmenní muži a ženy, ze kterých se stala potrava pro ryby.
Pane předsedající, budu stručný. Důležité je jednat a opakuji, co řekl pan Deprez. Musíme udělat krok kupředu ke globálnímu přístupu, k dohodám o partnerství, protože problémy se nám nepodaří vyřešit jednostranně. Naprosto s potěšením uznám to, co jste zdůraznil, totiž že my Evropané máme svou odpovědnost. Musíme také v otázce legálního přistěhovalectví projevit otevřenost. Musíme rovněž splnit svou povinnost přijímat osoby, které prchají před pronásledováním a válkou.
Po těchto slovech mi však dovolte říct a připomenout Evropskému parlamentu, že je velkou pravdou, že odpovědnost je i na některých třetích zemích, se kterými se velmi obtížně jedná. A máme se proto jednání vzdát? Ne! Musíme například docílit toho, aby měla Libye konečně azylový systém. Musíme docílit toho, že nám Libye pomůže zastavit převaděče, kvůli kterým se tito ubozí lidé dostávají do neuváženého rizika. Já sám jsem od maltských orgánů slyšel, že Libye nechává řadu lodí v mizerných podmínkách vyplout a maltské námořnictvo je pak nucené tyto chudáky, které pašeráci zneužili, zachraňovat. Musíme tedy přijmout svou odpovědnost, ale současně musíme prokázat určitou pevnost v jednáních s některými zeměmi, které neplní své mezinárodní závazky.
Rád bych zvláště poděkoval stínovým zpravodajům paní Klamtové, panu Cashmanovi, paní Ždanokové a paní Kaufmannové za jejich velmi konstruktivní spolupráci a silnou podporu při jednáních. Bez jednotné podpory výboru by Parlament v jednání nedosáhl tak dobrého výsledku. Chtěl bych své díky vyjádřit i Komisi, jež předložila solidní původní návrh, který bylo potěšující dále rozvíjet. Děkuji také francouzskému a českému předsednictví, která prokázala vůli rozpoznat problémy, jimž se Parlament chtěl věnovat, a schopnost vyjít Parlamentu vstříc.
Třemi nejdůležitějšími výsledky, kterých jsme dosáhli, jsou: za prvé, vízum pro více vstupů nejen že může, ale musí být vydáváno po splnění určitých kritérií; za druhé, členské státy se zavázaly uzavřít dohodu o vzájemném zastupování, takže žadatelé o víza nebudou muset nepřiměřeně složitě cestovat na příslušný schengenský konzulát; a za třetí bude vytvořena zvláštní internetová stránka s jednotným vyobrazením schengenského prostoru, kde budou uvedeny informace týkající se pravidel udělování víz.
Na závěr bych rád řekl, že tato reforma zavádí dva nástroje, které budou velmi důležitým faktorem pro to, aby se schengenská pravidla skutečně začala jednotně uplatňovat, totiž Vízový informační systém, což je databáze zahrnující všechny země schengenského prostoru, v níž získají konzuláty v reálném čase informace o tom, kdo požádal o vízum, o tom, komu bylo vízum uděleno, i o tom, komu bylo udělení víza zamítnuto nebo komu bylo vízum odebráno, a obnovenou místní institucionální spolupráci mezi schengenskými konzuláty v jednotlivých zemích.
Pane předsedající, pane komisaři, dámy a pánové, přijetí kodexu Společenství o vízech bude znamenat, že schengenská víza - víza pro maximálně tříměsíční pobyt - budou v budoucnu v schengenském prostoru vydávána na základě jednotně stanovených pravidel. Tohoto kroku je v Evropské unie s otevřenými hranicemi naléhavě zapotřebí. Současně se zprůhlední kompetence členských států při vyřizování víz. Bude platit pravidlo, podle kterého musí žadatel kontaktovat členský stát, v němž leží hlavní cíl jeho cesty. Moje skupina vítá fakt, že podmínky a postup pro vydávání vstupních víz urychlí vstup velkému množství lidí. S lidmi, kteří cestují do EU za obchodem, se bude zacházet spravedlivě a užitek z toho budou mít i turisté z celého světa, což je zdaleka největší skupina lidí cestujících do EU.
Umožnili jsme tak nejen urychlit postup pro vyřizování žádostí o vízum, ale zajistili jsme také, že bezpečnostní prověřování zabrání zneužívání. Vízový informační systém díky této rovnováze mezi bezpečností a usnadněním vstupu do EU umožní členským státům okamžitý přímý přístup ke všem důležitým údajům souvisejícím s vydáváním víz. Posuzování žádostí se tak zjednodušilo a přitom bude současně vydávání víz v budoucnosti znamenat větší bezpečnost díky využití biometrických identifikátorů jako jsou fotografie a otisky prstů. Kompromis, ke kterému pan Lax a Rada došli, bere v úvahu původní stanovisko Parlamentu a podporuje ji také velká většina mé skupiny.
Při práci s vámi, Henriku, jsem s radostí sledoval nápaditost, kterou jste prokázal a která je pro vynikajícího zákonodárce zcela nezbytná a která spočívá v tom, že se sám postavíte do pozice člověka, jenž chce danou službu využít. Tento způsob jste plně využil. Proto jste se zabýval systémem jediného kontaktního místa, internetem, vízy k opakovanému použití a slevami pro víza pro lidi do 25 let - kéž bych jen mohl tuto výhodu sám využít - a přitom jste přemýšlel o tom, jakým způsobem toho mohou občané využít. Je to vynikající příklad pro ostatní členy sněmovny. Často k problémům přistupujeme tak, že předkládáme pozměňovací návrhy, které mají vylepšit text a mají mít logiku, ale slouží to občanům? A právě to byl váš přístup.
Ještě jednou děkuji panu zpravodaji a Komisi, že zajistili, že je tato zásada v návrhu zakotvena. Nic dalšího již nechci dodat, jen poděkovat svému i vašemu týmu - a především Renaudovi, který je na veřejné galerii. Bez nich bychom tuto práci nikdy tak kvalitně neodvedli. Byla to úžasná tříletá milostná aféra a jako u většiny krátkodobých milostných afér jsem rád, že končí.
Doufám, že biometrie, která zlepšuje spolehlivost spojitosti mezi žadatelem a průkazem, bude znamenat, že nespravedlivě bude zamítnuto méně lidí. Jak pan Cashman uvedl, pan Lax pracoval velmi tvrdě na zlepšení služby pro žadatele, a tedy na zlepšení image EU. Devadesát devět celých devět procent lidí, kteří chtějí přijet do EU, cestují za účelem obchodu, cestování nebo turistiky a my je tu chceme, protože je to dobré pro podnikání, ale pokud se setkají se špatnými službami a zachází se s nimi špatně, nebudou se v EU cítit dobře.
Kodex Společenství o vízech je nezbytný pro sjednocení vyřizování krátkodobých schengenských víz a především pro zlepšení služby vydávání víz a tedy toho, jak třetí země Evropskou unii vnímají. Po více než třech letech práce na kodexu Společenství o vízech a složitých jednáních s Radou se nakonec ukázalo, že je možné kompromisu dosáhnout. I když se bohužel některé z požadavků Parlamentu nepodařilo protlačit, obsahuje kodex Společenství o vízech stále řadu zlepšení, například v otázce spolupráce mezi členskými státy. Především problém zjednodušuje pro žadatele, kterým poskytuje větší právní jistotu a vnáší do záležitosti transparentnost.
Obzvlášť důležité je, že bude nutné v budoucnu všechna zamítnutí žádostí o víza zdůvodňovat a všichni žadatelé budou mít právo se odvolat proti zamítnutí své žádosti. Bohužel se však nezměnily poplatky za víza a činí dál 60 EUR. I když bude v budoucnu velký počet lidí od povinnosti platit poplatky za víza osvobozen, je poplatek 60 EUR pravděpodobně pro velký počet obyvatel třetích zemí cenově nedostupný, což bohužel znamená, že nemohou do Evropské unie cestovat.
Účelem kodexu o schengenských vízech je, aby Evropská unie nabídla jednotnou vnější image, aby byli žadatelé o vízum posuzováni stejně a aby se vydala jasná kritéria a pravidla osvobození od víz pro řadu třetích zemí. V této souvislosti myslím, že je vhodné vám připomenout, že Evropská unie musí udělat vše proto, aby s členskými státy zacházely třetí země stejně, a nikoli aby osvobozovaly od víz jen některé členské země. Není jednoduše možné mít dvě třídy evropských občanů, když tito chtějí cestovat například do Austrálie nebo Spojených států.
Za ostatní komentáře jsem velmi rád, protože se domnívám, že pan Lax odvedl velmi dobrou práci, a odměnou mu je velmi široký souhlas. Chtěl bych dodat, že máme samozřejmě také strategii zacílenou na zjednodušení získávání víz s řadou zemí, do jejíhož rozvoje vkládám velkou důvěru, aby se co nejvíc zjednodušilo udělování víz, zejména mladým lidem ze třetích zemí, protože si myslím, že je v našem zájmu mladým lidem vstup do Evropy usnadnit.
Komise z těchto kontrol uplatňování nařízení vyvozuje, že poslední dva roky, kdy platí nové právní předpisy týkající se doby řízení a doby odpočinku, byly úspěšné. Komise proto nedávno ve spolupráci se členskými zeměmi přesvědčila země, které podepsaly dohodu AETR (o mezinárodní silniční dopravě), aby tato nová pravidla od roku 2010 přijaly. Členské státy však musí pochopitelně zajistit, aby se sociální pravidla v Evropě zavedla harmonizovaným způsobem.
Evropské unii se bohužel nedaří dostatečně omezit nehody na silnici. Členské státy nepochybně potřebují zlepšit dopravní kontroly. Jako zpravodajka pro sociální podmínky jsem posuzovala první zprávu Evropské komise, která by měla být vypracovávána dvakrát ročně. Měla bohužel zpoždění, ale zjistila jsem z ní, že některé členské státy překročily v praxi minimální kvótu kontrol, které mají provádět, zatímco jiné členské státy tyto povinnosti nesplnily.
Bohužel - z mého pohledu - ji mohu uklidnit. Za prvé, kontroly v členských státech jsou velmi laxní, většina států je bere na lehkou váhu, nebo své kontrolní povinnosti zcela ignoruje. Za druhé, trestní stíhání v této oblasti je stále v plenkách, i když poměry jsou zcela katastrofální. Když například řidiče, který pracoval 38 hodin bez přestávky, zastaví na inntalské dálnici, ať mi nikdo netvrdí, že se mu nepodařilo najít parkoviště; ale místo toho často existuje tlak ze strany zaměstnavatelů, aby řidiči jeli dál, dokud nepadnou. Je to nebezpečné pro všechny ostatní účastníky silničního provozu. Nemusím zacházet do podrobností o závažnosti nehod s těžkými nákladními vozy.
jménem skupiny IND/DEM. - (NL) Pane předsedající, fungování nařízení o době řízení a době odpočinku se konečně dostává na program plenárního zasedání. Od té doby, co nařízení vstoupilo v platnost, se hrnou stížnosti na jeho uplatňování - často slýcháme slova "nejasná" a "nepřiměřená". V tomto ohledu je nutné jednat. Směrnice musí být revidována, a to rychle. Co je nutné zlepšit? Právní předpisy musí být předvídatelné.
Neobhajuji harmonizaci všech postihů. To musí zůstat v kompetenci členských států. Obhajuji však jasný, předvídatelný a rozumný systém. Je to jediný způsob, jak se vyhnout pokutám, které jsou absurdně vysoké a nepřiměřené a jejich vyřizování je velmi zdlouhavé. V rámci současných právních předpisů je evidentně prostor k diskriminačnímu přístupu k zahraničním řidičům kamionů především na evropských silnicích, což je nepřijatelné. Tento problém prostě představuje závažnou deformaci vnitřního trhu.
Domnívám se, že jeden z nejdůležitějších aspektů, které musí Komise mít na paměti, je význam provádění směrnice 22/2006 do vnitrostátních právních předpisů členských států a harmonizace vnitrostátních právních předpisů vypracovaných na základě článku 19 nařízení č. 561/2006. Rumunsko z tohoto hlediska své povinnosti splnilo, ale existují stále členské státy, které tento proces ještě nedokončily, v důsledku čehož vnikají problémy v řádném prosazování sankcí v přeshraničním režimu a ve vybírání pokut za porušování práva.
zpravodaj. - (PL) Pane předsedající, o době odpočinku a pracovní době pro řidiče diskutujeme uprostřed hospodářské krize. Tisíce aut stojí, protože pro ně není práce. Totéž platí pro řidiče. Velké množství firem je navíc blízko okamžiku, kdy nebudou moci finančně přežít. Pan Jarzembowski, paní Wortmann-Koolová a ostatní poslanci odpovědní za tuto otázku měli naprosto pravdu, když se zmínili o následujících třech věcech: komplikovaném systému, jeho spolehlivosti nebo nespolehlivosti a dosavadní praxi při uplatňování restrikcí.
Neexistuje vědecký důkaz o tom, že by flexibilnější uplatňování, které by za určitých okolností mohlo umožnit delší pracovní dobu v konkrétním týdnu, mělo mít negativní dopad na bezpečnost na silnicích, zvláště když se provoz snižuje. Naopak je více než pravděpodobné, že budoucnost tohoto odvětví bude ohrožena přísným uplatňováním restrikcí a také uvalováním nových souvisejících břemen na silniční dopravu. Chci se především zmínit o evropské dálniční známce a o internalizaci vnějších nákladů. Téma rozhodně stojí za diskusi a přivítal bych v této věci stanovisko Komise.
Řekl bych, že tato směrnice je v záběhu - když už mluvíme o dopravě - a že je pochopitelně nesmírně důležitá jak z hlediska bezpečnosti silničního provozu, tak ze sociálního hlediska. Chtěl bych poněkud uklidnit ty, kteří vyjádřili své obavy o profesi. Komise si je vědoma, že nařízení Parlamentu a Rady se provádí postupně. Je v kontaktu se sociálními partnery, experty členských států, a snaží se o postupnou harmonizaci v souladu s potřebou výkladu.
zpravodaj. - (FI) Pane předsedající, Evropská unie má morální povinnost zajistit všem, včetně dětí migrantů, právo na dobré vzdělání. Každé dítě musí mít právo na vzdělání, které musí být bezplatné a povinné, a to alespoň na základní úrovni. Děti by měly mít možnost získat obecné vzdělání, které podporuje rovné možnosti rozvíjení jejich dovedností - jejich individuální schopnosti rozlišovat a smyslu pro etickou a společenskou odpovědnost - aby z nich mohli vyrůst vyrovnaní a odpovědní členové společnosti.
Znepokojily mě nedávno zveřejněné studie o dětech migrantů. Podle těchto analýz existují místa, kde tyto děti mají velké problémy, aby mohly chodit do školy, a v některých společnostech se vyskytly pokusy o zřízení škol, které se starají jen o děti migrantů. Výsledkem je pochopitelně to, že rodiče přeložily své děti z místní školy, aby nemusely být ve stejné škole jako děti migrantů. Tato situace je politováníhodná a výsledkem je to, že děti migrantů mají velmi nízkou úroveň vzdělání a špatné výsledky. Dalším výsledkem je obrovská fluktuace učitelů v těchto školách s vysokou koncentrací dětí migrantů.
To není vývoj, ve který jsme doufali, a musíme vytvořit podmínky, za kterých se děti migrantů budou moci co nejlépe integrovat do společnosti. Musíme také zajistit, aby školy měly dostatečné zdroje, čímž myslím kvantitativní zdroje, pokud jde o učitele, a také finanční zdroje, a musíme převzít odpovědnost za rozvoj odborné průpravy pro učitele a jejich průběžné doškolování. Abychom se mohli o děti migrantů postarat integrovaným a udržitelným způsobem, potřebujeme komplexní přístup. Potřebujeme také speciální investice a další prostředky pro vzdělávání učitelů a pro celý vzdělávací systém.
Vím, že jde o otázku, která spadá do kompetence jednotlivých členských států, ale měli bychom členské státy podporovat prostřednictvím průhledné koordinace ze strany Evropského parlamentu a Evropské unie, protože se domnívám, že všichni chceme, aby se dětem migrantů dostalo dobrého vzdělání a mohly se začlenit do společnosti. Tak se můžeme vyhnout politováníhodnému trendu sociálního vyloučení, jehož jsme dnes svědky v případě mnoha dětí migrantů. To často vede k nezaměstnanosti a dále ke kriminalitě a mnoha jiným nežádoucím důsledkům.
Jde o znepokojující záležitost také z pohledu volného pohybu pracovních sil v rámci Evropské unie, neboť lidé žijící v členských státech EU se nebudou chtít přestěhovat do jiné země nebo pracovat v zahraničí, protože zde nebudou moci svým dětem zajistit dobré a řádné vzdělání a kvalitní školy. Proto na tento problém musíme zaměřit pozornost a zajistit, aby ve všech členských zemích Evropské Unie existoval vhodný systém kvalitního vzdělání pro všechny děti a mladé lidi.
Zpráva proto oprávněně zdůrazňuje, že je důležité poskytnout dětem migrantů řádnou pomoc při učení jazyka hostitelské země a současně podporovat jejich rodný jazyk a kulturu. Důležité je také, aby navštěvovaly předškolní zařízení, a podařilo se tak jejich úspěšné začlenění do vzdělávacího systému v ranějším stádiu a odstranily se společensko-hospodářské a jazykové nevýhody. Učitelé by měli mít v každém případě potřebné vzdělání, které je pro multikulturní prostředí velmi důležité. Základní složkou vzdělávání učitelů a jejich odborného rozvoje by měla být také mobilita.
Jsem potěšen, že v těchto otázkách zde panuje široký konsensus. Domnívám se, že souhlasíte i s tím, že nyní musíme své dobré úmysly přenést do praxe a skutečně zlepšit šance dětí migrantů na vzdělání. Měli bychom tedy podpořit členské státy, aby zajistily vysokou kvalitu vzdělání pro všechny a aby současně aktivně předcházely sociálně-ekonomické segregaci žáků. Měli bychom být nápomocni členským státům při tom, když budou školám umožňovat zvládat různé požadavky na ně kladené, aby se prvotní výzva multikulturní společnosti a mnohojazyčnosti obrátila pro tyto školy ve výhodu.
Podstata a organizace školských systémů je pochopitelně čistě ve vnitrostátní kompetenci a Komise nemá v úmyslu do těchto kompetencí nikterak zasahovat. Musím ale říct, že úspěšná integrace dětí migrantů je něco, co se dotýká Evropy jako celku. Musíme se toho vzájemně od sebe hodně učit a můžeme se toho vzájemně od sebe hodně naučit. Jsme si jistí, že vaše zpráva představuje významný krok směrem k tomu, že ukážeme, jak konkrétní kroky lze podniknout na pomoc členským státům v této oblasti.
Podporuji také myšlenku že směrnice 77/486/ES je zastaralá. Nezapomínejme, že tato směrnice pochází z roku 1977 a Evropská unie se od té doby změnila. Jako příklad mohu uvést to, že moje země, Rumunsko, do EU vstoupila o 20 let později a mám pocit, že tato směrnice nenabízí řešení pro naše problémy. Problémy spojené s migrací za poslední roky dramaticky vzrostly, a proto podporuji myšlenku pana Takkuly na novelizaci této směrnice. Šel bych dokonce ještě dále a navrhuji, aby vznikla nová směrnice zabývající se vzdělávání dětí migrantů.
písemně. - (RO) V zelené knize Komise se mluví o řadě otázek, týkajících se jednoho z největších problémů, kterému jsou v současnosti členské státy vystaveny: vzdělávání dětí migrantů. Velký počet rumunských dětí žije se svými rodinami v jiných členských státech a je pro ně důležité, aby si zachovaly svou identitu a měly možnost učit se jazyk země, ve které žijí, i svůj mateřský jazyk. Musíme podporovat toleranci a pochopení a společně najít řešení, jak zajistit vzdělání v rodném jazyce migrantů. Tyto děti musí mít stejná práva jako jiné děti. Je velmi dobře známo, že jejich nejistá ekonomická situace může vést k izolaci, opuštění školy a násilí. Proto musíme členské státy podpořit v hledání řešení. Děti jsou nejvzácnějším zdrojem, jaký máme. Představují budoucnost naší společnosti, bez ohledu na prostředí, odkud pocházejí.
Musím však v tomto bodě říci, paní Văleanová, že Komise nemůže podpořit návrh č. 23. Tento návrh se týká kontrol, které by na místě měly provádět týmy expertů a na jejich základě by měl vzniknout společný systém hodnocení. Musím vás upozornit, že takovéto vzájemné kontroly se obvykle provádějí v rámci třetího pilíře, nikoli v rámci práva Společenství. Právní a administrativní tradice a řešení, která si členské státy při provádění směrnice volí, znamenají, že předpokládaná přidaná hodnota takovýchto kontrol by byla velmi omezená. Jak víte, členské státy mají přece jen možnost volby formy a metod provádění směrnic.
Nekoná se žádná rozprava, nejsou zde řečníci jménem těchto skupin. I přesto bych tedy ráda poděkovala těm, kteří zde bohužel nejsou, paní Ayalové, paní Lucasové, panu Adamouovi, paní Sinnottové, paní Ferreirové a dokonce panu van Nistelrooijovi, kteří nemají jednací místnost, i když je prakticky prázdná. Je téměř 23:00, ovšem ani taková pozdní hodina určitě není špatná na téma, které stojí v centru zájmu a obav milionů občanů Evropy.
Nyní přejdu k podstatě věci. Po dobu deseti let se Parlament tímto tématem nezabýval. Bylo tedy načase, protože deset let je celá věčnost, nebo skoro celá věčnost, bereme-li v úvahu rozvoj nových technologií: boom v oblasti bezdrátových zařízení, mobilních telefonů, WiFi, bluetooth, rozvoj základen a vedení vysokého napětí. Tyto vlny jsou všude kolem nás. Mají neoddiskutovatelný přínos, což nezpochybňuji na jediném místě své zprávy, ale také je třeba říct, že přinášejí vážné otázky ohledně dopadu na lidské zdraví.
Lituji jedné věci, která je důležitá, neboť se týká úvodního odstavce mé zprávy. Požaduji zde přezkum limitů záření. Moji kolegové z Výboru pro životní prostředí, veřejné zdraví a bezpečnost potravin mě bohužel nepodpořili, a to i přesto, že, zdůrazňuji, doslova stejný text byl téměř jednohlasně odsouhlasen na našem plenárním zasedání dne 2. září minulého roku v obsahu jiné zprávy týkající se evropského akčního plánu pro zdraví a životní prostředí na období 2004-2010.
Výsledkem je status quo zastávaný Světovou zdravotnickou organizací i Evropskou komisí a odklad souhrnného posouzení toho, zda může vystavení nízkofrekvečním vlnám způsobovat rakovinotvorné nádory, na rok 2015, což je prakticky další desetiletí. Tento přístup proto není správný. Zdá se mi lehkovážný a upřímně doufám, že se v budoucnu neukáže, že tento přístup byl příčinou potenciálních zdravotních rizik.
Princip opatrnosti, o který se náš návrh opírá, není založený na pasivitě, ale na aktivním jednání a expertíze napomáhající objasnění problému. V této citlivé oblasti elektromagnetických vln zastáváme tuto dynamickou a progresivní definici. Proto upřesňuji, že má mou plnou podporu alternativní usnesení předložené skupinou Zelených/Evropskou svobodnou aliancí. Toto usnesení se ostatně vrací k mému původnímu návrhu ohledně snižování limitů záření, jak již činí devět členských států a celá řada regionů, z nichž dva, Valonský a Bruselský region, jsou mi osobně velice blízké. Používají totiž hodnoty 3 volty/metr místo 41 voltů/metr, které jsou v současnosti povoleny na základě doporučení z roku 1999.
Evropské občanství není alternativou vnitrostátního občanství. Evropské občanství je přidanou hodnotou poskytující občanům EU jednotná práva. Zejména právo na volný pohyb, právo na konzulární ochranu a petiční právo k Evropskému parlamentu a k evropskému veřejnému ochránci. Zpráva Parlamentu bere v úvahu zprávu Komise nazvanou Pátá zpráva o občanství Unie (1. května 2004 - 30. června 2007). Toto období je výjimečné tím, že před pěti lety, dne 1. května 2004, vstoupilo do Evropské unie 10 nových členských států. Výsledkem tohoto připojení, zejména zemí střední a východní Evropy, byla do té doby nevídaná míra migrace uvnitř Evropské unie. Noví občané Evropské unie využili svých nově získaných práv, zejména práva na volný pohyb. Využili příležitosti vzdělávat se v zahraničí a začali legálně pracovat v zemích, které otevřely svůj pracovní trh.
Věřím, že Komise vezme doporučení Parlamentu v úvahu a bude ve své šesté zprávě informovat o konkrétním pokroku. Nakonec bych chtěla poděkovat svým stínovým zpravodajům, členům politických skupin a sekretariátu Výboru pro občanské svobody, spravedlnost a vnitřní věci za jejich pilnou práci. Zvláštní dík patří všem, kteří se zúčastnili veřejného slyšení o této zprávě, zejména zástupcům neziskových organizací. Je dobře, že při vytváření závěrečné zprávy o občanství byl vyslyšen hlas neziskových organizací, potažmo občanů.
Téma evropského občanství je velice důležité. Mnozí na něho nahlížejí jako na prázdný a nicneříkající pojem, ale vaše zpráva docela jasně ukazuje, že tomu tak není. Evropské občanství je umožněné prostřednictvím práv, které jsou přesně definované ve Smlouvě, to znamená právo na volný pohyb a právo pobytu, právo volit a být volen v obecních volbách a ve volbách do Evropského parlamentu, právo na konzulární ochranu, petiční právo k Evropskému parlamentu, právo podat stížnost evropskému veřejnému ochránci a právo písemně se obracet na evropské instituce.
Vedle toho však Komise každodenně pracuje a nadále bude pracovat na tom, aby zajistila, že občané jsou skutečně schopni výkonu svých občanských práv a mohou je vykonávat v každodenním životě. Paní Gaceková, na mnoha místech vaší zprávy, kde vyzýváte Komisi k aktivitě, již Komise podniká kroky, aby zajistila posilování a šíření těchto práv. Rád bych uvedl příklad akčního plánu Komise o konzulární ochraně a dodávám, že s Vámi plně souhlasím, pokud jde o potřebu učinit konkrétní kroky v této oblasti. Nakonec, před několika týdny jsme zde vedli na toto téma velice poučnou rozpravu, která zrovna v případě práva na konzulární ochranu odhalila propast mezi realitou a tím, čeho chceme dosáhnout.
Ve Smlouvě o Evropské unii se uvádí, že všichni občané jsou si rovni. Tento princip však bohužel není vždy skutečně naplněn. Důvody rozdílů mezi občany jsou šíření extrémní chudoby, sociální vyloučení nebo úmyslné vyloučení, různými způsoby znevýhodněné regiony, které se nacházejí mimo informační společnost a od jejichž občanů ani nemůžeme očekávat, že mají společné evropské povědomí. Vítám fakt, že se zpráva zmiňuje konkrétně o Romech, neboť tato 10 až 12ti milionová menšina žije izolovaně a bez dostatečného vzdělání a naděje na zaměstnání, což Romy jako občany degraduje.
Ukazuje se, že toto rozdělení společnosti bude mít rovněž dopad na volby do Evropského parlamentu. Nejvíce znevýhodnění občané ztrácejí vůli jít k volbám, neboť mají nedostatek informací. Lidé na okraji společnosti mají malé povědomí o důležitém faktu, že ze všech evropských orgánů mohou přímo ovlivnit pouze složení Evropského parlamentu. Je škoda, že lhostejnost panuje zejména v zemích střední a východní Evropy. Původ této lhostejnosti je opět nutno hledat v nedostatečné informovanosti, ale jejím dalším důvodem je také zklamání z toho, že se zpomalilo tempo dosahování úrovně ostatních zemí po velké vlně rozšíření Evropy.
(IT) Vážený pane předsedo, oceňuji návrh zpravodaje, ale toto usnesení obsahuje příliš mnoho odkazů - nejenom v tomto bodě a v této poznámce pod čarou, jíž se týká předložený ústní pozměňovací návrh, ale i v mnohých jiných částech usnesení. Z různých důvodů odkazuje na všechny členské státy a také právě na samotné téma, které jste požadovala vypustit z poznámky pod čarou, týkající se právě oněch témat, jež figurují v jiných částech usnesení. Jsem proto přesvědčen, pane předsedo, a navrhuji, aby kolega poslanec požádal, aby toto usnesení bylo dále pozměněno a poté vráceno do výboru zpět k opětnému přezkoumání.
Vážený pane předsedo, toto bude velice stručný ústní pozměňovací návrh, jenž byl předložen na žádost Alexandra Milinkeviče a zástupců Amnesty International, kteří se zúčastnili konference o Bělorusku, jež se před dvěma dny konala v tomto parlamentu. Žádali o rozšíření požadavku na propuštění politických vězňů, kteří byli v nedávné době uvězněni, také na občany, kteří jsou vystaveni jiným typům omezování a pronásledování. Proto navrhuji - a konzultoval jsem tuto záležitost i s jinými politickými skupinami - doplnit do odstavce 4 tuto formulaci: 'a také přezkoumání rozsudků omezení svobody, které byly uvaleny na jedenáct účastníků demonstrací v lednu roku 2008;'.
Vážený pane předsedo, jestliže jsou zmiňování tři mladí aktivisté, kteří byli proti své vůli odvedeni do armády, přinejmenším jeden z nich je synem opozičního vůdce Viačorky. Stojí proto za zmínku, že tento postup je obdobný braní rukojmí státem: 'Podívej, ve své situaci se drž pěkně zpátky, protože tvého syna máme v naší armádě a mohlo by se mu něco přihodit.' Působilo by to jako drobné varování, které by možná těm mladým mužům, kteří byli proti své vůli odvedeni do armády, zajistilo větší bezpečnost.
Vážený pane předsedo, toto je drobná úprava. Text nyní zní 'zatímco země střední Evropy měly navíc zkušenost s komunismem'. Rád bych změnil formulaci 'země střední Evropy' na formulaci 'země střední a východní Evropy', protože text je všude v tomto znění a rád bych také nahradil formulaci 'zažily navíc komunismus' formulací 'zažily komunismus i nacismus', protože pro národy v zemích východní Evropy neznamenal komunismus žádnou zkušenost navíc: většina z nich zažila nejprve komunismus, potom nacismus a potom opět komunismus.
Vážený pane předsedo, mohla bych jménem skupiny ALDE říci, že bychom návrh paní Doyleové podporovali? Myslím, že je nanejvýš opodstatněný. Sněmovna přijala usnesení k této otázce loni v říjnu. Do jisté míry dnes opakujeme to, co jsme vyjádřili již tehdy, ale říkáme také některé věci, které jsou poněkud důraznější a jak uvedla paní Doyleová, přicházejí v rozhodujícím okamžiku, kdy by si většina z nás v této sněmovně přála, aby EU získala křeslo v Arktické radě a tuto perspektivu nechceme ohrozit.
Připadá mi zvláštní, že jsme o tomto usnesení měli vést rozpravu včera a že, naopak, v okamžiku, kdy předložíme jeho návrh a požadujeme moratorium po dobu 50 let na využívání ropných zdrojů, v okamžiku, kdy požadujeme závaznou chartu a ve chvíli, kdy víme, že určité země mají do konce dubna požadovat na půdě OSN suverenitu v oblasti mořského dna a tudíž fakticky prosazovat tuto myšlenku suverenity společně s rozmístěním vojenských sil, vše by mělo záviset na tom, co uděláme právě teď.
(IT) Pane předsedo, dámy a pánové, Hökmarkovu zprávu o rámci Společenství pro jadernou bezpečnost bychom měli odložit ze dvou důvodů. Prvním je, že Výbor pro právní záležitosti podporuje názor, že v návrhu Komise je zásadní procedurální závada, neboť pravidla Euratomu stanoví, že si Komise musí před zahájením prací na návrhu vyžádat stanovisko technického výboru, a toto Komise ve dvou případech neučinila. Výbor pro právní záležitosti to považuje za zásadní vadu. Jinak řečeno, tato vada vyžaduje stažení návrhu a jeho opětovné předložení ze strany Komise, tentokrát již v souladu s platnými pravidly. Druhým důvodem je, že není žádný důvod spěchat, neboť tato ustanovení budou platit pouze pro elektrárny, které se postaví po roce 2015. Není tedy žádný důvod ke spěchu a nemusíme přijímat text, který je zatížen tak závažnou procedurální závadou, jako je tento.
(SV) Pane předsedo, jsem v každém případě toho názoru, že bychom v této věci měli při tomto dílčím zasedání rozhodnout. Existuje pro to mnoho důvodů. Za prvé, jde o návrh, o kterém již Parlament vedl rozpravu a který se nyní objevil znovu; Rada o něm diskutuje od roku 2003. Je načase přijmout konečně rozhodnutí. Pokud jde o právní situaci, skupina odborníků, o které se zmiňuje paní Frassoniová, k tomuto návrhu své stanovisko předložila a na základě něj došlo k některým úpravám. To, v čem se velmi výrazná většina ve Výboru pro průmysl, výzkum a energetiku a zástupci skupiny Zelených/Evropské svobodné aliance neshodnou, je otázka, zda jde o nový návrh, či o návrh, na kterém pracujeme již od roku 2003. Myslím, že všichni ostatní souhlasí s tím, že jde o onen návrh, na kterém pracujeme již dlouhou dobu. Musíme dospět do nějakého bodu, kdy budeme moci přijmout rozhodnutí, zejména v situaci, kdy nyní mnoho zemí plánuje, že postaví jaderné elektrárny. Domnívám se tudíž, že je velice důležité, aby Evropská unie měla silnou a stabilní právní úpravu, a navrhuji proto, abychom dnes hlasovali pro to, aby se hlasování o směrnici o jaderné bezpečnosti uskutečnilo tento týden.
Dále je pravda, že Komise uvedla, že Evropská unie chce být členem Rady pro Arktidu atd. Pokud jde o mě, domnívám se, že v souladu s přáním, které vyjádřila Komise, je toto nové usnesení, v němž se velmi jasně uvádí, že chceme, aby v Arktidě platilo moratorium na vrtání a demilitarizovaná zóna, skutečně velmi důležité, neboť přichází v době, kdy hraniční státy v této zóně napínají svaly - včetně vojenských svalů -, aby uplatnily své vlastnické nároky a nároky na příležitost k vrtání.
(IT) Pane předsedo, dámy a pánové, poté, co jsem věc konzultovala s politickými skupinami a hlavami italské delegace, vás jménem své skupiny žádám, abychom na zítřejší pořad jednání přidali rozpravu o zemětřesení v Abruzzu. Domnívám se, že lidé, které zemětřesení postihlo, ocení solidaritu evropských orgánů a vás osobně, kterou jste projevili ve svých kondolencích a minutou ticha, a ocení také jakoukoli finanční a legislativní podporu rekonstrukce. Z těchto důvodů by rozprava za přítomnosti Evropské komise mohla poskytnout vnitrostátním a místním orgánům mnoho užitečných informací o tom, kolik bude Evropská unie moci udělat.
(IT) Pane předsedo, dámy a pánové, rád bych řekl, že Skupina sociálních demokratů v Evropském parlamentu souhlasí s návrhem, který učinila paní Angelilliová. Chtěl bych poděkovat panu Pötteringovi za jeho slova a Parlamentu jako celku za to, že ukázal postiženým lidem, že s nimi soucítí. Také věřím, že rozprava zítra odpoledne by mohla přinést nikoli pouze další projevy solidarity, nýbrž také, a to především, konkrétní návrhy, neboť Evropa může významně přispět jak k obnově, tak ke zmírnění krizové situace, kterou občané Abruzza prožívají.
(EL) Pane předsedo, mohu-li být tak smělý, rád bych vyjádřil svou nespokojenost a rozčarování, neboť jsem předložil otázku k ústnímu zodpovězení s rozpravou, kterou podpořilo 48 poslanců, jejichž podpora - pro vaši informaci - byla shromážděna okamžitě a dokonce ještě nyní se objevují poslanci, kteří říkají, že ji chtějí podpořit, avšak k mému velkému údivu mi nikdo nevysvětlil, proč, kdy a na základě jakých kritérií bylo rozhodnuto tuto otázku k ústnímu zodpovězení s rozpravou nepřijmout.
Že bych musel náhle čelit zemětřesení jiného druhu? Je to snad nové zemětřesení? Má to jiný důvod? Ještě jednou opakuji, a jako východisko beru nedávné tragické zemětřesení a oběti, o kterých jste hovořil, a - dodal bych - kulturní škody a zkázu, která z něj vyplývá, že bychom měli zdůraznit evropský rozměr tohoto jevu. Vzhledem k tomu, že jsem byl také zpravodajem u jediné zprávy, kterou vypracoval evropský orgán na téma zemětřesení, vím velmi dobře, že se na evropské úrovni může a musí odvést velký kus práce. Děkuji vám a očekávám reakci.
Paní předsedající, paní komisařko Redingová, dámy a pánové, nestává se často, aby liberálka navrhovala zásah do trhu cestou regulace cen, byť by to znamenalo pouze stanovení horní hranice. V případě sazeb za roaming je však tento krok nezbytný a lze jej provést pouze kolektivně, na úrovni Evropské unie. Je nezbytný, neboť přehnaně vysoké sazby způsobují překážky, které brání evropským občanům ve využívání svobody pohybu a komunikace. Odstranění těchto překážek je jedním ze základních cílů Evropské unie a jedním z mých osobních cílů jakožto poslankyně Evropského parlamentu. Z tohoto důvodu jsem se ujala práce zpravodajky jak u této zprávy, tak u zprávy Evropského parlamentu přijaté počátkem tohoto měsíce a týkající se správních a právních překážek zaváděných členskými státy, které brání evropským občanům ve svobodě pohybu.
Stávající nařízení je nezbytné například pro majitele malých podniků, kteří jsou na služební cestě a potřebují si promluvit se spolupracovníky ve vlasti, aby vyřešili nějaký problém. Je důležité pro novináře, kteří posílají zprávy prostřednictvím e-mailu přímo z místa, kde dochází k nějaké události. Je důležité také pro mladé lidi, kteří posílají textové zprávy svému příteli či přítelkyni. Konečně je důležité také pro lidi, kteří pracují v zahraničí a chtějí po telefonu slyšet hlas svých dětí. Všichni tito evropští občané dosud za používání mobilního telefonu platili a často stále platí třikrát až čtyřikrát více, a to pouze proto, že jsou vzdáleni pár kilometrů ze své země, avšak přitom se nacházejí uvnitř Společenství.
Když si spotřebitelé vybírají mobilního operátora, soustředí se v první řadě a nejvíce na ceny za vnitrostátní komunikaci nebo na to, za jakou cenu se jim nabídne nový mobilní telefon, ale sazeb za roaming si všímají méně. Když překročí hranici jiného členského státu EU, fungují v režimu těchto roamingových sazeb, a to i tehdy, když hovory pouze přijímají. Jediná varianta, která se spotřebitelům nabízí, je zvolit si jinou komunikaci než prostřednictvím mobilního telefonu. Konkurence mezi operátory z tohoto hlediska nefunguje. Vlastní operátor ze země původu musí platit operátoru, který provozuje hostitelskou síť, za přenos signálu.
Do některých zemí, jako například do těch, které jsou významnými turistickými destinacemi, přijíždí mnoho návštěvníků v určitém krátkém období, zatímco jiné mají více občanů, kteří cestují do zahraničí. To znamená, že existuje nerovnováha mezi nabídkou a poptávkou, a tedy i důvod pro vysoké hrubé sazby také mezi operátory. V některých zemích je navíc vyšší cena za instalaci a provoz sítí mobilní telefonie. Dále je třeba vzít v potaz, že se ukázalo, že menší operátoři či operátoři, kteří vstoupili nově na trh, se často potýkají s diskriminačními cenami ze strany velkých celoevropských operátorů. V konečném důsledku však vše zaplatí spotřebitel.
Nařízení, které zítra přijmeme, je krátkodobým řešením. Nemůžeme regulovat ceny donekonečna, neboť to postihuje inovace a může to dokonce postihnout i konkurenceschopnost. Z toho důvodu nařízení stanoví, že Evropská komise provede analýzu různých způsobů, jak regulovat trh. Některé z těchto způsobů jsou v nařízení přímo navrženy. Až budeme mít za dva nebo tři roky k dispozici více informací, budeme moci diskutovat o více variantách. Doufám, že pak budeme moci zavést legislativní rámec, který umožní existenci konkurenceschopných roamingových sazeb v dlouhodobém horizontu.
I když odhlédneme od tohoto aspektu, zlepšil podle mého názoru Parlament stávající nařízení v mnoha ohledech. Abychom povzbudili využívání služby přenosu dat a řádnou hospodářskou soutěž v odvětví, snížili jsme maximální hrubé roamingové sazby za tuto službu na 50 centů za megabyte. Zajistili jsme, že pokyny v oblasti poradenství zákazníkům o roamingovém přístupu k internetu přes mobilní telefon budou transparentnější. Také jsme zajistili, že ustanovení, jejichž cílem je omezit měsíční účty za roamingový přenos dat na 50 EUR, budou pro ty, kteří chtějí tohoto prvku využít, výrazně flexibilnější. Textové zprávy podle roamingových sazeb, které se odesílají, jakmile uživatel vstoupí do zahraniční sítě, budou obsahovat také odkaz na jednotné nouzové číslo 112. Snížili jsme hodnotu maximálních sazeb za příchozí a odchozí hovory, přičemž jsme u operátorů zachovali marži. Také jsme zakázali operátory, kteří nadále používají postup, který spočívá v tom, že uživatelům v zahraničí účtují, když jim někdo pouze zanechá hlasovou zprávu.
Stojíme zde tváří v tvář překážce svobody pohybu, neboť pokud jsou občané trestáni na svých účtech za telefon, jakmile překročí hranici, pak skutečně nejde o onen vnitřní trh, o který usilujeme a který chceme vybudovat. Abychom tedy občanům zajistili tuto svobodu pohybu, musíme tyto překážky odstranit. Týkají se mnoha lidí. V Evropské unii využije svého mobilního telefonu k roamingové službě alespoň jednou ročně při pobytu v zahraničí zhruba 150 milionů občanů, a tito občané za to také musí platit. Jde o studenty, turisty a rekreanty, avšak jde také o přeshraniční pracovníky, novináře a obchodníky, kteří jsou v důsledku vysokých cen za komunikaci znevýhodněni.
Chtěla bych říci pouze pár slov k tomu, čeho se podařilo dosáhnout v prvním roamingovém balíčku. Pokud jde o hlasový roaming, z hlediska občana bylo dosaženo 60% snížení ceny a z hlediska odvětví bylo dosaženo 30% nárůstu ve využívání této služby. Celé odvětví - a to je také zajímavé - zaznamenalo stálý růst míry vybavenosti občanů mobilními telefony. Nyní máme v Evropě vybavenost občanů mobilními telefony v průměrné hodnotě 119 %. To je absolutní světový rekord a s tím, jak ceny za roaming klesají, přináší těm občanům, kteří používají mobilní telefon, svobodu. Přináší také dobré zisky celému odvětví, neboť využívanost jeho služeb stále stoupá. Zároveň klesají vnitrostátní ceny. Protože se Barrosova Komise této otázky energicky chopila, domácí ceny za komunikaci mobilními telefony poklesly zhruba o 35 %. To je odpověď těm, kdo říkají, že pokud snížíme ceny za roaming, vzrostou ceny za vnitrostátní služby. Není tomu tak. Statistiky ukazují přesný opak.
Nyní pokročíme o další krok - nejprve samozřejmě v oblasti hlasového roamingu. Myslím, že je velmi dobře, že pokračujeme ve snižování maximálních cen, aby tak mohlo docházet k hospodářské soutěži v rámci těchto limitů. Je velmi důležité, že k tomu připojujeme také roaming textových zpráv, neboť jich je každý den v Evropské unii odesláno 2,5 miliardy. Hodnota zisku z tohoto objemu poskytnutých služeb je v celém odvětví zhruba 800 milionů EUR. Kdo však tyto textové zprávy posílá? Zejména naše mládež - 77 % osob ve věku 24 let a méně používá v zahraničí textové zprávy, protože je to pro ně jednodušší a vyjde je to levněji. Když tedy musí platit při využívání roamingu cenu, která je ve srovnání s náklady operátora mimořádně vysoká, jsou poškozováni. Dobrá tedy - snížíme tyto ceny tak, aby se posílání textových zpráv stalo běžnou věcí bez ohledu na to, zda jste doma, nebo v sousední zemi. Pro spotřebitele to bude znamenat obrovský přínos. Snížení cen - o němž bude Parlament zítra hlasovat - znamená v případě textových zpráv 60 %. Pokud jde o účtování za sekundu u roamingových hovorů - jednoduše řečeno, nenuťte lidi platit za něco, co nepoužili, a nechte si platit pouze za to, co zákazník skutečně využil. Snížíme také dnešní skrytou 24% sazbu, aby tak lidé platili pouze za to, co skutečně spotřebovali. A pokud jde o datový roaming, věříme, že se tato oblast v budoucnu bude vyvíjet.
Avšak zatímco chceme takový vývoj, který by umožňoval, aby mohli lidé bez ohledu na to, kde se nacházejí, stahovat filmy, novinové články či fotografie a posílat je přátelům, dnes se za tyto služby platí šokující ceny. Obdržela jsem kopie účtů, kdy lidé byli tři nebo čtyři dny v jiné zemi a musí zaplatit několik tisíc EUR jen proto, že si stáhli svůj oblíbený televizní pořad či novinový článek, na jehož sledování jsou zvyklí. Toto nyní skončí, a to také proto, že v novém nařízení bude zahrnuta funkce "mezní limit", který se od 1. července 2010 stane standardními limitem, který se automaticky použije za účelem ochrany spotřebitele.
navrhovatel stanoviska Výboru pro vnitřní trh a ochranu spotřebitele. - Pane předsedající, mohu nejprve poděkovat stínovým zpravodajům Výboru pro vnitřní trh a ochranu spotřebitele, a to ze všech politických skupin, jejich personálu a poradcům? Myslím, že můžeme být ve Výboru pro vnitřní trh a ochranu spotřebitele hrdi na to, že jsme dosáhli shody v otázce vyšší transparentnosti a způsobů, jak konečně odstranit problém šoku z účtů. Fenomén šoku z účtů nebyl dobrý pro reputaci mobilních operátorů, ale - co je důležitější - šok z účtů nebyl dobrý pro spotřebitele.
Pokud však jde o stanovování cenových limitů, mám stále ještě některé obavy. Musíme se tázat, kteří spotřebitelé budou mít prospěch z cenových limitů podle sovětského vzoru. Vzhledem k tomu, že roamingu skutečně využívá nanejvýš 35 % uživatelů a že podíl těch, kdo využívají roamingu pravidelně, je ještě mnohem nižší, a vzhledem k tomu, že jak připustila sama paní komisařka, z této právní úpravy bude mít největší prospěch úzká skupina privilegovaných spotřebitelů, jako jsou úředníci Komise, poslanci Evropského parlamentu, lobbyisté a obchodníci, doufejme, že neokrádáme chudé, aby měli za jejich peníze bohatí levnější volání.
(RO) Pane předsedající, paní komisařko, chtěla bych svým kolegům poblahopřát k práci, kterou vykonali, a ke zprávě, kterou zpracovali. Evropský parlament v každém případě pracuje ve prospěch evropských občanů. Také připomínám, že během rozpravy, kterou jsme vedli o snižování sazeb roamingu u mobilních telefonů přede dvěma lety, se rozvinula velmi široká diskuse. Těší mě, že se při této příležitosti nevyskytla žádná protichůdná stanoviska. Všichni jsme totiž snížení sazeb rychle vzali za své. Chtěla bych říci, že si myslím, že je velmi důležité stávající sazby v oblasti mobilní telefonie nadále snižovat, a to o větší částky a jak u odchozích, tak u příchozích hovorů. Obzvláště důležité je však snižování sazeb za textové zprávy.
(PL) Pane předsedající, těší mě, jakým směrem se ubíráme. Mám na mysli radikální snížení cen roamingových hlasových hovorů a za přístup k internetu. To je první krok, a myslím, že další budou následovat. Jde o faktory, které mohou urychlit naplnění Lisabonské strategie. Je to důležité pro potřeby vzdělávacího procesu a pro mladou generaci. Je důležité, aby byly služby provozované přes internet dostupné lidem, kteří jsou poměrně chudí, a těm, kdo mají nízké příjmy. Ubíráme se správným směrem. Nová opatření budou zajisté uvítána s radostí. Chtěl bych Komisi poděkovat.
Tato směrnice je důkazem, že Evropská unie je schopna používat svých společných politik k budování užšího vztahu se svými občany tím, že jim přinese prospěch tam, kde to nejvíce pocítí - v jejich peněženkách. Tato směrnice znamená více Evropy, větší konkurenceschopnost a jednotnou ekonomiku, a podle mě jde o jeden z klíčových úspěchů Komise a Parlamentu v současném funkčním období. Mým jediným přáním je, abychom i v dalším funkčním období jednali ve stejném duchu a věnovali spotřebiteli tutéž pozornost. Ještě jednou blahopřeji a velmi vám děkuji.
členka Komise. - Pane předsedající, chtěla bych především poděkovat poslankyním a poslancům, kteří odvedli vynikající práci. V první řadě samozřejmě zpravodajce paní Văleanové, avšak také zpravodajům ostatních výborů, stínovým zpravodajům a předsedům skupin. Umožnili, aby se během pouhých sedmi měsíců stal skutečností velmi důležitý návrh, který se týká volného pohybu občanů a snížení přemrštěných sazeb. Myslím, že to je velká chvíle pro vnitřní trh. Je to velký okamžik, který občanům ukazuje, že je poslanci Evropského parlamentu berou vážně.
Pokud dovolíte, chtěla bych nicméně říci - s veškerou úctou například k panu Kamallovi -, že když trh nefunguje, je na politické reprezentaci, aby zasáhla. Ráda bych, aby mi někdo v tomto Parlamentu vysvětlil, jak je možné říci, že trh funguje, když náklad, který vynaloží operátor na přenesení textové zprávy z jedné země do druhé, je méně než 11 centů, zatímco průměrný uživatel musí zaplatit více než 28 centů. V tom případě něco nefunguje.
Stanovíme-li tedy nyní limit 11 centů, myslím, že zbývá spousta prostoru k manévrování; zbývá spousta prostoru k rozvoji hospodářské soutěže. Stejně jako většina z vás v tomto Parlamentu, i já bych si přála, aby trh fungoval, a abychom tak toto nemuseli dělat. Nuže doufejme, že to v budoucnu už nebudeme muset dělat znovu a že po tomto rozhodnutí začne trh skutečně fungovat v zájmu celého odvětví, v zájmu občanů, v zájmu svobody pohybu a v zájmu vnitřního trhu, kde může každý občan cestovat, aniž by ho pak ztrestal účet za telefon.
Chtěla bych k celé věci závěrem říci ještě jedno. Nesmíme dopustit, aby byl vyvolán dojem, že celé odvětví mobilní telefonie bezohledně vykořisťuje spotřebitele. Taková představa by mohla být nebezpečná, jelikož toto odvětví je úspěšné, což se odráží v tvorbě pracovních míst, významném příspěvku do rozpočtů a technologických inovacích. Z toho důvodu se domnívám, že je důležité, abychom my, kteří regulujeme trh, necítili jednoznačné uspokojení nad prací, kterou jsme vykonali, a abychom usilovali o další zlepšení, díky nimž by bylo možno dosáhnout dlouhodobě prospěšných dopadů.
Jedná se o velmi technický dokument, a jak je vám známo, technická opatření pro zachování zdrojů v Atlantickém oceánu a Severním moři z velké části pochází z již existujících pravidel. V právních předpisech Společenství se opatření nachází v různých nařízeních: nařízení o obecných technických opatřeních v Atlantickém oceánu a Severním moři; nařízení o doplňkových technických opatřeních pro obnovu populací tresky štikozubce; výroční nařízení o celkových přípustných odlovech a kvótách, které rovněž obsahuje řadu technických opatření pro zachování zdrojů. Kromě této právní komplikovanosti jsou současná pravidla v některých případech velmi složitá a jejich provádění a kontrola je obtížná.
Komise přijala návrh nového nařízení o technických opatřeních pro zachování zdrojů v Atlantickém oceánu dne 4. června uplynulého roku. Návrh byl předložen po rozsáhlých konzultacích se zúčastněnými stranami a členskými státy v průběhu let 2006 a 2007. Slučuje všechna související pravidla do jednoho právního aktu, a přispívá tak ke zlepšení právní soudržnosti. Cílem návrhu je rovněž zjednodušit, objasnit a usměrnit jednotlivá pravidla. Zvláštní pozornost jsme věnovali zjednodušení inspekcí na palubě a snížení výdajů rybářů. Obsahem jsou i dodatečná pravidla na snížení počtu vylovených živočichů, vracených zpátky do moře, jako je např. stanovení právního rámce pro uzavření v reálném čase, které se již uplatňuje v Severním moři.
Navrhli jsme novou strukturu rozhodování, v níž se o všeobecných a zásadních ustanoveních rozhoduje na úrovni Rady a pro podrobnější technická ustanovení týkající se některého regionu se používá postup projednávání ve výborech, čímž se vyhneme mikrořízení na politické úrovni. Tento nový přístup nenalezl podporu ve vaší zprávě, jejíž pozměňovací návrhy číslo 1, 6, 7, 25 a 26 požadují rozhodnutí Rady v případech všeobecných ustanovení i u podrobných technických pravidel. Komise, zejména v rámci reformy společné rybářské politiky, nechce pokračovat v opatřeních mikrořízení na politické úrovni. Ve zprávě jsme však vzali v potaz připomínku, která se týká postupu projednávání ve výborech, a Komise je připravena zabývat se jakýmkoli postupem, který umožní zachovat postup projednávání ve výborech pro regionální technická pravidla a zároveň postoupit radě jakoukoli záležitost, která se bude zdát zásadní či politická.
V souladu s politikou týkající se výmětů předkládá Komise nová pravidla ohledně uzavření lovišť v reálném čase a ustanovení o přesunu z místa, kde dochází k vysoké míře vedlejších úlovků u některých druhů rybolovu, s cílem snížit celkových počet vylovených živočichů vracených zpátky do moře. Obě opatření považujeme za účinné nástroje, které mají význam i co se týče omezení výmětů, neboť díky nim lze přejít z pravidel týkajících se vykládek k ustanovením o reálném úlovku. Z toho důvodu nemůže Komise přijmout pozměňovací návrhy číslo 4, 5, 21, 23 a 24. Pozměňovací návrh číslo 20, pokud při určení míry vedlejších úlovků žádá pouze o nahrazení "množství" za "hmotnost", je přijatelný. Dále můžeme kladně hodnotit druhou část pozměňovacího návrhu, která se týká výjimek ohledně vzdálenosti. Jeho parametry by však bylo třeba podrobně prostudovat a stanovit pomocí prováděcího nařízení.
Další aspekty návrhu Komise mají převážně technický charakter a obsahují řadu podrobností ohledně konstrukce a používání lovných zařízení v Atlantickém oceánu. Všiml jsem si, že zpravodaj a Výbor pro rybolov se rovněž zabývali čistě technickými prvky návrhu a předložili řadu pozměňovacích návrhů s cílem původní návrh zlepšit. Musím se však s výhradami vyjádřit k pozměňovacím návrhům číslo 8, 9, 10, 12, 13, 14, 15, 16 a 22. Technická pravidla byla předložena na základě rady odborníků, v porovnání se stávající legislativou jsou zjednodušená, usnadní inspekce na palubě a sníží náklady rybářů. Komise nemůže přijmout pozměňovací návrhy číslo 18 a 19, neboť navrhovaná ustanovení jsou již platná - vyšla z politické dohody v Radě ohledně návrhu Komise založeného na radě odborníků, a nemáme k dispozici žádné nové informace, které by odůvodnily jejich pozměnění.
Co se týče vylovených živočichů vracených zpátky do moře, již jsme zahájili uplatňování opatření na jejich omezení, především v Severním moři a v rámci plánu obnovy populace tresky. Budeme v tom pokračovat a předkládat další návrhy, jako například na všeobecný zákaz maximalizace hodnot vykládek (high-grading), který by dle našeho návrhu měl být platný od roku 2010, a věříme, že se tímto tématem budeme zabývat celkově v rámci diskusí o reformě společné rybářské politiky s cílem dosáhnout konečného řešení tohoto tématu, kterým, jak doufáme, bude naprosté zrušení výmětů.
Pane předsedající, jsem panu komisaři vděčná především za jednu jeho poznámku, v níž zmínil, že je připraven znovu zvážit postoj Komise k otázce postupu projednávání ve výborech. Velmi jsem to uvítala, neboť v průběhu rozpravy ve Výboru pro rybolov dal Parlament jednoznačně najevo, že nesouhlasí s náklonností Komise k postupu projednávání ve výborech, který se projevuje v přílišné míře a se zvláštním zájmem a je zjevný i v Zelené knize o reformě společné rybářské politiky.
V naší zprávě rovněž vyzýváme k nalezení větší rovnováhy mezi projekty zaměřenými na splnění politických kritérií a projekty určenými na sladění země s acquis Společenství a žádáme o posílení horizontálních a regionálních programů. Rovněž vybízíme k tomu, aby byl kladen větší důraz na boj proti korupci, organizovanému zločinu a nezaměstnanosti, především proti nezaměstnanosti mladých lidí. Žádáme o více finančních prostředků na posílení práv žen a obecně rovných příležitostí. Rovněž vyzýváme k většímu posílení přeshraniční spolupráce, neboť napomáhá usmiřování a navazování dobrých sousedských vztahů mezi přijímacími zeměmi navzájem a mezi přijímacími zeměmi a členskými státy Evropské unie.
Moje zpráva, ve znění odhlasovaném ve výboru, navrhuje, že by pro věřitele mohlo být přínosné zavést jednodušší a pružnější postup, účinný v celé EU, jímž by bylo možné získat příkaz ke zveřejnění informací o aktivech, jež by se mohla stát předmětem opatření pro výkon rozhodnutí. Tato opatření by mohla mít podobu průběžného platebního příkazu, který poskytne věřiteli okamžitou platbu do té doby, než bude daný spor vyřešen. Zpráva rovněž vybízí k zadání studie o tom, jak fungují současné vnitrostátní systémy, jejíž součástí by bylo porovnání jedné země se zvykovým právem, jako je Spojené království, s jinými evropskými právními systémy, a o tom, jak lze stávající systémy zlepšit. Dále zdůrazňuje nutnost zvážit, ve kterých oblastech by mohla další spolupráce mezi členskými státy přinést kladné výsledky a jakým způsobem budou návrhy slučitelné se stávajícími právními předpisy v oblasti ochrany údajů a lidských práv.
Bude tedy naprosto nezbytné zajistit, aby příručka o vnitrostátních právních předpisech a praxi v oblasti výkonu rozhodnutí byla stále aktualizována, aby informace, které bude obsahovat, byly snadno použitelné a aby byly napsány srozumitelným jazykem. Rovněž bude rozhodující, aby iniciativa spolupracovala s vnitrostátními soudy - než aby jejich práci nahrazovala. Znamená to, že legislativa se omezí pouze na přeshraniční případy. Budeme-li toto mít na paměti, prosazování těchto právních předpisů bude fungovat efektivně a proaktivně.
Z celkového pohledu zpráva velkou měrou pomůže malým podnikům a soukromým podnikatelům překonat zásadní překážku ke svému úspěchu, neboť ty na rozdíl od velkých podniků nemají k dispozici dostatek zdrojů, díky nimž by mohli vystopovat dlužníky a zahájit proti nim soudní řízení. Malé podniky jsou neúměrně zasaženy tím, že některé osoby zanedbávají platby. Odrazuje-li tato skutečnost podniky od obchodování v zahraničí, pak se jedná o skutečnou hrozbu pro samotné fungování společného trhu. Bude naprosto nezbytné v této obtížné době zajistit ochranu pro činnost malých podniků, neboť právě ty tvoří velkou část našeho hospodářství.
Zabýváme se mnoha a mnoha problémy z různých členských států, avšak, jak dokládá statistika, některé země naše služby využívají v širší míře než ostatní, snad je to dáno tím, že z těchto zemí pochází členové našeho výboru, a tím přitahují problémy svých voličů. Vždy mě udiví skutečnost, především v souvislosti s Irskem, že lidé si někdy stěžují na příliš velkou moc Evropy, avšak jakmile se na ni obrátí s nějakým problémem o pomoc, stěžují si, že Evropa nemá dost pravomocí. Považuji to za velmi příznačné.
Chtěla bych se zmínit o některých záležitostech, jimiž jsme se zabývali, ne podrobně, jen abyste mohli nahlédnout. Životní prostředí je samozřejmě hlavní oblastí, k níž nám přichází stížnosti od občanů Evropské unie. Nejčastěji se týkají kvality vody. Otázka Baltského moře byla velmi problematická a náš výbor se jí zabýval ve spolupráci s ostatními výbory Parlamentu. Vlastnická práva jsou zásadním zájmem občanů a já se obávám, že tato tendence bude narůstat, mám-li soudit na základě stížností, které mi přišly do kanceláře v průběhu mého funkčního období od občanů, kteří koupili nemovitosti v různých členských státech Evropské unie. Naše pravomoci jsou v tomto ohledu omezené, to však neznamená, že se k nim nemůžeme vyjadřovat a usilovat o zlepšení.
V posledních několika minutách bych se chtěla zmínit o výboru jako takovém a o jeho postupech projednávání. Byli bychom raději, kdyby se k nám dostávaly pouze přijatelné petice, a v současné době musíme ve velké míře pracovat s občany, aby věděli, čím se můžeme zabývat a čím ne. Chtěla bych postupně zlepšit časový rámec, v jehož průběhu zpracováváme stížnosti. Z pozice někoho, kdo byl v tomto funkčním období členem Petičního výboru, se domnívám, že díky svému přímému spojení s občany má výbor důležitou úlohu při snižování deficitu, o němž jsem mluvila včera v jedné irské škole - demokratického deficitu. Lidé se alespoň obrací na Parlament, který je vyslechne. Považuji to za nesmírně důležité.
Shodli jsme se na tom, že pracovat přímo s občany je velmi důležité, a druhá věc, na niž bych chtěl navázat, je obecné téma základních práv. Ta se objevují na mnoha místech vaší zprávy, ať už jsou to práva spojená se státní příslušností, práva týkající se jednotlivců či rodin nebo vlastnická práva, a jak je vám známo, velmi často dochází k tomu, že lidé, kteří si Parlamentu stěžují kvůli svým základním právům, jsou zklamáni. Jak jste správně uvedla, příčinou je skutečnost, že tato práva se často nachází mimo dosah práva Společenství.
Transevropské dopravní sítě mají dlouhou historii. Po patnáct let byly předkládány návrhy, probírány seznamy a byla odkládána rozhodnutí. A to je důvodem pro bližší prozkoumání celé záležitosti, její přezkum a zjištění, do jaké míry bylo dosaženo cílů a zda jich dosáhnout lze. Transevropské dopravní sítě nebyly vždy úspěšné. Neúspěch je třeba připisovat - jak tomu často v Evropské unii bývá - částečně finančním prostředkům a především nedostatku dotací v členských státech, které stále propadají zlozvyku žádat co nejvíce podpory od Evropské unie. Avšak jakmile se jedná o platby do rozpočtu Evropské unie, měšec se pevně zaváže a ochota dávat je velmi malá.
A jelikož z ničeho nic nevzniká, řada projektů se ani neodlepila od země, a je třeba celou situaci ještě jednou a podrobněji přezkoumat, zejména ve světle novějších problémů, jimž nyní čelíme. Na jedné straně řešíme nové výzvy, které přináší změna klimatu, a je nutné na ně reagovat. Otázku udržitelnosti dopravy a poškození klimatu, jejichž příčinou jsou určité druhy dopravních prostředků, je třeba klást znovu a znovu a rovněž se musí promítnout do činností členských států Evropské unie.
Druhým bodem, jímž se jednoznačně musíme zabývat, je současná finanční krize, která za jistých podmínek ještě více omezí schopnost některých členských států přijímat opatření v oblasti infrastruktury a nezbytných investic, které s ní souvisí. Nicméně rozšíření nám v Evropě přineslo zcela nové úkoly, které v době, kdy bylo rozhodováno o seznamech transevropské dopravní sítě, neexistovaly. Z toho důvodu jsme po dlouhé debatě ve výboru rozhodli ve prospěch přístupu, jehož cílem je řešit především tyto úkoly.
Za prvé, různé druhy dopravy je třeba zásadním způsobem propojit, lépe než tomu bylo doposud. V minulosti byla tato skutečnost zanedbávána. Má to negativní dopad zejména na přístavy a vnitrozemí, které byly v minulosti přehlíženy a nyní jsou ústředním tématem zprávy. Vyžaduje to však rozvoj "hlavní sítě" (core network) a dalších spojení, na nichž je založen celý systém a jimiž je propojen, což umožňuje řádný rozvoj v dopravním odvětví a stálé zlepšování jeho řízení. Potřebujeme zeměpisnou síť, avšak i síť koncepční, která zahrne všechny druhy dopravy, a zlepšení intermodálních propojení a kvality technických prací v sítích. Týká se to spíše softwaru než hardwaru. Tato myšlenka je jádrem naší zprávy a já věřím, že na tomto usnesení, které má značnou podporu, se shodneme a nevydáme se zpět, jak je to naznačeno v jednom z alternativních usnesení.
Mezi naším návrhem a cíli a požadavky, které zmiňuje paní Lichtenbergerová ve své zprávě ve znění schváleném Výborem pro dopravu, panuje velká míra shody: tedy že je třeba vypracovat soudržnější a integrovanější síťový přístup, v němž musí být posílena intermodální spojení, jako jsou železniční spojení do přístavů a na letiště, intermodální terminály a propojení systémů dálkové a městské dopravy a jejich interoperabilita, díky nimž bude položen základ pro výkonné a bezpečné služby vysoké kvality jak pro cestující, tak pro nákladní dopravu.
V návrhu zprávy si Výbor pro dopravu zvolil třetí možnost, duální strukturu sestávající z hlavní sítě (core network) a z komplexní sítě. Tím, že Parlament podpořil tuto možnost, potvrdil: nutnost sloučit infrastrukturu tradiční dopravy s patřičným uvážením nových podmínek a okolností; nezbytnost větší flexibility a přiměřenosti k měnícím se situacím a otevřenost ke stanovení a podpoře opatření v infrastruktuře, která mají dopad na požadavky v dopravních službách; a existenci výzev z hlediska hospodářského a ekologického ohledně podpory koordinovaného zlepšení dopravních koridorů prostřednictvím série menších infrastruktur a projektů inteligentních dopravních systémů.
Při této příležitosti bych chtěl rovněž připomenout výhody a nevýhody komplexní sítě. Je příliš velká na to, aby bylo možné jednoznačně stanovit priority a zaměřit nástroje Společenství na podporu jejího uplatňování, avšak přispívá k zajištění přístupové funkce TEN-T a usnadňuje soudržnost. Ukázalo se rovněž, že je nezbytná jako referenční rámec pro různá opatření a legislativu v dopravní politice: především co se týče interoperability v železničním odvětví a dopravní bezpečnosti. Zrušení komplexní sítě by tedy mělo určité neblahé dopady.
Již v listopadu jsme tento systém pomoci "platebním bilancím" zdvojnásobili, neboť částka vzrostla z 12 miliard EUR na 25 miliard, a nyní, abychom vzali v potaz nejen skutečnost, závažnost krize, jíž procházíme, a ta má obzvláště dopad na země mimo eurozónu, ale také nepochybně harmonogram Evropského parlamentu, vám navrhujeme, aby byl tento systém zdvojnásoben a dosáhl částky 50 miliard EUR. Je to spojeno se skutečností, že díky tomu, jak jsme rozhodli v listopadu, již mohlo podporu získat Maďarsko, Lotyšsko a včera také Rumunsko.
A ještě poslední dva body. Zaprvé, z našeho hlediska by podmíněnost těchto půjček měla být předmětem diskuse, tomu rozumíme. Komise, obecně řečeno, tuto práci provádí v souladu s MMF. My požadujeme vytvoření pracovní skupiny, jež by se zabývala tím, jak jsou tato memoranda vypracovávána a jak zohledňují stávající situaci v dané zemi, ale také celkovou strategii Evropské unie, zejména pokud jde o arbitráž mezi investicemi, podporou kupní síly a podmíněností, co se týče strategie růstu životního prostředí a udržitelného rozvoje.
Jak víte, Komise v minulém roce navrhla zvýšení stropu mimořádných půjček, které Komise může poskytovat na podporu platebních bilancí členských států. Strop se zvedl z 12 miliard EUR na 25 miliard EUR, avšak podstatná část této částky již byla vyčleněna. Na žádost dotyčných zemí Rada ve složení pro hospodářské a finanční věci rozhodla v listopadu poskytnout Maďarsku podporu platební bilanci ve výši 6,5 miliard EUR. 20. ledna rozhodla přidělit až 3,1 miliard Lotyšsku a na cestě je i rozhodnutí poskytnout až 5 miliard EUR Rumunsku.
jménem skupiny PPE-DE. - (HU) Nejprve bych chtěl poděkovat paní zpravodajce za to, že tuto zprávu vypracovala tak rychle, a pokud mě paní Berèsová poslouchá, také za to, že je v této otázce vnímavá, což je v každém případě pozitivní. Tím se však neřeší můj problém, že nechápu, proč bychom se touto záležitostí měli zabývat s takovou panikou a přehlížet názory průměrného poslance EP. Dostupných 25 miliard EUR by přece jen mělo zatím pohodlně pokrýt náklady spojené s naléhavou podporou Rumunsku.
Toto téma se předkládá k rozpravě v krátkém období již podruhé. Ve svém příspěvku z listopadu jsem uvedl, že zvýšený strop je nedostatečný, a měl jsem pravdu. Důvodem bylo nejen to, že nové členské státy předložily nové požadavky, ale také to, že se stále domnívám a držím se svého tehdejšího postoje, že se jedná o politickou záležitost. Ve skutečnosti je ostuda, že řešením úvěrů určených pro podporu platební bilance členských států mimo eurozónu, které se ocitnou v úzkých, se nezabývá EU, ale vyřizujeme to společně s MMF, někde vedle úvěrů pro Turecko a Pákistán. Je to ostuda pro členské státy.
Až doposud jsme se domnívali, od té doby, co jsme přistoupili, že budeme sloužit jednomu bohu, ale nyní musíme složit bohům několika. Na druhou stranu bychom měli pečlivě prošetřit - jak jsme již požadovali po Komisi v listopadu, ovšem neúspěšně - co k této situaci vedlo. Vyšlo by pak najevo, že prvořadou příčinou je neodpovědná hospodářská politika vlád zasažených členských států, jako je tomu v případě Maďarska, a k tomu rovněž přispěla Komise kvůli sdílené odpovědnosti za hospodářskou politiku či spíše její absenci. Bylo by ale také jasné, že solidarita, jež je vnímána jako jedna ze základních hodnot EU, selhává v případě prevence. Ve skutečnosti se za platebními problémy a devalvující měnou členských států skrývá také nedostatečná likvidita eura. To je částečně způsobeno opatrností mateřských společností stojící za zranitelnou sítí dceřiných firem na místní úrovni a částečně také tím, že od eurozóny, a především Centrální banky, nezískaly žádnou konkrétní, praktickou pomoc, na rozdíl od členských států v eurozóně, u nichž byla likvidita nastavena na co nejvyšší míru. Další faktor, který ztěžuje naprostou neutralitu, je to, že kvůli zranitelnosti měn tyto země mimo eurozónu nemohou během krize ani využívat výhod spojených s rozpočtovými pobídkami poskytovanými ostatními.
Jsem rád, že prostřednictvím naší zprávy vyvstala otázka zapojení Evropského parlamentu. Pozornost kolegů poslanců by se mohla být především zaměřit na zvláštní podmínky částečné podpory ujednané se zeměmi mimo eurozóny, jež se ocitly v úzkých- Jak se mohlo stát, že podle dohody uzavřené s maďarskou vládou, přičemž se zcela opomíjel základní problém evropských demografických trendů, bylo stanoveno radikální snížení poplatků za péči o děti? Připadá mi obzvláště odporné, že v dodatečné dohodě podepsané v březnu tohoto roku je Maďarsko nuceno snížit své dorovnání pro přímé platby v zemědělství. Přece jen se nejedná o sociální záležitost, avšak bylo to začleněno do smlouvy o přistoupení, aby se zmírnilo naše stávající výrazné konkurenční znevýhodnění. Jak vám takové nemorální opatření připadalo, společně se zbabělou maďarskou vládou? Máte vůbec představu, jakou škodu to způsobuje maďarským zemědělcům a pověsti EU? Budeme samozřejmě hlasovat pro tento návrh, protože je to krok kupředu, ale představuje jen částečný stupeň solidarity. My však potřebujeme dosáhnout plné solidarity.
(LV) Děkuji vám, paní předsedající. Zvýšení částky mechanismu střednědobé finanční podpory Evropské unie na 50 miliard EUR je reakcí, kterou stávající situace vyžaduje. Jedná se o důležitý signál členským státům Evropské unie, jež nejsou členy eurozóny, a zejména těm členským státům, které do Evropské unie vstoupily poměrně nedávno. Účinek světové finanční krize na finanční a hospodářskou situace se v této skupině států různí, avšak ve všech se na místní a mezinárodní úrovni do značné míry oslabila důvěra ve finanční systémy těchto států. Posílení mechanismu podpory Společenství je tudíž projevem solidarity mezi členskými státy; bude mít stabilizační efekt na finanční trhy a díky němu se zmenší riziko nestability hospodářství Evropské unie jako takového. Posílení mechanismu střednědobé podpory také členským státům usnadní získání finančních prostředků od mezinárodních finančních institucí. Podporuji návrh příslušného výboru pověřit Komisi tím, aby informovala Evropský parlament o memorandech o porozumění s členskými státy, jež obdržely podporu, ale i potřebě provést do dvou let kontrolu podmínek, které představují základ podpory. Děkuji vám.
Ve zprávě paní Berèsové - pro níž v každém případě budeme hlasovat - nás tak trápí dvě věci. Zaprvé, jaký smysl má uvádět v odstavci 4, že se musíme zavázat solidaritě mezi zeměmi, a pak v odstavci 11 poukázat na skutečnost, že za žádných okolností nejsme vázáni závazky nějaké země? Je pravda, že nejsme vázáni závazky nějaké země, ale je zbytečné na to poukazovat, když říkáme, že si budeme vzájemně projevovat solidaritu.
(DE) Pane předsedající, chtěl bych nejprve poděkovat paní Berèsové za rychlost, s kterou návrh zprávy vypracovala. Jak víte, tento postup má dvě stadia. Prvním je konzultace; stanovisko k nařízení Rady. Nejedná se o postup spolurozhodování. V tomto stadiu jsme ve výboru měli jednomyslný názor, že zvýšení z 12 miliard EUR na 25 a 50 miliard EUR byl správný krok. Finančních prostředků již využily tři členské státy: Maďarsko - o jehož situaci a státní odpovědnosti právě hovořil pan Becsey -, Lotyšsko a Rumunsko. Evropské fondy nám umožňují poskytovat efektivní podporu a tak aktivně podporovat země, jež se dostaly do platebních potíží.
Neměli bychom však zároveň zapomínat, že mezinárodní instituce se rozhodly zvýšit financování z mezinárodních finančních institucí - Mezinárodní měnový fond (MMF), Světová banka a rozvojové banky - o 1 100 miliard EUR. To znamená, že zde máme dvojí nástroj. Evropa přispěla ke zvýšení tohoto financování a zároveň přijala svou odpovědnost. V těchto souvislostech se návrh usnesení, o němž jsme v Hospodářském a měnovém výboru hlasovali včera večer na základě kompromisních návrhů, v tomto ohledu také hodí k přijetí žádostí, požadavků a poptávek Parlamentu v Komisi a v příslušném složení Rady pro budoucí právní předpisy.
Stávající krize nade vší pochyby ukázala, že nové členské státy, jež nejsou v eurozóně, mohou být velmi citlivé na kolísání na finančních trzích, často bez vlastního zavinění. Bylo zde řečeno, že podpora Evropské unie by měla vzejít ze zásady solidarity. S tím naprosto souhlasím, ale chtěl bych dodat, že to také vyžaduje skutečnost, že krize nevznikla v nových členských státech a že nejsou odpovědné za nepokoje na finančních trzích, a tak je poskytnutí podpory těmto státům zcela oprávněné.
(HU) Pane předsedající, pane komisaři, paní Berèsová. Nejsme schopni předpovědět délku a závažnost této krize, avšak nepřetržitě ji sledujeme. Přestože nejsme schopni krizi řešit předem, musíme se snažit udržet dobu reakce na minimu a dosáhnout maximálního stupně transparentnosti, demokracie a efektivity. Co se týče doby, s krizí nakládáme jako řecký bůh Kronos: čas, kterou vynaložíme na řešení krize polyká své vlastní děti. Staneme se oběťmi krize, pokud nebudeme schopni podniknout rychlá efektivní opatření. Evropský systém orgánů musí zaujmout úlohu Rheiy, Kronosovy ženy, což znamená, že Kronose musíme přemoci, jinými slovy využít čas k řešení krize co nejlépe. Chtěla bych poděkovat Evropskému parlamentu, Evropské komisi a Evropské radě za jejich společné rozhodnutí ve prospěch podpory solidarity a efektivity. Protože však pan Becsey nadnesl otázky státní politiky, také bych ráda, pokud mohu, upozornila na skutečnost, že při řešení krize je povinností poslanců EP spolupracovat ve vnitrostátních parlamentech. V řízení krize nepotřebujeme rozdělení vládní strany a opozice, ale pomoc od každé zúčastněné strany. To platí pro mou zemi, Maďarsko, ale také pro každou jinou zemi.
(RO) Chtěl bych poděkovat Evropské komisi, Radě a Evropskému parlamentu za efektivitu, s níž toto opatření navrhly. Řada členských států, jež nepatří do eurozóny, budou mít prospěch z tohoto navýšení intervenčního fondu pro požadavky spojené s platební bilancí, nevyjímaje Rumunsko. Bez tohoto opatření by byla v těchto členských státech mimo eurozónu situace, kterou spustila hospodářská a finanční krize mnohem obtížnější. S ohledem mimo jiné na to, že se opět ukázalo, že členské státy platící eurem finanční krizi přestály lépe, chtěl bych navrhnout, aby se v memorandu o porozumění, jež bude podepsáno mezi Komisí a členskými státy, aby těchto fondů mohly využívat, těmto členským státům připomnělo, zejména těm novým, že jsou povinny učinit veškerá opatření, aby vstoupily do eurozóny.
- (LT) Chtěla bych upozornit na nepříjemnou skutečnost, která se ukrývá za jemnými slovy. Evropa je nyní ve skutečnosti rozdělena vedví: na eurozónu a oblast mimo eurozónu. Před hodinou jsme diskutovali o kontrole finančních trhů; je jasné, že cílem je zajistit pohyb kapitálu a činnosti finančních skupin jednotně po celé Evropě. To znamená, že makroekonomické řízení je ponecháno v rukou států, a pokud dojde k problémům, země si tyto problémy musí vyřešit samy. Takový přístup nám nepomůže upevnit společný trh. Potřebujeme společné makroekonomické řízení a toho bude dosaženo, podpoříme-li návrh de Larosièrovy skupiny. Toto makroekonomické řízení však musí být v evropském měřítku, nikoli pouze v eurozóně a potřebujeme je právě nyní. Domnívám se, že jedním z návrhů Evropského parlamentu na zasedání Rady ve složení pro hospodářské a finanční věci by měla být diskuse o makroekonomickém řízení nikoli pouze na základě eurozóny, ale na úrovni Evropské unie.
Řada řečníků se zmínila o otázce právního základu, v souvislosti s nímž bylo vypracováno toto konkrétní ustanovení. Uplatňování článku 100 jako základu nového nástroje pro podporu platební bilanci EU posoudila Komise. Kvůli naléhavosti této záležitosti a zajištění kontinuity je však spravedlivé držet se stávajících právních nástrojů a omezit přezkum nařízení (ES) č. 332/2002, kterým se zavádí systém střednědobé finanční pomoci platebním bilancím členských států mimo eurozónu, na minimum, tj. na zvýšení stropu, jak bylo schváleno v Evropské radě, a na určitá potřebná technická vylepšení, jež se na základě zkušeností spojených s uplatňováním systému finanční pomoci platebním bilancím od srpna ukazují jako nezbytná. Řada řečníků o tomto konkrétním bodě hovořila.
V červenci 2006 Komise předložila strategii, jejímž cílem bylo snížit všeobecné riziko a nepříznivé účinky pesticidů na lidské zdraví a životní prostředí. Posledním prvkem této strategie je návrh směrnice o strojích pro aplikaci pesticidů, jíž se mění směrnice 2006/42/ES o strojních zařízeních. V této směrnici se stanoví požadavky, jež by stroje pro aplikaci měly splňovat, aby se omezily nepříznivé účinky pesticidů na životní prostředí, obsluhu a okolní prostředí. Stanovením těchto požadavků se zmenší rozdíly mezi nařízeními a postupy používanými v některých zemích Společenství, co se týče aplikace pesticidů, zajistí se ve Společenství jednotná míra ochrany životního prostředí a umožní se volný oběh těchto strojů na trhu EU, což je obzvláště důležité pro malé a střední podniky, jež jsou nejčastějšími výrobci tohoto typu zařízení.
O pracovní verzi tohoto návrhu a doporučovaných pozměňovacích návrzích se diskutovalo na seminářích, setkáních s představiteli Rady, Komise, stínovými zpravodaji a zainteresovanými stranami a na třístranných jednáních. Vzhledem ke značným technickým rozdílům mezi různými druhy zařízení - od jednoduchých, ručních zařízení až po zařízení obsluhovaná kvalifikovanými pracovníky - nebyly některé pozměňovací návrhy přijaty a bylo rozhodnuto, že budou zahrnuty do standardů vypracovaných Evropským výborem pro standardizaci na žádost Komise. Díky tomu jsme dosáhli konsensu, byl přijat pozměňovací návrh 39 a tento postoj potvrdila Rada.
Komise by chtěla učinit následující prohlášení: "K tomu, aby Komise podpořila zásadní požadavky obsažené v oddílu 2.4 přílohy I, pověří Evropský výbor pro normalizaci vypracováním sladěných standardů pro každou kategorii strojů pro aplikaci pesticidů, na základě nejlepších dostupných metod pro předcházení nechtěnému vystavení životního prostředí pesticidům. Toto pověření bude zejména vyžadovat standardy k poskytnutí kritérií a technických specifikací pro připevňování systémů mechanické ochrany, tunelového postřiku a podpory vzduchu pro postřik k zamezení znečištění vodních zdrojů při plnění a vyprazdňování a přesných specifikací pro pokyny výrobce k zamezení unášení pesticidů, se zohledněním veškerých příslušných parametrů, jako je tlak trysek, výška postřikovacích ramen, rychlost větru, teplota a vlhkost vzduchu a rychlost jízdy."
Komise si je vědoma obav Parlamentu spojených s možností tyto dohody pozastavit. Vzpomínám si na prohlášení své kolegyně, paní Ferrerové-Waldnerové, při rozpravě v minulém měsíci, že jak prozatímní dohoda o obchodu (článek 1), tak dohoda o partnerství a spolupráci (článek 2) obsahují doložky o lidských právech, které představují zásadní prvek těchto dohod. Stejně jako tato ustanovení článek 28 prozatímní dohody o obchodu a článek 94 dohody o partnerství a spolupráci každé straně umožní přijmout náležitá opatření v případě závažného porušení těchto dohod. Z pohledu Komise by tato opatření také mohla zahrnovat pozastavení těchto dohod.
Pane Søndergaarde, mohu vás za předsednictvo ujistit, že byla Rada skutečně pozvána, aby se účastnila projednávání tohoto bodu. Přesto musí předsednictvo s upřímným politováním, a rovněž za celý Parlament, konstatovat, že zástupci Rady chybí; jsem přesvědčen, že se tak stalo i dnes dopoledne, když předseda Parlamentu přivítal Radu, ale nedostal žádnou odpověď. Přestože toho lituji, nemohu učinit nic k nápravě této situace, a je tedy mou povinností pokračovat v rozpravě podle plánu. Proto vás žádám, abyste znovu vystoupil jako zpravodaj a uvedl rozpravu o této zprávě a o tomto bodu.
zpravodaj. - (DA) Pane předsedající, nejprve bych chtěl prohlásit, že velmi lituji skutečnosti, že tuto rozpravu povedeme za nepřítomnosti Rady - té Rady, o jejímž rozpočtu budeme diskutovat. Je samozřejmě absurdní, že se Rada prostě rozhodla tímto způsobem ignorovat tuto rozpravu, protože Výbor pro rozpočtovou kontrolu velkou většinou rozhodl doporučit odložení udělení absolutoria rozpočtu Rady na rok 2007.
Proč jsme to učinili? Protože máme podezření na nějaký podvod nebo nesrovnalost? Odpověď zní: "ne", protože nemáme žádné údaje ani informace, které by něco podobného naznačovaly. Takže proč jsme to udělali? Navrhujeme odložení udělení absolutoria rozpočtu Rady, protože náš výbor dosud od Rady neobdržel žádnou oficiální odpověď týkající se řady nejednoznačností rozpočtu. Tyto nejednoznačnosti mohou být skutečně důsledkem nedorozumění, ale Rada odmítla tato nedorozumění objasnit. Samozřejmě tak může učinit tím, že odpoví na naše otázky.
V příloze této zprávy uvádíme několik otázek, z nichž některé jsou opravdu přímé, a odpověď na ně by neměla být obtížná. Například: Kolika účty mimo rozpočet disponovala Rada v roce 2007? Jaké prostředky zahrnovaly a jak byly využity? Další otázka zní: Může Rada nějak vysvětlit, jak mohl její vnitřní auditor dojít k závěru, že zde existují nedostatky při kontrole a ověřování faktur? A další: Existuje nějaké vysvětlení, proč bylo nutné převádět velké částky z rozpočtové linie pro překlady do rozpočtové linie pro cesty, a to několik let po sobě? Přes moje opakované žádosti jakožto zpravodaje a přes žádosti celého výboru, Rada na tyto otázky dosud oficiálně neodpověděla.
Druhým důvodem je interinstitucionální rovnováha. Je důležité, abychom nedělali něco, co jako Parlament dělat nemůžeme, ale rovněž důležité uvést, že máme právo na názor, právo na stanovisko ohledně účtů Rady, pokud jsou tyto účty provozními položkami a pokud musí být tyto provozní účty vyúčtovány. To je demokratická zásada, a to se chystáme udělat. Netvrdíme, že chceme udělat něco jiného. Tvrdíme, že chceme vykonávat své povinnosti.
jménem skupiny Verts/ALE. - (NL) Děkuji vám, pane Søndergaarde, vaše zpráva je klenot a skutečně se týká všech patřičných otázek. Chtěl bych však požádat předsedajícího a předsednictvo tohoto Parlamentu, aby věnovali pozornost nepřítomnosti rady a nenechali ji projít jen tak. Neměli bychom umožnit, aby se nad nás povznesli. Chtěl bych předsednictvo vyzvat, aby zvážilo zaslání velmi rozhodného protestního dopisu Radě se vzkazem, že toto je nepřijatelné.
Za současného stavu skutečně odmítáme prodloužit lhůtu. O tom nyní není pochyb. Nemůžeme Radě udělit absolutorium. Nejedná se ani tak o podvod, jako o zásadní záležitost, zejména s ohledem na transparentnost. Pan Solana hospodaří se 650 miliony EUR z evropského rozpočtu určenými na oblast obrany, bezpečnosti a zahraniční politiky, avšak bez jakékoliv kontroly. To je v demokracii nepřijatelné. Musí to přestat. Proto ty odůvodněné požadavky na zprávy o činnosti, transparentnost a srozumitelnost.
To však není vše. Jako zpravodaj pro podvody s DPH jsem ve své zprávě přijaté 4. prosince jasně požádal Radu, aby zodpověděla několik otázek. Nyní uplynulo čtyři nebo pět měsíců, a pro toto období bylo charakteristické ohlušující mlčení Rady, zatímco se odhadovaná výše dotčených podvodů pohybuje mezi 60 až 100 miliardami EUR ročně. Rada musí jednat. V boji proti podvodům s DPH potřebujeme koordinaci, a dokud nebude ochotna jednat, neudělím Radě absolutorium.
jménem skupiny GUE/NGL. - (SV) Pane předsedající, také já bych chtěl položit stejnou otázku, a totiž: Kde je v této rozpravě zastoupena Rada? Samozřejmě máme kontrolovat Radu a její hospodaření s rozpočtem. Považuji za pozoruhodné, že zde není nikdo z Rady, aby k tomuto budu odpověděl na naše otázky. Ve Výboru pro rozpočtovou kontrolu, a především náš zpravodaj pan Søndergaard, jsme několikrát zpochybnili hospodaření Rady ministrů s jejími financemi. Zpochybnili jsme jej při několika příležitostech, ale nedostali jsme žádnou uspokojivou odpověď.
jménem skupiny IND/DEM. - (SV) Pane předsedající, nyní se zabýváme jednou z důležitých, zásadních otázek. Mohli byst říci, že jsem jako představitel euroskeptické strany přesvědčen, že by to měla vždy být Rada, kdo určuje evropskou spolupráci a že by se tento Parlament měl soustředit na vnitřní trh a přeshraniční problémy v oblasti ochrany životního prostředí. Avšak nyní se projednává třetí otázka. Rada a tento Parlament v zásadě rovnocenně odpovídají za rozpočet a způsob využití peněz daňových poplatníků. Nyní došlo podle mého názoru k bezprecedentní události, kdy Rada tají způsob využití finančních prostředků. Proto vůči nám neexistuje žádná transparentnost. Občané nemohou prohlásit: "Souhlasím s tím,protože vím, na co byly peníze využity." Proto bych chtěl uvést - a domnívám se, že všichni řečníci v tomto Parlamentu pro jednou všichni souhlasí -, že nemůže být řeč o udělení absolutoria Radě, dokud nebudeme vědět, kde tyto peníze skončily.
(DE) Pane předsedající, chci zde vystoupit jako oddaný Evropan a jsem přesvědčen, že se právě učíme, jak by demokracie v EU neměla vypadat. Skutečnost, že Rada vůbec nepovažuje za nutné, aby nějakým přijatelným způsobem reagovala na velmi srozumitelnou kritiku Parlamentu, ukazuje, že všichni kritici EU a ti, kteří nyní tuto instituci odmítají, mají pravdu, protože flagrantně porušujeme přesně ty základní zásady, z nichž by měla demokracie vycházet.
Smlouvu za smlouvou jsme umožňovali, aby centrum moci zůstalo fakticky zcela bez dohledu a aby byla Rada - a to je možné dokázat - líná a nekompetentní a fungovala z větší části v utajení. Říkám "líná", protože lze doložit, že většina ministrů - tedy osob přijímajících za zavřenými dveřmi rozhodnutí , která jsou pro Evropu opravdu důležitá - často nebyla ani přítomna a o velmi důležitých otázkách rozhodovali úředníci. To se dělo v Rakousku do roku 1848, po němž se situace určitým způsobem zlepšila. To není demokracie.
(DE) Pane předsedající, za tento výbor bych chtěl uvést dvě věci. Blahopřání zpravodaji, který položil přímé otázky a nedostal žádnou odpověď. Blahopřání tomuto výboru, který Søndergaardovu zprávu přijal drtivou většinou - 27:2. Svou dnešní nepřítomností jsou nápadné i členské státy, přestože jsme, jak bych vám chtěl připomenout, pane předsedající, tento bod zařadili na odpolední pořad jednání právě proto, abychom se přizpůsobili problémům Rady s harmonogram. Členské státy zde dělají věci, kterých by se doma neodvážily.
Nyní povedeme volební kampaň, kde se věci budou znovu přesouvat do Bruselu. Problémy leží v hlavních městech, nikoliv v Bruselu. Rád bych zažil, kdyby nám v tomto ohledu Komise občas poskytla o něco větší podporu. Podle mého názoru se také někdy chová příliš zbaběle. Když zpravodaj říká, že existují comptes hors budget - v mé zemi jim říkáme "černé účty" - připomíná to Eurostat a podobné příběhy. Nebude to fungovat dlouho. Bylo úkolem tohoto výboru, aby varoval před podobným vývojem, a jsem hrdý, že to učinil tak velkou většinou. Jsem přesvědčen - a jedná se o dobrou zprávu, kterou si vezmu s sebou, pokud nás bude tato sněmovna, jak doufám, zítra následovat stejně velkou většinou -, že jsme zajistili, aby tato kontrola skutečně fungovala. Je tu někdo, kdo se o to postará. A potom budeme sledovat následky.
(DE) Pane předsedající, dámy a pánové, z pohledu Rozpočtového výboru, Výboru pro zahraniční věci a podvýboru pro bezpečnost a obranu bych rád v rámci této rozpravy upozornil na něco jiného. Z některých projevů, které jsme si vyslechli, lze získat dojem, že neexistuje vůbec žádná parlamentní kontrola společné zahraniční a bezpečnostní politiky, to se však zdaleka nezakládá na pravdě. Mezi Radou a podvýborem pro bezpečnost a obranu se rozvíjí vynikající spolupráce a jsme informováni do všech podrobností - včetně aspektů rozpočtu. Výbor pro rozpočtovou kontrolu se toho neúčastní - to je vnitřní záležitost Evropského parlamentu -, ale o aspektech rozpočtu jsou pravidelně informováni předsedové rozpočtového výboru, Výboru pro zahraniční věci a podvýboru pro bezpečnost a obranu. Parlamentní v tomto případě probíhá.
Z hlediska Výboru pro rozpočtovou kontrolu se věci mohou vyvíjet neuspokojivě. Souhlasím s tím, že je nepřítomnost Rady na této rozpravě neuspokojivá. Avšak nesmyslné poznámky, například v případě pana Martina, podněcují dojem, že zde neexistuje vůbec žádná demokratická kontrola důležitých záležitostí zahraniční a obranné politiky v Evropské unii. Jsou důležitější věci, například otázka účtů, z nichž jsou financovány cesty pana Solany. Je zde otázka operací v Čadu, Kongu, Gruzii a v mnoha dalších zemích. Dialog a demokratická kontrola jsou v této sněmovně realitou.
(DE) Pane předsedající, chtěl bych učinit osobní prohlášení podle článku 149, který byl v předchozím znění článkem 145. Byl jsem jmenován, byl jsem nařčen z nesmyslných poznámek. Toto nařčení důrazně odmítám. Všechny údaje mohou být zdokumentovány. Je pravda, že v mnoha případech rozhodovali úředníci v důležitých výborech ministerstev zahraničních věcí i jiní - odborníci Rad -, protože ministři nemohli přicestovat, ať již z jakéhokoliv důvodu. V některých případech lze dokázat, že se raději účastnili konferencí politických stran.
Pane předsedající, chtěl bych stručně navázat na to, co říkal pan von Wogau. Pane von Wogaue, možná jste členem orgánu, který vede zajímavé diskuse o budoucích projektech. Avšak udělení absolutoria není úkolem tří předsedů nebo smíšeného orgánu, ale Výboru pro rozpočtovou kontrolu, a poté pléna. Můžete-li nám sdělit, co se děje s mimorozpočtovými účty Rady, prosím pokračujte. Jsem přesvědčen, že to nevíte, stejně jako my. Navíc, udělením absolutoria přebíráme plnou odpovědnost za to, co Rada učinila, či nikoliv.
Rada nám musí předložit řešení tohoto problému; má na to čas a my bychom ji chtěli pouze požádat, aby tak učinila. Trochu se za ni stydím, protože jsou zde přítomni zástupci veřejnosti a protože se jedná o negativní, arogantní tvář Evropy. Již nežijeme v monarchii, a proto je čas, aby se k nám Rada připojila na cestě k demokracii - větší demokracii -, kterou mimochodem také vždy pomáhala prosazovat ve Smlouvách.
(FR) Pane předsedající, pane komisaři, jakkoliv to může být symbolické v rámci tohoto institucionálního trojúhelníku, všichni dnes s úžasem sledujeme průběh zásadního aktu Evropského parlamentu - udělení rozpočtu - a jeden klíčový účastník zde chybí. Dámy a pánové, myslím na návštěvníky, kteří sledují toto představení, kdy někteří řečníci tvrdí, že existují mimorozpočtové účty, které nemohou být zveřejněny - to znamená, že s nimi nelze zacházet transparentně -, a kdy není přítomna Rada, aby tam, kde to je nezbytné, dosvědčila obtíže nebo jiné okolnosti.
zpravodaj. - (DA) Pane předsedající, nejprve bych chtěl dát najevo své uspokojení nad jednomyslnými názory, které jsme dnes vyslechli, a doufám, že to Radu nějak zapůsobí. Zcela souhlasím s tím, co předseda Výboru pro rozpočtovou kontrolu pan Bösch řekl panu von Wogauovi, kterému bych chtěl adresovat ještě jednu poznámku: Proč by měl Parlament udělit absolutorium, když mu jsou odpírány informace?
Určitě, pokud by se jednalo o záležitost příslušnou jinému orgánu, pak by neexistoval důvod, abychom se jí účastnili. Chtěl bych však poukázat na to, že pokud udělujeme absolutorium, přebíráme určitou míru odpovědnosti. Udělení absolutoria znamená převzetí určité odpovědnosti, a můžeme tak učinit pouze tehdy, dostaneme-li informace. Možná jsou tyto informace k dispozici jiným částem Parlamentu,ale proč by k nim neměl mít přístup Výbor pro rozpočtovou kontrolu, když se předpokládá, že bude tuto záležitost projednávat?
Za přínosnou považuji také poznámku pana Staese, když navrhl, abychom požádali předsednictvo o zaslání protestu Radě, zejména proto, že zde kolují nepodepsané dokumenty, které podle všechno pochází z Rady v nichž jsou vedeny částečné odpovědi na námi položené otázky. Je samozřejmě zcela nepřijatelné, aby vznikla situace, kdy se dokumenty s údajnými odpověďmi na naše otázky dostanou do rukou tisku, zatímco se Rada neúčastní této rozpravy, kde by měla představit svá stanoviska. Proto se domnívám, že by bylo určitě dobré, kdybychom souhlasili s návrhem, aby předsednictvo podalo u Rady protestní nótu.
pane předsedající, pane Tajani, dámy a pánové, od začátku tohoto procesu jsem se ve své činnosti řídil dvěma principy: zajištěním toho, aby co se týká práv cestujících byly všechny druhy dopravy na stejné úrovni, což je cíl stanovený samotnou Komisí a Evropským parlamentem, a zajištěním toho, aby byla tato práva do tohoto textu jasně zanesena. V posledně zmiňovaném případě byla věnována zvláštní pozornost osobám s omezenou schopností pohybu a orientace, neboť, pokud šlo o tyto osoby, odvětví námořní dopravy za ostatními ve skutečnosti poněkud zaostávalo.
Obsah verze přijaté 31. března ve výboru se zdá být přijatelný pro všechny. Za prvé proto, že jsou posílena práva osob s omezenou schopností pohybu a orientace. Bude-li tento text přijat, již nebude dále možné odmítnout přepravu osob z důvodu jejich zdravotního postižení, pochopitelně kromě důvodů souvisejících s podmínkami nástupu na palubu, s ohledem na jejich důstojnost a s technickými prvky plavidla. Navíc musí být osobám s omezenou schopností pohybu a orientace rovněž poskytnuta pomoc, a to od okamžiku rezervace. Dnes je díky internetu poptávka po zpátečních cestách a oficiálních informacích. I to tento text řeší.
Navrhli jsme definici vyšší moci, která představuje příčinu možného odmítnutí přepravy. V této otázce jsme pracovali na konsensuálním pozměňovacím návrhu, který jsme společně vytvořili. Rád bych vám nicméně připomněl, že v odvětví letecké dopravy je dnes Soudní dvůr často nucen rozhodovat v případech, kdy pojem vyšší moc není dostatečně jasně definován. V tomto textu jsme se proto pokusili problémy spojené s námořní dopravou řešit. Mám na mysli příliv a odliv, větry a bouře, které také patří k námořní dopravě a s nimiž je nutné počítat.
Jménem své skupiny jsem k zítřejšímu hlasování předložil pouze tři dodatečné pozměňovací návrhy. Dovolte mi, abych vám je zde stručně charakterizoval. Pozměňovací návrh 73 je pouhým jazykovým upřesněním a pozměňovací návrh 82 stanoví meze objektivní odpovědnosti stanovené v článku 6(3) navrhovaného nařízení. Co se týká rozsahu působnosti pozměňovacího návrhu schváleného Výborem pro dopravu, všechny politické skupiny se dohodly na zařazení regionální dopravy. Pokud jde o městskou a předměstské dopravy, dva klíčové texty budou zítra předloženy k hlasování.
Jedná se o důležité právní předpisy, které velmi zajímají jak spotřebitele, tak i odvětví dopravy. Před nedávnem přijala EU předpisy stejného druhu pro leteckou a železniční dopravu. Uvedené, nedávno předložené návrhy Komise tento právní rámec doplní. Prakticky to znamená zlepšení ochrany všech cestujících, zejména zdravotně postižených osob a osob s omezenou schopností pohybu a orientace, bez ohledu na způsob dopravy. Navíc se tím vytváří rovné podmínky pro všechna odvětví dopravy. Není třeba zdůrazňovat, že české předsednictví tyto návrhy vítá a přikládá jim velkou důležitost. Věřím, že všichni sdílíme cíl, který si EU v minulých letech vytkla, a sice posílit ochranu práv cestujících.
Za druhé, zaujali jste postoj senzitivního slaďování návrhů nařízení se zněním stávajících právních předpisů týkajících se práv osob cestujících jinými druhy dopravy, přičemž jste velmi pečlivě přistupovali k přizpůsobování návrhů zvláštnostem autobusové a autokarové dopravy nebo dopravy po moři a na vnitrozemských vodních cestách, aniž jste se odchýlili od cíle posílit ochranu práv cestujících. S nutností adaptace právních předpisů na specifika jednotlivých dopravních modů plně souhlasíme. Jak všichni víme, není možné uplatňovat zcela stejný přístup k různým druhům dopravy. Železniční a letecká doprava má své zvláštnosti a totéž platí i pro autobusovou dopravu a dopravu námořní a vnitrozemskou vodní. Velké rozdíly panují i v rámci těchto samotných odvětví. Působí zde velké a malé společnosti, cesty mohou trvat několik dní, ale také jen několik málo minut. Je tedy nutné nalézt řešení přijatelné pro všechny, které by zajistilo ochranu spotřebitelů bez vytváření zbytečného administrativního zatížení odvětví, a zejména menších subjektů na tomto trhu. V současné hospodářské situaci tato otázka samozřejmě nabývá zvláštní důležitosti.
Oceňujeme proto vaši práci na těchto otázkách. Představuje vynikající výchozí bod. Současně je také z velké části v souladu s naším názorem na tyto návrhy. Jsem přesvědčen, že budeme schopni konstruktivně spolupracovat na právní úpravě, která ochrání zájmy všech zúčastněných a která zároveň zohlední cíl EU zdokonalovat tvorbu právních předpisů. Na závěr bych rád vyslovil zvláštní poděkování zpravodajům, panu Albertinimu a panu Teychenné za jejich vynikající práci a důkladně vypracované zprávy.
Domnívám se, že dnes diskutujeme o tématech, která ovlivňují životy všech občanů, a proto jsem přesvědčen, že pokud jde o návrh týkající se autobusové a autokarové dopravy, přístup Komise prosazující co největší rozsah působnosti, jenž zahrnuje všechny běžné dopravní služby pro cestující, tedy mezinárodní, vnitrostátní, regionální, městské i předměstské, by měl získat podporu a zasedání Výboru pro dopravu a cestovní ruch ze dne 30. března v tomto směru přineslo povzbudivé signály. Jedná se o odpověď na potřebu zjednodušit legislativu a také zaručit stejná práva všem cestujícím bez principiálních výjimek.
Odpovědnost autobusových či autokarových společností vůči cestujícím v případě úmrtí či zranění představuje další podstatnou součást návrhu. Na území Společenství existuje v této věci příliš mnoho rozdílů, což vede k vážné nejistotě cestujících. Rád bych se podrobněji zabýval několika body tohoto tématu. Za prvé, tato oblast se nezabývá otázkou pojištění, týká se výhradně odpovědností dopravců vůči cestujícím. Za druhé, autobusová či autokarová společnost není považována za výlučně odpovědnou za náhradu škod a její právo požadovat náhradu od třetích stran není zpochybněno. Za třetí, tato oblast se netýká dovozů ani postupů stanovených ve směrnici o pojištění občanskoprávní odpovědnosti z provozu motorových vozidel z roku 2005 a za čtvrté, Komise ve skutečnosti nevytvořila nový model odpovědnosti. To, co je dnes navrženo, je schéma odpovědnosti inspirované ostatními způsoby dopravy, přičemž jsou zohledněna specifika tohoto odvětví.
Co se týče námořní dopravy, domnívám se, že je třeba jediného legislativního nástroje, přestože na to v Parlamentu i v Radě existují různé názory. Dovolte mi upozornit na klíčovou otázku týkající se rozsahu působnosti: v porovnání se silniční, železniční a leteckou dopravou, cestuje po moři či po vnitrostátních vodních cestách mnohem méně cestujících. Z nich přestavují ti, kdo používají vnitrostátní vodní cesty, jen nepatrnou menšinu. Podle mého názoru by nebylo logické ani realistické mít samostatná nařízení pro cestující na moři a pro ty cestující, kteří používají vnitrostátní vodní cesty, zvláště, když si uvážíme, že často používají stejný druh plavidla. Domnívám se, že odpovědí musí být jediný legislativní nástroj.
Komise je v této souvislosti samozřejmě připravena učinit v textu některá vysvětlení a vylepšení, která mohou být požadována proto, aby se přihlíželo ke specifikům každého druhu dopravy a toto odvětví tak získalo nástroje k uplatňování daného nařízení s potřebnou flexibilitou. Dovolte mi, abych opět zdůraznil nezbytnost poskytnout prostředky k efektivnímu uplatňování budoucího nařízení. Za tohoto důvodu je důležité, aby vnitrostátní orgány zodpovědné za jeho uplatňování předkládaly pravidelné zprávy o své činnosti. Každý členský stát si bude moci vytvořit vlastní vnitrostátní systém, který mu bude vyhovovat; bude si například moci vybrat, zda ustaví jeden či více příslušných orgánů.
Je tu jen několik skutečností, které bych rád podrobněji rozvedl. Domnívám se, že 25% náhrada za zpoždění trvající od dvou do tří hodin a 50% náhrada za zpoždění přesahující tři hodiny jsou pro cestující v námořní dopravě zcela přiměřené. Panu Teychenné bych však rád řekl, že náhrada v plné výši za zpoždění delší než tři hodiny je zkrátka nepřiměřeně vysoká. Vezmeme-li v úvahu, že služby námořní dopravy neposkytují jen obří podniky, ale také, zejména v případě provozovatelů trajektů, malé a střední podniky, musíme k otázce náhrad zaujmout odpovídající postoj.
Pan komisař ve svých poznámkách prohlásil, že potřebujeme stejná práva pro všechny cestující bez výjimek a následně hovořil právě o výjimkách, na příklad pro regionální dopravu. Na základě svých vlastních studií se nedomnívám, že bychom měli regionální dopravu vyloučit. V některých členských státech může regionální cesta autokarem trvat až šest hodin, tedy déle než například mezinárodní cesta autokarem z Londýna do Bruselu nebo Paříže. Domnívám se tedy, že by měla být zahrnuta. Myslím si, že je správné, že v případě, kdy, jak zmínil pan Jarzembowski, místní doprava zahrnuta není, existují smlouvy o veřejné službě, které zajistí, že společnosti splní stejné standardy.
jménem skupiny ALDE. - (NL) Rád bych jménem naší skupiny poděkoval zpravodajům. Domnívám se, že jsme opět o něco rozšířili práva cestujících. Tvrdě jsme pracovali, abychom napravili situaci v cestování leteckou a železniční dopravou. Jsem toho názoru, že jsme získali mnoho zkušeností, zatímco jsme sestavovali tyto zprávy a jsem potěšen, že pan Albertini spojil různé prvky, takže není třeba rozlišovat mezi různými druhy dopravy, až na případy, kdy je to nezbytné.
Co se týče zprávy pana Albertiniho, důležitá otázka, kterou zde zmínili i pánové Evans a Jarzembowski, zní: jaký je současný rozsah působnosti tohoto nařízení? Jako skupina jsme stáhli svou podporu pozměňovacího návrhu, který jsme původně předložili spolu s vámi, ne proto, že si myslíme, že to je nekvalitní pozměňovací návrh, nýbrž proto, že socialisté to zformulovali lépe, jak to popsal pan Evans. V každém případě z nařízení vypouštíme regionální dopravu, avšak necháváme otevřenou možnost do něj zařadit dopravu městskou a předměstskou, pokud si to členské státy budou přát. Věřím, že tento přístup lépe odpovídá tomu, čeho chceme dosáhnout, a proto tento návrh předložený socialistickou skupinou v Evropském parlamentu podpoříme.
V oblasti autobusové, autokarové a námořní dopravy, pro kterou nyní stanovujeme pravidla, možná při určování odpovědnosti narazíme na problémy související s námořní dopravou a přístavy. Ty však musí být v budoucnu vyřešeny praxí. Za druhé bychom měli zahrnout co nejvíc oblastí autobusové a autokarové dopravy. Pokud vytvoříme příliš mnoho výjimek, dáme provozovatelům příležitost pravidla obcházet. Nemůžeme osoby, které se musejí vypořádat se specifickými potřebami, dále znevýhodňovat tím, že dovolíme, aby tyto problémy dále přetrvávaly. Je naší povinností se o ně postarat a nakonec také vymoci jejich právo na mobilitu.
(IT) Pane předsedající, dámy a pánové, rád bych poděkoval panu zpravodajovi a panu komisaři za práci, kterou odvedli. Tato zpráva představuje velmi vyváženě upřesňuje práva cestujících ve všech druzích dopravy včetně dopravy autobusové a autokarové a zabývá se všemi relevantními otázkami. Hlavní pozornost byla věnována lidem se zdravotním postižením či s omezenou schopností pohybu a orientace; jak uvádí zpráva pana Albertiniho, musíme být schopni poskytnout služby, které počítají s rozličnými požadavky těchto lidí.
Všechny záležitosti související s tímto druhem dopravy - náhrady, vyrovnání, informace pro cestující, objektivní odpovědnost a stížnosti - byly ve zprávě jasně uvedeny. Já i skupina Aliance liberálů a demokratů pro Evropu jsme se zpravodajem ochotně spolupracovali, abychom docílili co nejsrozumitelnějšího textu, který na jedné straně přihlíží k zájmům cestujících a na druhé k požadavkům společností, které řídí a poskytují tyto služby a které potřebují dostatečný čas na to, aby vyhověly daným pravidlům. Proto doufám, že tento text bude při zítřejším hlasování schválen.
(DE) Pane předsedající, odvětví poskytující služby jsou zde především pro uživatele těchto služeb a nikoli pro samotné poskytovatele služeb. Z toho důvodu je důležité, abychom stanovili vhodná pravidla pro uživatele všech dopravních prostředků a zajistili, aby služby, které využívají, měli náležitou kvalitu. V této souvislosti, a nyní se dostávám k tomu, co je neustále zmiňováno, je velmi důležité, abychom se zabývali především právy osob s omezenou schopností pohybu a orientace. Podle mne je v této souvislosti téměř neustále probírána zvláště jedna otázka. Dovolte mi říci, že bezmocnými se nestávají jen ti, kteří mají průkaz zdravotně postiženého. Rodiče - dospělí s malými dětmi - určitě také potřebují podporu v podobě našich pravidel pro všechny naše druhy dopravy. Doufám, že i to bude v některé formě schváleno.
Můj třetí a závěrečný bod zní, že jsme začali předepisovat pravidla o právech cestujících leteckou dopravou, která sice byla v zájmu cestujících, ale byla příliš shovívavá. To, co dělají letecké společnosti, když - zejména v souvislosti se zpožděním - oznámí, že poslední letadlo přistálo se zpožděním, a proto má zpoždění i to následující, je již dále nepřijatelné. Měli jsme tehdy onu záležitost vyřešit vysokými výplatami náhrad, což by bývalo mělo podobný účinek jako ten, jehož jsme docílili v případě odepření nástupu na palubu. Nyní se bohužel nedaří tohoto efektu docílit. Když je let zrušen, protože je obsazen pouze z poloviny, nejedná se o případ vyšší moci. Příští Komisi v této věci čeká mnoho úkolů. Pokud se, pane místopředsedo, v příští Komisi opět ujmete tohoto resortu, zasazoval bych se být Vámi o revizi práv cestujících leteckou dopravou, které je naléhavě třeba.
Nicméně je třeba pamatovat, že ochrana, kterou zajišťují právní předpisy, není totožná s tou, jíž občané skutečně požívají, což dosud ukázalo uplatňování příslušného předpisu při cestování letadlem a vlakem. Ti z nás, kteří tyto dopravní prostředky používají, my poslanci Evropského parlamentu včetně mě samotné, která cestuji přes tři různé hranice, můžeme prohlásit, že daný předpis není efektivně uplatňován. Proto Komise oprávněně hovořila o prvním kroku, který je třeba vylepšit, zejména pokud jde o účinnost příspěvku hlavních podniků odpovědných za přiznávání práv cestujícím.
Neměli bychom malé podniky zatracovat za to, že mají problém s poskytováním dopravních služeb; mám zde na mysli kabotáž, na kterou jsem se pana komisaře dotazovala i při jiných příležitostech. Pokud se nerozhodnou převzít kabotážní trasu, jak by mohly tuto službu zajišťovat, když se rovněž budou muset věnovat pozornost také právům cestujících? Proto potřebujeme dát občanům možnost požívat základního práva na dopravu a poté jim poskytnout dodatečné výhody v podobě vyrovnání pro cestující v případě zpoždění. Tedy nejdříve služba a potom náhrada za zpožděné služby.
(DA) Pane předsedající, kdybychom se zabývali tím, jak obyvatelstvo vnímá záležitosti související se zdravotním postižením, zjistili bychom, že zdravotně postižení lidé v současné době raději odjíždějí na dovolenou do Spojených států. Právní předpisy a pravidla jsou ve Spojených státech mnohem lepší a mnohem lépe tam s nimi jednají. Evropa není preferovanou destinací ani mezi našimi vlastními občany. Naši vlastní evropští spoluobčané, kteří jsou zdravotně postižení, nechtějí v Evropě trávit dovolenou. Raději cestují do Spojených států. Domnívám se, že to je jasné znamení toho, jak je dokument, na kterém zde pracujeme, nesmírně důležitý, pokud jde o řadu témat včetně cestovního ruchu.
Pane předsedající, pane Svobodo, vážení poslanci, jsem přesvědčen, že občané, kteří sledují tuto rozpravu o právech cestujících a nových právních předpisech, které chceme přijmout, abychom posílil systém svobody, který Evropskou unii charakterizuje, si dnes uvědomí, že Komise, Rada a Parlament a jejich příslušný personál nejsou věžemi ze slonoviny, v nichž se debatuje o otázkách, které se občanů vůbec netýkají, nebo negativním způsobem zasahují do jejich životů. nýbrž institucemi, které mají na srdci zájmy občanů, snaží se jejich práva hájit a, což bych rád zdůraznil, chránit jejich základní svobody: nikdo není skutečně svobodný, dokud se nemůže svobodně pohybovat z jednoho konce Unie na druhý.
Řekl bych, že tentokrát by však měl převážit obecný zájem, tedy ochrana svobod občanů a cestujících ve všech stávajících dopravních systémech, neboť by bylo nedůsledné chránit pouze ty, kteří cestují letadlem či vlakem a nikoli ty, kteří cestují lodí, autobusem nebo autokarem. Dovolte mi zopakovat, že na regulaci vodní dopravy mohou existovat různé názory a mezi Komisí, Radou a také některými poslanci této sněmovny skutečně různé názory existují; někteří by upřednostnili samostatné právní předpisy pro říční a námořní dopravu.
Komise potvrdila svůj postoj. Myslím, že je správné mít jediné nařízení, ale na tom opravdu nezáleží. Na čem dnes záleží je to, abychom využili dobré zprávy o silné politické vůli Parlamentu, Komise a Rady zajistit práva cestujících, zvláště práva cestujících s omezenou schopností pohybu a orientace. Není to, jak jsem s potěšením slyšel, jen otázka práv a především svobod pro osoby se zdravotním postižením; dát milionům cestujících s omezenou schopností pohybu a orientace příležitost se v Evropské unii svobodně pohybovat také znamená umožnit těmto lidem, aby přispěli k rozvoji EU, jelikož pohyb milionů těchto lidí přináší prosperitu, přispívá k rozvoji dopravních společností a vytváří příležitosti pro cestovní ruch na všech možných místech Unie.
Pak je zde myšlenka zdokonalitelnosti neboli prostoru ke zlepšení, na což poukázali ti poslanci, kteří sice jsou nakloněni přijímané právní úpravě, chtějí však, aby se práva rozšířila ještě víc, aby pokrývala i městskou dopravu a chránila cestující s omezenou schopností pohybu a orientace. Vydali jsme se tedy na cestu k dokonalosti; lidské konání není dokonalé a toto nařízení, které je "rozumné" a podle mého názoru dobře připravené, je také "zdokonalitelné".
písemně. - (CS) V souvislosti s projednáváním zprávy o právech cestujících v dopravě chci upozornit na skutečnost, která se ani tak netýká ochrany zájmů spotřebitelů, jako porušování zásady volného pohybu osob v rámci schengenského prostoru. Konkrétně jde o pohyb osob přes česko-německou hranici. Nejen já osobně, ale i představitelé regionálních a komunálních orgánů v česko-německém pohraničí jsou konfrontováni se stále častějšími stížnostmi občanů České republiky na své šikanování německou policií poté, co buď prostředky hromadné dopravy nebo osobními vozidly přejedou česko-německou hranici. Občané si stěžují na to, že jsou bezdůvodně při jízdě zastavováni policisty v civilu, kontrolováni a dokonce vyslýcháni ohledně cíle a účelu cesty do Německa. Počínání německé policie je v pravém slova smyslu šikanováním a její činnost je v příkrém rozporu se zásadami volného pohybu osob v rámci EU. Zdůrazňuji, že takové případy jsou čím dál častější a důrazně žádám, aby byla ze strany orgánů EU zjednána náprava tohoto nepřijatelného stavu.
Pane předsedající, pane komisaři, děkuji vám. Je to poněkud bezprecedentní řečnické cvičení, jaké o této zprávě vede Evropský parlament, neboť vám chci připomenout, že otázka městské mobility byla poprvé vznesena komisařem pro dopravu Jacquesem Barrotem před více než dvěma lety a vedla k zelené knize Evropské komise, jež nám předložila své závěry na jaře 2007. Tyto závěry byly řešeny ve zprávě - z vlastního podnětu - tímto Parlamentem a zprávu vypracoval můj kolega poslanec Rack, který je zde ve sněmovně.
Mimochodem musím říci, že se nám za posledních několik měsíců dostalo ohromné podpory všech organizací, které se o městskou dopravu zajímají. Mám na mysli zejména - a rád bych zde tuto skutečnost, která bude užitečná pro několik málo poslanců, kteří stále ještě mají k této iniciativě jisté výhrady, vyzdvihnul - místní orgány a všechny organizace, které reprezentují místní orgány, včetně orgánů a organizací ze zemí, jež se dnes dovolávají subsidiarity jako způsobu, jak nám vysvětlit, že je tento akční plán nemyslitelný.
Máme snad jako Evropané rezignovat na to, abychom měli i ten nejmenší názor nebo iniciativu v oblastech, kde bude doprava představovat nejkomplikovanější a bezpochyby nejzákladnější problémy v nejbližších letech? Myslíme si, že ne, a to je důvod, proč Evropský parlament nechtěl, abychom zůstali mlčet, nechtěl, abychom zůstali mlčet, pokud jde o městskou mobilitu. Chtěl po nás v určitých směrech spíše to, abychom využili této iniciativy k tomu, že vyzveme Komisi, aby se této věci chopila znovu, jako priority pro příští funkční období.
Proto musím předně poděkovat panu Savarymu. A já opakuji: děkuji vám, pane Savary, dosáhli jsme pokroku v oblasti městské dopravy a zpráva, o které budeme zítra hlasovat, je velmi důležitým signálem, signálem, jemuž musím naslouchat, a doufám, že vám budu schopen dát kladnou odezvu na vaše úsilí v příštím funkčním období. Jsem skutečně velmi vděčný za to, co jste udělal pro problematiku městské dopravy vy.
Jak jistě víte, angažuji se v otázce městské mobility a v urychleném přijetí dobře připraveného akčního plánu. Rád bych znovu připomenul, že je to zařazeno v plánu práce Komise na rok 2009, a věřím, že k přijetí dojde co možná nejdříve. Pan Savary to ve svém vystoupení vyjádřil velmi dobře - v Evropských orgánech existuje jistý vzdor, neboť někteří lidé mají pocit, že by takový akční plán mohl porušit zásadu subsidiarity. Já si nemyslím, že by zde tento problém mohl nastat, obzvláště když se podíváme na latinský kořen slova subsidiarita, což je subsidum, a to znamená "pomoc": naší věcí jako evropského orgánu je pomoci orgánům na místní úrovni pracovat úspěšněji. Pomáhat někomu neznamená to, že jej nahradíme, znamená to přispět k lepšímu řešení problémů!
Hlasování o této zprávě nebude znamenat konec našeho dialogu na toto téma. Jak bude pokračovat práce Komise, budu trvat na tom, abych zůstal v kontaktu s panem Savarym a dalšími poslanci, kteří se odvětvím dopravy zabývali velmi podrobně, aby plán, který Komise přijme, byl v souladu s tím, co dnes přijímá Parlament, a aby byl skutečně kvalitní. Na závěr mi dovolte znovu připomenout, že v našem plánu nepůjde o to ukázat, že by Komise nahrazovala místní orgány, ale jednoduše o to, že Komise chce pomoci místním orgánům, aby zlepšily svou práci sdílením informací a osvědčených postupů, které umožní občanům, aby lépe žili a snadněji se pohybovali ve městě, mimo města a když městy projíždějí. Děkuji proto Evropskému parlamentu za práci, kterou odvedl, a hlasování bude o tom, máme-li v tomto plánu pokračovat.
I když respektujeme zásadu subsidiarity, očekáváme pochopitelně, že nám poskytnete vodítko. Bude to užitečné. Jeho cílem nebude omezovat místní orgány, ale spíše jim pomoci. Očekáváme, že poskytnete ukazatele - opět nikoli jako omezení, ale jako podporu. A především očekáváme, že vydáte i prvky cestovních plánů. V některých zemích již existují, někde jsou dokonce závazné, ale jsou naprosto zásadní.
Je nutná rychlejší akce, pane komisaři, aby tyto akční plány v oblasti městské mobility byly klíčovým prvkem plánu obnovy, jsou však také mimořádně důležité z hlediska problému změny klimatu, protože, jak jste zdůraznil, 40 % znečištění se nachází ve městech. Nechtěl bych opomenout ani hledisko bezpečnosti, neboť ke dvěma třetinám silničních nehod dochází ve městech. Když víme, že jedno úmrtí stojí přibližně 1 milion EUR a případ závažného poranění více než 1 milion EUR, jsou vidět náklady z hlediska hospodářského a sociálního, které tento problém městské mobility každoročně představuje.
Zároveň bych však chtěl dostatečně zdůraznit, že to, čeho se mnozí obávají nebo si myslí, že by se měli obávat, nenastane. Nikdo nechce vzít právo utvářet podmínky v oblasti dopravy obcím či místním nebo regionálním orgánům. Chceme jim jen z naší evropské strany pomoci zajistit, aby opatření, která obec, město nebo regionální subjekt považuje za vhodná, byla přijímána na základě přiměřených společných pravidel. Zásada subsidiarity není nijak ohrožena. To, co zde děláme, pomůže tuto zásadu chránit.
Zpráva obsahuje mnoho zajímavých návrhů. Je zřejmé, že bylo shromážděno velké množství informací, srovnatelných údajů, které pomohou definovat problémy. Další se týkají výměny osvědčených řešení a podpory těchto řešení, směrování technologických inovací zajištění interoperability systémů, povzbuzení měst k tomu, aby vytvářely plány mobility a aby činily kroky směrem k udržitelné mobilitě. Tyto a další příklady se jednoznačně týkají záležitostí, které by měly být organizovány na evropské úrovni s cílem učinit naše města obyvatelnější, snadněji dostupná a udržitelnější. Spoléhám proto na Komisi, že se chopí iniciativy a v zájmu našich občanů se bude touto věcí zabývat.
Těší nás, že většina je nakloněna tomu, aby byly peníze EU poskytovány pouze městům nad 100 000 obyvatel, která mohou také předložit plán udržitelné mobility. S politováním také konstatujeme, že náš návrh zavést všeobecné omezení rychlosti na 30 km/h s možností, aby si města v souladu se zásadou subsidiarity stanovila na některých silnicích vyšší rychlosti, nezískal podporu většiny. Bylo by to přínosné nejen pro řešení změny klimatu, ale snížilo by to také počet dopravních nehod na silnicích. Každoročně umírá na evropských silnicích 40 000 lidí, to je příliš mnoho.
Vzhledem k tomu, že zpráva je vynikající a patřičně přihlíží k zásadě subsidiarity, rád bych krátce pohovořil o vazbě mezi městskou mobilitou a vnitrostátní dopravou. Udržitelný hospodářský rozvoj v Evropě, nejen v oblasti dopravy a nejen v městských oblastech, bude do značné míry záviset na používání vnitrozemské dopravy. Řada evropských měst má vnitrozemské vodní cesty, které mají přirozenou schopnost uspokojit udržitelným způsobem rostoucí poptávku v dopravě. Nárůst vnitrozemské lodní dopravy koneckonců nevyžaduje žádné větší investice do infrastruktury, nepřispívá k přetěžování evropských měst, a pokud používá čisté motory a čisté palivo, nezhoršuje v evropských městech problémy týkající se životního prostředí a klimatu. Jsou-li kapacity vnitrozemské vodní dopravy v evropských městech už přítomny, měly by být využívány a podporovány.
Pro mě je v prvé řadě důležité to, že by naše zpráva, která je zprávou parlamentní, měla zdůrazňovat přísné dodržování zásady subsidiarity a zásady proporcionality. Legislativní opatření na evropské úrovni jsou nemyslitelná pro oblast městské dopravy. To, proč jsme tu, jsou podpůrná opatření. Má smysl spontánní diskuse a povzbuzování výměny osvědčených postupů. Nepotřebujeme však objevovat Ameriku. Naše města potřebují řešení na míru, ta však mohou vypracovat jen aktéři na místní úrovni, neboť jenom oni vědí, co je zapotřebí.
Před námi je úkol přijmout inovativní akce a legislativní opatření, které významně zlepší kvalitu života občanů ve městech. Každodenní život evropských občanů se ztížil v důsledku stresu z cestování, přetížení v dopravě, znečištění, hluku a zhoršení kvality životního prostředí. Je proto třeba, aby platila rovnováha mezi ambicemi na jedné straně, rozvojem společné dopravní politiky jako práva na mobilitu a jako důležité součásti hospodářského růstu, a integrovaným přístupem, který bude řešit problém s dopravními zácpami a výrazně přispěje k boji proti změně klimatu, na straně druhé.
Jsem si vědom naléhavosti, kterou pociťuje většina poslanců, ale - jak poznamenal pan El Khadraoui - existují námitky právní povahy v některých evropských orgánech, nikoli jen v Komisi, a my musíme tyto námitky překonat tím, že přesvědčíme ty, kdo mají pochybnosti, že takový akční plán, opakuji, neporuší zásadu subsidiarity. Řeknu to znovu, že velmi dobře rozumím významu toho slova, neboť jsem studoval latinu po mnoho let; jeho význam je pozitivní, znamená "pomoci".
Po dnešní rozpravě a po přečtení textu pana Savaryho chceme pokračovat touto cestou. Za sebe mohu říci, že nevidím žádný problém, ale k dosažení našeho cíle, musíme přesvědčit řadu lidí, a domnívám se, že bychom tak měli učinit prostřednictvím silných politických, technických, ale také právních argumentů. Text vypracovaný Parlamentem bude zcela jistě velkou pomocí v úsilí o překonání těchto námitek a jsem si jist, že je možné je překonat v příštích několika měsících. Komise tak poskytne občanům akční plán, který bude konečně brát plně v úvahu práci, kterou jste odvedli v posledních týdnech a měsících.
písemně. - (RO) Kvalita života Evropanů přímo závisí na tom, zda bude městská doprava pohodlnější a zda bude zelenější. Proto jsou nezbytnými opatřeními zlepšení dostupnosti dopravy a podpora interoperability. Zároveň jsou investice do těchto typů veřejných zakázek účinným způsobem, jak investovat finanční prostředky poskytované v rámci evropských a národních hospodářských plánů obnovy. Podstatou tohoto přístupu je zaměření na občany v jejich dvojí úloze, pracovníků - prostřednictvím vytváření nových pracovních míst - a příjemců dopravních služeb a lepší kvality životního prostředí.
písemně. - (BG) Stávající technologie a prostředky pro přepravu cestujících a zboží v městském prostředí dosáhly své absolutní hranice. Opravdu, menší evropská města jsou už ucpaná motorovou dopravou. Abychom mohli zlepšit kvalitu života našich občanů, musíme urychlit rozvoj a provádění vědeckého výzkumu a inovací v oblasti městské mobility. Je tomu s konečnou platností tak, že nalévání zdrojů do prostého rozšiřování stávající infrastruktury nám nepomůže překonat rostoucí krizi. Musíme nyní nalézt nová "inteligentní" řešení nejen současných, ale i budoucích problémů s městskou dopravou. Vítám proto návrh na vytvoření nové generace programu CIVITAS, neboť se domnívám, že pozornost je třeba věnovat vývoji další generace informačních technologií pro řízení dopravních toků.
Všechny tyto problémy se v současné recesi dále zhoršují v důsledku poklesu cen v silniční nákladní dopravě. Tyto problémy se dotkly i programu Marco Polo II. Proto my, politici působící v oblasti dopravy, intenzivně usilujeme o nalezení řešení, protože náš avizovaný cíl - konkrétně, aby program Marco Polo pomohl k přesunu 60 % nárůstu silniční nákladní dopravy, je nyní velmi vzdálen. Musíme proto před koncem volebního období tohoto Parlamentu změnit směr a nalézt nejvhodnější kompromis.
Co se stane? Zaprvé Komise dala pokyn agentuře, aby převzala administraci programu a aby zjednodušila administrativní postup ještě dříve, než toto nařízení bylo navrženo. To je smysluplné. Nalezli jsme a společně projednali řadu bodů kompromisu, abychom učinili program přitažlivějším. Zaprvé byla snížena minimální hranice pro mořské dálnice z 250 na 200 milionů tunokilometrů ročně; za druhé byla snížena hranice pro projekty na přesun dopravy z 80 na 60 milionů tunokilometrů, podobně jako tomu bylo u dolní hranice v případě projektů pro vnitrozemské vodní trasy, kde Parlament prosadil snížení ze 17 na 13 milionů tunokilometrů. Dále jsme zvýšili povolenou míru financování dodatečné infrastruktury z 10 % na 20 %. To je smysluplné. Nakonec jsme rovněž úspěšně obhájili, že hospodářská krize, jako je tato, může být uváděna i jako důvod k prodloužení platnosti smluv.
Podstatně jsme tak zvýšili přitažlivost programu. Kompromis, jehož jsme dosáhli, byl možný i vzhledem k velké míře shody všech poslanců, kteří pro tuto chvíli odložili stranou důvodné obavy a zásadnější diskusi v zájmu toho, aby bylo rychle možné program znovu spustit. Proto nyní, dříve než Komise předloží program Marco Polo III, opravdu musíme vést obecnou rozpravu, abychom mohli opět zavést všechny tyto body, které jsou nezbytné pro budoucí nasměrování programu. Kromě toho potřebujeme samozřejmě zjistit, jak budou v praxi fungovat změny, které jsme v programu provedli. To je předmětem hlasování a já doufám, že mne zítra podpoříte.
místopředseda Komise. - (IT) Paní předsedající, vážení poslanci, rád bych poděkoval panu Stockmannovi za práci, kterou odvedl. Program Marco Polo má od roku 2003 za cíl vytvořit udržitelnější systém dopravy v Evropě prostřednictvím přesunu značné části ročního nárůstu objemu silniční nákladní dopravy na jiné způsoby dopravy, které jsou šetrnější k životnímu prostřední, například do dopravy vnitrozemskými vodními cestami, železniční dopravy a námořní dopravy na krátké vzdálenosti. První program Marco Polo, jehož cílem bylo přesunout 48 miliard tunokilometrů ze silnic v průběhu čtyř let, skončil v roce 2006, přestože externí hodnocení ukázalo, že tento cíl byl splněn pouze na 64 %.
Domnívám se proto - a zdá se, že Parlament můj názor sdílí - že nastal čas na změnu nařízení, na změnu pravidel pro přístup k tomuto projektu, či programu, který musí zaručovat finanční prostředky, které nejsou vždy využity. Postupujeme jednoznačně správným směrem, neboť se snažíme pomoci malým a středním podnikům, aby mohly využít výhody tohoto projektu na úrovni Společenství. Malé a střední podniky se až dosud setkávaly s poměrně výraznými problémy, pokud jde o přístup k evropským finančním prostředkům poskytovaným v programu Marco Polo.
Poselství, jež dnes vysíláme, se netýká jen těch, kdo využívají program Marco Polo. Je to, jak doufám, požadavek na změnu řady evropských nařízení, neboť totéž platí i o jiných odvětvích a také o vnitrostátních nařízeních týkajících se evropských fondů; nejsou vždy formulovány tak, aby prostředky byly dostupné. Je to skutečně problém ve všech členských státech a znovu zdůrazňuji, že se to netýká jen našich nařízení, ale i vnitrostátních nařízení v oblasti evropských fondů.
Paní předsedající, když se Rozpočtový výbor rozhodl vydat stanovisko k programu Marco Polo, učinil tak právě proto, že je podle něj obtížné zajistit, aby byly tyto finanční prostředky stanoveným způsobem použity. Proto samozřejmě vítáme skutečnost, že je v této oblasti přijímáno opatření. Komise si za to zaslouží pochvalu. Usilujeme o zjednodušení administrativy a zpřísnění pravidel pro žadatele, aby bylo jednodušší tyto finanční prostředky pro stanovený účel využít. I my v Rozpočtovém výboru jsme se shodli na tom, že pokud nezlepšíme provádění tohoto programu, pokud nezajistíme, aby byly finanční prostředky používány pro stanovený účel, budeme muset znovu zvážit, zda by mělo být na program Marco Polo vyčleněno tolik peněz a zda by některé z těchto finančních prostředků neměly být převedeny do jiných programů, kde by byly lépe využity. Musíme samozřejmě provést posouzení rozpočtu v polovině období po volbách v roce 2010 a jedna z věcí, na niž se zřejmě budeme muset v té době zaměřit, bude posouzení toho, jaké programy fungují a jaké ne. Tam, kde bude zjevná naléhavější potřeba, zřejmě přesuneme peníze z některých projektů, kde nemohou být využity, aby se s nimi již neplýtvalo.
Paní předsedající, v plénu zítra proběhne hlasování o programu Marco Polo II, který má zlepšit vliv nákladní dopravy na životní prostředí. Marco Polo II nabízí lepší jistotu plánování, neboť je naplánován do 31. prosince 2013. Jeho rozpočet je 450 milionů EUR. Dolní hranice způsobilosti pro tyto projekty mají být oproti programu Marco Polo I sníženy a budou odpovídat hranicím pro použití malými a středními podniky. Za to jsem panu zpravodaji obzvlášť vděčný. V souvislosti se současnou finanční situací řady malých a středních podniků je tato politika velmi vstřícná k občanům a já ji mohu bezvýhradně podpořit.
Měli bychom proto podporovat návrhy Evropské komise na zjednodušení tohoto programu, a to zejména: účast malých a středních podniků v programu, aniž by musely mít formu konsorcia; jasné snížení dolní hranice pro tunokilometry, které jsou požadovány pro vstup do programu; zvýšení finanční účasti prostřednictvím navýšení finanční pomoci z 1 na 2 EUR na 500 tunokilometrů přesunuté dopravy zboží; a zjednodušení postupů při přidělování finančních prostředků. Rád bych vyjádřil naději, že všechna tato opatření pomohou zajistit, aby byly finanční prostředky vyčleněné v rámci tohoto programu co nejlépe využity.
Má to však háček. To snížení není dostatečné. Ve Výboru pro dopravu a cestovní ruch jsme s paní Wortmann-Koolovou tuto chybu vyřešili. Pan Stockmann bohužel považuje náš pozměňovací návrh - jde o číslo 24 - za nevhodný. Vím o něm přece jenom to, že je neochvějným zastáncem vnitrozemské vodní dopravy, a doufal jsem, že bude s takovými návrhy souhlasit. Hranice navržená Komisí je koneckonců pro malé podnikatele, k nimž patří například i obchodní lodi zprostředkovávající dopravu mezi Velkou Británií a Evropou, příliš vysoká. Nechápu, proč by ostatní orgány měly mít zájem hledat na pozměňovacím návrhu 24 chyby.
Rád bych podotkl, že můj tým - jemuž znovu děkuji za podporu - již v minulých letech započal s hodnocením programu Marco Polo po roce 2013 a že se toto posouzení mimo jiné zaměří na body uvedené v kompromisní dohodě. Především bych rád zdůraznil, že je třeba v podmínkách stanovených pro financování rozlišovat mezi způsoby dopravy, dále podle bezpečnosti, vlivu na životní prostředí a energetické účinnosti, že je zapotřebí poskytovat na základě poptávky poradenství ve fázi zpracování žádostí, s ohledem na potřeby malých a středních podniků, uznat hospodářskou recesi jakožto mimořádný důvod k prodloužení doby trvání projektů a snížit minimálních hranic pro způsobilost k získání prostředků v členění na jednotlivé produkty.
Vraťme se však k hodnocení programu Marco Polo po roce 2013: jak jsem řekl, bude kromě počtu přesunutých tunokilometrů existovat i možnost stanovení cílů pro minimální hranice financování navrhovaných projektů z hlediska energetické účinnosti a přínosu pro životní prostředí. Dále možnost zajištění souladu programu Marco Polo, akčního plánu pro logistiku a programu transevropské dopravní sítě, přijetím vhodných opatření v zájmu koordinace přidělování finančních prostředků Společenství, zejména pokud jde o mořské dálnice, a nezbytné zohlednění zvláštních rysů odvětví vnitrozemské vodní dopravy a malých a středních podniků v tomto odvětví, například prostřednictvím jim vyhrazeného programu určeného pro odvětví vnitrozemské vodní dopravy.
zpravodaj. - (DE) Paní předsedající, pane komisaři, souhlasím s vámi. Můžeme zítra vyslat pozitivní poselství - a to že jsme v případě nutnosti schopni citlivě a vstřícně k občanům změnit naše právní předpisy, Kromě tohoto poselství bychom měli zahájit informační kampaně v evropských zemích, abychom mohli zúročit atraktivitu tohoto programu, neboť jsme skutečně provedli veškeré potřebné úpravy. Jsou tam teď reálné oblasti, za vynikající cenu. Pokud se nedokážeme pohnout z místa teď, pak je skutečně na místě zpochybnění celého programu.
Doufám, paní Jensenová, že nebudeme muset přesouvat žádné peníze do jiných programů, neboť toto je důležitá otázka. Musíme přesunout dopravu všude tam, kde je to možné, a taky tak učiníme, není to však jednoduché. Pane Bloklande, vám jsem již odpověděl. Obnovili jsme jednání o vnitrozemské vodní dopravě a takřka jsme v Radě prosadili další kompromis, Našim cílem bylo dokončit tuto věc při prvním čtení. Proto jsme nemohli zvolit příliš radikální přístup a museli jsme nad kompromisem a shodou zamhouřit oko. Díky tomu jsme dosáhli skvělého výsledku.
S napětím očekávám klíčovou rozpravu, kterou budeme brzy mít ke třetímu programu, na základě sdělení, které přislíbila Komise, abychom tak mohli hovořit o všech klíčových otázkách, o všem, co jsme uvedli v našem společném návrhu kompromisu, například zda by bylo vhodné rozdělit program na několik dílčích programů pro jednotlivé druhy dopravy aj. Bude to opět napínavé. Teď to zkrátka musí fungovat, aby se celý program nezastavil a projekty, které již probíhají, případně v době krize neskončily. To by byla skutečně škoda - proto ten kompromis. Ještě jednou všem děkuji za jejich příspěvek.
Paní předsedající, pane komisaři, dámy a pánové, cílem návrhu Komise je vznik evropských koridorů pro železniční nákladní dopravu a zároveň také stanovení pravidel pro jejich řízení a správu. Komise svým návrhem usiluje o zvýšení konkurenceschopnosti železniční nákladní dopravy a to bych rád při této příležitosti ocenil. Výbor pro dopravu a cestovní ruch návrh Komise projednal. K návrhu bylo podáno celkem 250 pozměňovacích návrhů. Při jejich projednávání se podařilo dosáhnout kompromisu, který získal podporu napříč politickým spektrem. Kompromis vychází především ze snahy optimalizovat železniční dopravu jako celek a zachovat přitom dostatek flexibility pro řešení krizových situací. Došlo také ke zpřesnění a zjednodušení textu navrženého Komisí. Byl zvýrazněn prostor pro oprávněné zájmy jednotlivých států, jak pokud jde o vytvoření koridorů, tak pokud jde o jeho řízení a správu. Ve srovnání s návrhem Komise bylo posíleno postavení železničních podniků ve správním orgánu. Silnější postavení se přiznává také organizacím zainteresovaným na evropských železničních nákladních koridorech. Byly akceptovány připomínky týkající se spolupráce s třetími zeměmi dotčenými koridorem. Řada změn sleduje lepší vyvážení zájmu mezi osobní a nákladní železniční dopravou. Rovněž byl akceptován požadavek na transparentní rozhodování při přidělování kategorií tras a také při stanovení pravidel přednosti pro vlaky zrychlené nákladní dopravy. Na závěr mi dovolte, abych poděkoval za spolupráci stínovým zpravodajům i pracovníkům Evropského parlamentu a vám pak za trpělivost.
místopředseda Komise. - (IT) Paní předsedající, vážení poslanci, pane Duchoni, za sebe bych rád poděkoval Parlamentu za to, že souhlasil, že se tímto návrhem bude zabývat v tak brzké době; jsem přesvědčen o jeho mimořádné důležitosti pro nákladní železniční dopravu. Především děkuji zpravodaji Duchoňovi a Výboru pro dopravu a cestovní ruch za jejich ochotu a dobře odvedenou práci, které pomohly posílit legislativní návrh, jehož cílem je v prvé řadě lepší integrace železniční dopravy na evropské úrovni prostřednictvím užší spolupráce se správci infrastruktury.
Kromě hlavních cílů tohoto návrhu bych dále rád připomněl čtyři základní zásady, na nichž je text, která zde projednáváme, založen. První zásadou je označení koridorů, z nichž vznikne síť. Toto označení se zakládá spíše na hospodářských než politických faktorech. Druhou zásadou je posílená spolupráce správců infrastruktury. Třetí zásada, jíž bych se chtěl věnovat podrobněji, se týká lepších záruk v oblasti kvality a spolehlivosti služeb poskytovaných prostřednictvím infrastruktury, zásluhou opatření navržených v zájmu nalezení rovnováhy mezi osobní a nákladní dopravou při správě infrastruktury.
Zejména v případě provozních poruch nemůže existovat vzdálená kancelář, která by vydávala rozhodnutí; pravomoci musí zůstat v rukou jednotlivých provozovatelů infrastruktury a železničních společností, aby co možná nejrychleji a nejúčinněji bylo možné obnovit běžnou železniční dopravu. Dokonce i v rámci zvláštních předpisů pro evropskou nákladní železniční síť si členské státy musí uchovat odpovědnost za vznik a změny nákladních koridorů. Žádný přenos pravomocí na Evropskou komisi nepomůže, a na tom se snad shodneme. A konečně si myslím, že bychom v otázce regulace koridorů měli konzultovat železniční společnosti, odesilatele a dopravce, neboť mají praktické poznatky a zkušenosti ohledně toho, jak co nejúčinněji využívat železniční síť pro konkurenceschopnou nákladní dopravu.
jménem skupiny PSE. - (NL) Přeshraniční nákladní vlaky se Evropskou unií šourají průměrnou rychlostí 18 kilometrů za hodinu. V roce 2007 dorazilo pouze 60 % všech nákladních vlaků do cílové destinace v určeném čase. Proč? Protože je stále organizována naprosto neúčinně mezinárodní nákladní železniční doprava. V tomto stavu nákladní železniční doprava zjevně nemůže konkurovat dopravě silniční. Tímto tempem nesplníme evropské cíle v oblasti životního prostředí a náš záměr snížit emise CO2 do roku 2020 o 20 % vezme za své.
jménem skupiny Verts/ALE. - (DE) Paní předsedající, dámy a pánové, i já se připojuji k poděkování panu zpravodaji a stínovým zpravodajům za vynikající spolupráci. I naše skupina Zelených / Evropské svobodné aliance chce, aby se na železničních uskutečňoval větší objem nákladní dopravy, nikoli však na úkor dopravy osobní. Mobilita cestujících je v Evropě veřejnou službou. Komise ignoruje skutečnou situaci na evropských železničních sítích, kde se zboží i cestující přepravují po týchž kolejích. Nemělo by docházet k dogmatickému upřednostňování jednoho druhu vlaků před jiným.
Proběhlá debata ukázala poměrně širokou shodu napříč politickým spektrem. Za to chci poděkovat jak stínovým zpravodajům, tak také všem diskutujícím. Domnívám se, že největší obavy pramení z případné kolize mezi vlakem nákladním a vlakem osobním. Předložený text pamatuje na toto nebezpečí a ponechává dostatečnou flexibilitu pro řešení krizových situací v rukou operátorů. Pokud jde o řádně probíhající hladký provoz na železnici, tam by samozřejmě k žádným takovým konfliktům docházet nemělo a debata o prioritě pro tu či onu dopravu na železnici přestává mít smysl. Takže jedná se skutečně jen o jakýsi potenciální konflikt v době krizových situací, ale jak jsem již naznačil, tady je klíčové udržet dostatek pravomocí v rukou operátorů a v tomto duchu je tedy dokument zpracován.
Chci požádat, abychom se soustředili na to, o čem máme hlasovat, což je zpráva pana Casacy. Bez ohledu na to, zda se jedná o soukromý nebo veřejný fond, tato zpráva se týká velmi specifické záležitosti, konkrétně toho, že Parlament potvrzuje, že zaprvé neuplatňuje žádný právní nárok na to, aby byl jeho schodek dotován, a zadruhé že se žádné dotování takového schodku neuskuteční. Nejedná se o peníze do fondu. To je zásadním bodem a požádal bych, abychom o tom hlasovali.
Výbor pro životní prostředí, veřejné zdraví a bezpečnost potravin požádal o stanovisko Výbor pro právní záležitosti, ale stanovisko byl vyžádáno výhradně na základě původního návrhu Komise. Ve zprávě pana Bowise je nyní jasné, že došlo ke změně, a že tedy jsou ve zprávě zmíněna i práva pacientů, a proto se také změnil právní základ. Tyto pozměňovací návrhy byly ale prohlášeny za nepřípustné, a proto zásadní změna, kterou chce Parlament provést - jinými slovy z výhradní orientace na trh k zahrnutí práv pacientů - je problematická. Chtěla bych požádat, aby byla zpráva předána zpět Výboru pro životní prostředí, veřejné zdraví a bezpečnost potravin.
Pozměňovací návrh 100 se týká odpovědnosti členských států vyměňovat si informace o disciplinárních a trestních nálezech proti zdravotnickým pracovníkům. To je naprosto vhodné, ale na poslední chvíli jsem byl upozorněn, že by to mohlo být chápáno i tak, že pokud by takoví zdravotníci například spáchali dopravní přestupky, členské státy by měly za povinnost takovou informaci navzájem sdílet. To samozřejmě nebylo záměrem pozměňovacího návrhu, a tak kvůli vyjasnění by nyní formulace měla znít: "Členské státy si vyměňují, bezodkladně a aktivně, informace o disciplinárních a soudních řízeních proti zdravotnickým pracovníkům v těch případech, kdy mají dopad na jejich registraci nebo oprávnění k poskytování služeb". Čili se jedná jen o vyjasnění.
zpravodaj. - Pane předsedající, přijímám vaše rozhodnutí - máte právo taková rozhodnutí dělat - ale protože paní Liotardová předtím řekla, že bychom potřebovali mít dvojí základ, protože jinak, pokud by se jednalo jen o vnitřní trh, to znamená, že bychom hlasovali jen o ekonomických záležitostech, aniž bychom se snažili znovu zahájit rozpravu. Jen bych ji opravil a řekl, že jediný právní základ, jenž v současnosti máme, není pouze ekonomický: jedná se o svobodnou volbu pro práva pacientů. Proto naše skupina bude hlasovat proti dvojímu právnímu základu, proti oběma původním pozměňovacím návrhům a také proti bodu odůvodnění. Vyzval bych ostatní kolegy, aby postavili pacienty na první místo.
zpravodajka. - (SV) Paní předsedající, uplynulo již téměř 15 let od konce války v Bosně a téměř přesně deset let od chvíle, kdy bombardovací kampaň NATO donutila srbské vojsko opustit Kosovo. V prosinci to také bude 17 let od chvíle, kdy jsem já sama přišla do Švédska jako uprchlice z války, která zapálila mou bývalou vlast a z Bosňáků, Chorvatů a Srbů, kteří do té doby žili pospolu jako sousedé, udělala zarputilé nepřátele. Skutečnost, že ani Bosna, Kosovo, ani žádná jiná země západního Balkánu neupadla od té doby znovu do války, je plně zásluhou EU a NATO. Nicméně, přestože zbraně utichly, dědictví války v regionu žije v politice a společnosti dál. Jedinou šancí, jak mohou lidé v těchto zemích překonat svou minulost, je pokračovat po cestě ke členství v EU. Jedině metoda cukru a biče, která je hlavní hybnou silou procesu přidružování, může přimět vlády těchto zemí, aby se soustředily na práci a na reformy, které mohou jednou pro vždy zajistit stabilitu a prosperitu na západním Balkáně.
První je, že je zásadní rozdíl mezi zeměmi, které se v současné době účastní rozšiřovacího procesu, a těmi, které přistoupily v roce 2004 nebo 2007. Země západního Balkánu byly zpustošeny válkou a etnickými čistkami jen o málo déle než před deseti lety. Totéž se naštěstí nedá říci o Maďarsku, Estonsku nebo Rumunsku. To však znamená, že EU nemůže prostě okopírovat příručku z předchozích rozšiřování a uplatnit ji na Balkán. Příklad, který zmiňuji ve zprávě, se týká zákazu vydávání lidí podezřelých ze spáchání trestného činu a čelících obvinění v jiných zemích. Takové zákazy nyní platí ve všech balkánských zemích, ale EU v současnosti nevyžaduje jejich zrušení. Důvodem pro to je, že nic podobného nebylo vyžadováno například od Slovenska nebo Polska. Mělo by být zjevné, proč tato analogie neplatí. Předpokládám, že na Slovensku je velmi málo podezřelých válečných zločinců skrývajících se před spravedlností, ale mohu vám říci, že v Srbsku a Bosně je jich o poznání více. Spravedlnost je základ, na kterém může být vybudován smír. Beztrestnost pro válečné zločince je naprosto nepřijatelná, a proto chci přesvědčit Komisi a členské státy, aby vzkřísily téma možného požadavku, aby země v regionu přijaly opatření pro koordinované zrušení těchto zákazů.
Druhou záležitostí, kterou bych chtěla zdůraznit, je, že proces přidružování je, jak jsem již zmínila, velmi přísný a náročný - a takový by měl být. Kdybychom neměli přísné požadavky a netrvali na jejich úplném splnění, nedosáhli bychom žádných reálných výsledků. Když jsou požadavky již tak přísné a obtížně splnitelné, to poslední, co bychom měli udělat, je házet klacky pod nohy těm zemím, které se chtějí stát členy, to nemá nic společného se schopností těchto zemí splnit kritéria pro členství v EU.
úřadující předseda Rady. - Vážená paní předsedkyně, vážené paní poslankyně, vážení páni poslanci, jsem vděčný Evropskému parlamentu za organizaci této důležité diskuse dnes odpoledne. S velkým zájmem jsem si přečetl jak zprávu paní Anny Ibrisagič o budoucí stabilitě a prosperitě na Balkáně, tak návrh usnesení o Bosně a Hercegovině vypracovaný paní Doris Packovou. Rada může souhlasit s mnohým, co je ve zprávě uvedeno, a sdílíme mnoho názorů i obav vyjádřených v souvislosti se situací v Bosně a Hercegovině.
Rád bych své úvodní poznámky zaměřil přímo na Bosnu a Hercegovinu, a to jak proto, že její stabilita je klíčová pro budoucnost západního Balkánu jako celku, tak i z toho důvodu, že stávající situace vyvolává i nadále značné obavy. Rada byla aktivní jak při formulování a provádění strategie na podporu bezpečnosti a celistvosti Bosny a Hercegoviny, tak při podpoře reforem, které potřebuje pro zajištění mírové a prosperující budoucnosti. Proto nemohu přijmout tvrzení, že Rada nevěnuje Bosně a Hercegovině dostatečnou pozornost.
Všichni víme, že dnes ještě stále žijeme s důsledky tragických událostí devadesátých let minulého století, o kterých tady mluvila i paní Ibrisagič. Bosna a Hercegovina, která byla po desetiletí symbolem mírového soužití národů, kultur a náboženství, se stala oblastí devastujícího konfliktu. Politikou Unie od té doby bylo pracovat na stabilitě a usmíření založených na příslibu evropské perspektivy pro celý balkánský region. Přesto jsme stále svědky často silné nacionalistické rétoriky, jejímž cílem je upevňování národnostních rozdílů v Bosně a Hercegovině a bránění národnímu usmíření. Čas ještě doposud nevyřešil tyto rozpory, ani nezahojil rány mezi třemi konstitutivními národy Bosny a Hercegoviny.
Je nicméně překvapující, že tato nacionalistická rétorika a tyto postoje jsou zároveň doprovázeny společným zájmem všech bosenských komunit a jejich politických představitelů o evropskou budoucnost Bosny a Hercegoviny. Obyvatelstvo Bosny a Hercegoviny jednoduše usiluje o bezpečnější život v prosperitě. Chce pokročit a spoléhá na integraci své země v rámci evropských a širších struktur jako na záruku své budoucí stability. Přestože místní političtí vůdci hodně hovoří o budoucnosti Bosny a Hercegoviny v EU, z jejich činů lze jen těžko vytušit skutečný závazek k tomuto programu. Tento rozpor mezi zájmem o evropské směřování země a nacionalismem vytváří skutečné riziko, že zatímco zbytek regionu západního Balkánu pokročí kupředu, Bosna a Hercegovina uzavřená ve vnitřních rozporech zůstane pozadu.
Obavy z tohoto vývoje o budoucnost Bosny a Hercegoviny způsobily, že tato země zůstává na čelném místě našeho pořadu jednání a že je jí věnována trvalá pozornost. Bosna a Hercegovina byla a je předmětem intenzivních jednání na všech úrovních Rady. Komise a sekretariát Rady prohlubují kontakty se svými partnery v této zemi v úsilí pokročit v politickém procesu kupředu a pomoci Bosně a Hercegovině udržet krok se zbytkem regionu. Členské státy doplňují tento evropský program prostřednictvím vlastních snah na bilaterální úrovni. Rovněž velmi oceňujeme pozornost, kterou Bosně a Hercegovině věnuje tento Parlament. A rád bych vyjádřil svou vděčnost mnoha zde přítomným poslancům, kteří poskytli svou podporu veškeré činnosti, jež vede k prosazování stability a politické vyspělosti v Bosně a Hercegovině.
Bosna a Hercegovina musí provést významné změny svých vnitřních struktur a rozhodovacích procesů. Jsme zklamáni neexistencí pokroku v rámci bosenské Rady ministrů a parlamentního shromáždění. Zůstávají velmi pozadu za tím, co je nezbytné. Státní orgány naléhavě potřebují posílení a zlepšení své činnosti způsobem, který začne přinášet skutečné výsledky včetně podstatného pokroku v programu souvisejícím s EU. To je základem, neboť Unie se může zabývat Bosnou a Hercegovinou pouze jako celkem, nikoliv jednotlivými částmi. Navíc priority evropského partnerství jsou jasné. Unie je vždy připravena pomoci, avšak nemůže a nebude přebírat práci, která náleží politikům v Bosně a Hercegovině.
I přes pokračování nacionalistických politických programů si jsme vědomi toho, že kompromis a dohoda jsou v Bosně a Hercegovině možné. Byli jsme toho svědkem již dříve, například při přijetí dvou policejních zákonů, které připravily půdu pro podpis dohody o stabilizaci a přidružení, nebo řešení problematiky Brčka, kterým byl splněn jeden z nezbytných cílů stanovených Radou pro nastolení míru. Avšak i v těchto případech bylo dosaženo pokroku vždy a dohody až na poslední chvíli a pod značným tlakem ze strany mezinárodního společenství.
Je třeba mnohem vyspělejší přístup. Je nanejvýš důležité, aby se místní politické vedení ukázalo odpovědným a prokázalo iniciativu i povědomí ohledně toho, komu Bosna a Hercegovina opravdu náleží a kdo je skutečně odpovědný za její budoucnost. Obyvatelstvo Bosny a Hercegoviny si zaslouží lepší výsledek za hlasy vhozené do volebních uren. Toto je aspekt, který vy jako poslanci můžete pomoci posílit více než kdo jiný. Takový vývoj by vedl k významnému posunu, pokud jde o přítomnost mezinárodního společenství v Bosně a Hercegovině. Změna je nezbytná. Po tolika letech od podepsání mírové dohody se musí Bosna a Hercegovina nyní postavit na vlastní nohy, ukončit svůj "protektorátní" způsob myšlení a stát se důvěryhodným plnohodnotným státem. Pro dosažení tohoto cíle Řídící výbor Rady pro nastolení míru vypracoval jménem mezinárodního společenství seznam pěti cílů a dvou podmínek, které musí Bosna a Hercegovina splnit, než může dojít k nějakým změnám. Jde o skutečný test dospělosti, jenž je plně podporován EU.
Již mnohokrát jsme uvítali iniciativu tří politických vůdců v Prudu v listopadu loňského roku pracovat společně na podporu rozvoje Bosny a Hercegoviny. Podporujeme dohody, kterých bylo dosaženo, a vybízíme tyto politické představitele k pokračování v jejich úsilí s ohledem na příští zasedání Řídícího výboru Rady pro nastolení míru, které se bude konat koncem června. Máme především za to, že nevyřešené otázky související se státním majetkem mají řešení a nesmí se stát překážkou řešení. Avšak iniciativy na politické úrovni vyžadují širší podporu. Z tohoto důvodu bych rád vyzval společnost v Bosně a Hercegovině jako celek, aby byla součástí reformního úsilí. Zejména role médií by měla být konstruktivnější.
Poselství Evropské unie je jasné. Je nanejvýš důležité, aby politické vedení v Bosně a Hercegovině ještě více spolupracovalo s cílem překonat historické rozpory a aby vedlo svou zemi směrem k užší integraci v rámci Evropy. EU bude nadále připravena pomoci v tomto úsilí, které je nezbytné nejen pro Bosnu a Hercegovinu samotnou, ale i pro širší stabilitu a bezpečnost regionu. Vím, že v tomto procesu můžeme počítat s podporou ze strany poslanců tohoto Parlamentu, a jsem vám, vážená paní předsedkyně, vážené paní poslankyně a vážení poslanci, za tuto podporu vděčný.
člen Komise. - Paní předsedající, jsem rád, že západní Balkán je v tomto týdnu zpět na programu Evropského parlamentu. V nedávných letech v regionu probíhala neustálá stabilizace, zejména díky jeho evropské perspektivě, a konečným cílem bylo členství v EU poté, co každá země splní podmínky. Jednání s Chorvatskem jsou v poměrně pokročilé fázi. Bývalá jugoslávská republika Makedonie je kandidátem, který se chystá zahájit jednání, a zavedli jsme systém dohod o stabilizaci a přidružení. Stabilita v Kosovu byla udržována pomocí důležitých pokroků z loňského roku.
V této souvislosti velmi vítám zprávu paní Ibrisagicové. Správně zdůrazňuje zásadní význam nabídky evropské budoucnosti pro západní Balkán. To je hlavní hnací síla potřebné reformy a větší stability na západním Balkáně. Deset let po strašlivých událostech v Kosovu bychom si měli připomenout sílu evropské perspektivy. Ještě dnes pomáhá upevnit stabilitu a mír v regionu, který je prakticky naší předzahrádkou - nikoli zadní zahrádkou, ale předzahrádkou.
Jednání o přidružení s Chorvatskem šla, až donedávna, dobře. Proto Komise v listopadu 2008 navrhla návodný plán pro dosažení konečné fáze jednání o přidružení do konce roku 2009, pod podmínkou, že Chorvatsko splní podmínky. Stále je zde třeba mnohé udělat a Chorvatsko bude muset zesílit mnohé reformy. Bohužel, jednání jsou v současné době zablokována kvůli hraničnímu sporu mezi Chorvatskem a Slovinskem. Jedná se o dvoustrannou záležitost, která se stala de facto evropským problémem.
Od ledna jsem se za těsné spolupráce s českým předsednictvím a českou, francouzskou a švédskou vládou chopil iniciativy na pomoc k snazšímu nalezení řešení. Cílem je nalézt řešení hraniční otázky a umožnit pokračování jednání o přidružení Chorvatska k EU. Je to stále probíhající práce, a abychom udrželi rychlost a vývoj, bylo třeba velké dávky trpělivosti a odhodlání. Včera jsme celý den jednali s ministry zahraničí Slovinska a Chorvatska a s třemi jmenovanými zeměmi. Chci věřit, že jsme blízko k nalezení cesty vpřed a k překonání těchto překážek, abychom mohli brzy pokračovat v jednáních o přidružení Chorvatska k EU.
Pokud jde o bývalou jugoslávskou republiku Makedonii, vítám celkově uspokojivé vedení prezidentských a obecních voleb. V posledních měsících jsme zdůrazňovali význam těchto voleb pro evropskou budoucnost země. Země na náš signál reagovala pozitivně, čímž potvrdila ochotu pokročit dále v přistupovacím procesu. Nicméně nemělo by se zapomínat na klíčové priority pro reformu. Je vhodný čas k zesílení snah, aby byla splněna měřítka, která byla stanovena pro zahájení jednání o přistoupení.
Rád bych poděkoval Doris Packové ze její podnět a ocenil příležitost diskutovat s vámi dnes, ve velmi zásadní chvíli, o Bosně a Hercegovině. V loňském roce Bosna a Hecegovina udělala pokrok na cestě k evropské integraci, zejména díky podepsání dohody o stabilizaci a přidružení a díky tomu, že vstoupila v platnost prozatímní dohoda. V nedávných měsících také došlo k pozitivnímu vývoji, včetně dohody z Prud, pokroku ohledně Brčka a opatření pro sčítání lidu v roce 2011. Na správné cestě je také provádění dohody o stabilizaci a přidružení.
Konečně, podíváme-li se celkově na rok 2009 a západní Balkán jako celek, došlo k poměrně dobrému pokroku v oblasti uvolnění víz, což podle mého názoru dokazuje, že pokud jsou dobré podněty, reagují země účinnými reformami. To je pravděpodobně jediná oblast politiky EU, na které nejvíce záleží obyčejným lidem - obyčejným obyvatelům. Doufáme, že do konce českého předsednictví předložíme návrh na bezvízový styk pro země, které jsou v této oblasti nejdále a splnily stanovené podmínky. To by mohlo přinést rozhodnutí Rady pro dosažení bezvízového styku pro většinu vyspělých zemí do konce roku 2009.
Vzhledem k tomu, že je možné pozorovat sílu monopolistického trhu v základních hospodářských sektorech v regionu, taková situace představuje dvojitou překážku, nepochybně pokud jde ruku v ruce se stranickými vazbami. Vnitřní rozvoj stagnuje a evropské podniky se drží stranou. Nejlepším příkladem je nerušený vzestup Delta Holdingu v Srbsku s jeho vlivným ředitelem Miroslavem Miškovičem jako "chobotnicí" v čele. Pan komisař se s ním v říjnu setkal.
jménem skupiny PPE-DE. - (DE) Paní předsedající, dámy a pánové, na podzim loňského roku jsme vzdali naději, že se po takzvané dohodě z Prud mezi zástupci tří hlavních stran v Bosně a Hercegovině o společných politických krocích v mnoha politických oblastech něco v politickém životě skutečně změní. Kde jsme dnes? Z většiny šlo o prázdné sliby, které se při bližším pohledu vypařily. Etnické rozdělení v Bosně a Hercegovině se prohloubilo. Nedostatečná důvěra se zvýšila. Lidé jsou manipulováni prostřednictvím nezodpovědných politik založených na čistě etnických kritériích místo řešení skutečných problémů. Každý v Bosně a Hercegovině potřebuje šanci na dobré vzdělání, každý potřebuje dobrý justiční systém, potřebují zaměstnání; zkrátka potřebují naději na lepší budoucnost.
Je však obtížné vyjít z úkrytu, protože stranická síť je rozšířená po celé zemi. Několik pracovních nabídek, které jsou k dispozici, závisí na dobré vůli stran. Přejeme vysokému zástupci mnoho štěstí s přetínáním gordického uzlu pasivity politiků, laissez-faire a laissez-aller, aby se konečně mohl vrátit mír a stabilita a budoucnost lidí byla růžovější, než je v současnosti.
Chtěl bych navázat na to, co řekl pan komisař Rehn, protože se mi zdá, že to byl v dnešní rozpravě nejdůležitější vzkaz; a to, že bychom neměli přerušit proces integrace, přibližování zemí jihovýchodní Evropy, nejen v zájmu těchto zemí, ale zejména v našem zájmu. Pan komisař řekl, že v Komisi je třeba být realistický. Možná bychom zde v Parlamentu mohli být trochu idealističtější, ale v konečném důsledku musíme být i my realističtí. Bude to dlouhá a trnitá cesta a k cíli nedojdeme přes noc. Proto jsou špatným signálem poznámky, které slýchám od některých lidí ve smyslu "ať Chorvatsko vstoupí a bude na chvíli pokoj". Nic, po čem paní Packová volá a co oprávněně požaduje, se neuskuteční, pokud tam budou mít lidé pocit, že, ať se stane cokoliv, nejsou v této Evropské unii vítáni a jejich přistoupení je oddalováno.
jménem skupiny ALDE. - (DA) Pane předsedající, hlavní myšlenka usnesení paní Ibrisagicové o západním Balkánu je úplně jasná. Zdůraznila vzájemný vztah mezi reformami v regionu a pravděpodobností přistoupení k Evropské unii. To je ta hnací síla, která nás vedla tak dobře vpřed při posledním velkém rozšíření Evropské unie. Toto usnesení poukazuje na řadu praktických oblastí, kde by se tyto země mohly zlepšit, ale i na mnoho dobře známých problémů, které tento region sužují. Pro mě je však dnes stejně důležité zdůraznit těmto zemím, jejich politikům i obyvatelům, že si musí stát za svým. I oni se musí aktivně zapojit do procesu, protože nejen od Evropské unie je třeba očekávat, že přijde s dobrým řešením. Proces integrace musí podporovat i samy tyto země. To znamená, že musí bojovat proti korupci a trestné činnosti a vytvořit silnou občanskou společnost s hospodářstvím založeným na znalostech. Jedná se o proces, který si přejeme, abychom se mohli těšit na to, že se všechny země západního Balkánu jednou stanou plnoprávnými členy Evropské unie, což napomůže k zajištění míru, bezpečnosti a spolupráce i v této části Evropy.
Především nejsme ochotni tolerovat ironický tón zprávy, jejíž název "upevnění stability a prosperity ve státech západního Balkánu" je nesmírně pokrytecký. Tato ohromující zpráva, jejímž zjevným cílem je přistoupení nových zemí, konkrétně Bosny, takzvané Makedonie, Albánie, a - proč ne - i Kosova, se ve skutečnosti tváří, jako by situace na Balkáně byla stabilní, a přitom zcela ignoruje hru, kterou hrají dvě velké mocnosti, Spojené státy a Německo, které se usilovně podílely na politickém rozdělení celého regionu.
Rozhodnutí mnoha států Evropské unie a USA uznat Kosovo jako nezávislý stát v tomto regionu, který tak trpěl rozdělením v minulosti, také vytvořilo novou dělicí linii. Již víme, že Kosovo není schopné vstoupit do Evropské unie, jen některé členské státy to nechtějí uznat, a to samé platí i vstupu do OSN. Naopak sousední Srbsko, Černá Hora a Makedonie pomalu postupují směrem k cíli, kterým je členství v Evropské unii. Tak by mohlo Kosovo skončit jako izolovaný ostrůvek, kterému bylo odepřeno členství, ale který bude po mnoho následujících desetiletí financován daňovými poplatníky Evropské unie.
- (CS) Dámy a pánové, Evropská unie nesmí ani v době hospodářské krize zapomenout na závazek, který dala zemím západního Balkánu, a tím je budoucí rozšíření Unie. Vítám proto tuto debatu i jednoznačné potvrzení závazku budoucího rozšíření. Evropská integrace je v životním zájmu všech obyvatel západního Balkánu včetně obyvatel Bosny a Hercegoviny, země, které v dnešní debatě věnujeme zvláštní pozornost. V této souvislosti je nutno připomenout, že vyhlídky na členství v Unii byly Bosně a Hercegovině nabídnuty jako celistvé zemi, a ne jejím jednotlivým entitám. Z tohoto důvodu - a opakujeme to zde již po mnohokrát - je nutno učinit účinné reformy požadované ke vstupu do Unie. Ústavní reforma Bosny a Hercegoviny by měla vyústit v existenci funkčního centrálního státu s patřičnými legislativními, rozpočtovými, výkonnými i soudními pravomocemi tak, aby tento stát udržoval fungující jednotný trh, prosazoval politickou, hospodářskou a sociální soudržnost a hájil také samozřejmě zájmy země v zahraničí včetně, jednoho dne, jako člen v Evropské unii. Na závěr dovolte, abych vyzval země západního Balkánu, Radu i Komisi ke zvýšení úsilí při odstraňování vízového režimu. Bezvízový styk a volný pohyb osob by výrazně napomohly zemím západního Balkánu na cestě do Evropské unie.
Pan Swoboda právě řekl, že problém rozvoje této oblasti je v tom, že bez ohledu na to, k jakým změnám dojde, máme pocit, že tato země do Unie nevstoupí. Ale když hovořím s tamními obyvateli, mám právě opačný dojem, když lidé říkají: "I když nic nezměníme, stejně do Unie vstoupíme, protože nás tam tak moc chtějí." Bez ohledu na to, jak jsou obě zmíněné představy mylné, musíme se jich zbavit.
Nemluvím o rozšíření, ale o tom, co nejvíce potřebujeme, a to podpořit integraci zemí a regionů na Balkáně. Ano, musíme dát najevo, že něco žádáme, že žádáme demokracii a spravedlnost, ale využívat neustále tyto požadavky k odmítání integrace je dle mého názoru základní politickou chybou. Jako důkaz mohou sloužit mimo jiné bilaterální konflikty. Souhlasíme - a objevuje se to v této zprávě - s procesem řešení bilaterálních problémů, ale aniž bychom blokovali proces přistoupení. To je jeden způsob, jak vybudovat a přebudovat Evropskou unii, aby po rozšíření zahrnovala i země na Balkáně.
Od rozpadu Jugoslávie v roce 1992 dochází k pokusům přeměnit Bosnu a Hercegovinu na vojenský stát, ale to se nedaří. Předpokládám, že se tak ani v blízké, ani ve vzdálené budoucnosti nestane. Dohoda mezi třemi národy a jejich politickými vůdci o účinné správě bude možná pouze tehdy, pokud se nikdo nebude cítit ohrožen jinými či vnějším světem. Pouze tehdy, pokud se Vysoký představitel Evropské unie a cizí vojáci stáhnou z této země, bude možné dosažení kompromisu. Do té doby bude přetrvávat stagnace.
úřadující předseda Rady. - (CS) Vážený pane předsedo, vážené paní poslankyně, vážení páni poslanci, chtěl bych poděkovat za tuto velice užitečnou debatu. Jsem také velmi rád, že všeobecné podpory členských zemí Evropské unie se dostává myšlence vízové liberalizace se zeměmi západního Balkánu, a tady bych chtěl jednoznačně vyjádřit souhlas s prohlášením pana poslance Roučka, který na tento prvek velmi silně apeloval, protože posilování mezilidských kontaktů mezi občany západobalkánských zemí a občany Evropské unie je určitě pozitivní krok a přispěje k překonání pocitu určité izolovanosti, který některé tamější státy mají, a přispěje k vytváření Evropy bez bariér. Jsem také hluboce přesvědčen, že ekonomická krize, ve které v současné době jsme, se nesmí stát záminkou ke zpomalení rozšiřovacího procesu, jak tady také řekli někteří vystupující, jako například pan poslanec Rouček. Naopak je pro stabilitu regionu obzvlášť důležité, aby proces neztrácel dynamiku.
Jsem také velmi rád, že se podařilo dosáhnout pokroku v projednávání žádosti Černé Hory o členství v Evropské unii, která je právě v tyto dny Radou předána Komisi ke zpracování stanoviska. Předsednictví považuje tento krok za velmi důležitý signál pro celý region. Za důležité také považujeme odblokování přístupových rozhovorů s Chorvatskem. Zatěžování rozšiřovací agendy bilaterálními problémy chápeme jako velmi nešťastné. Výzvou nadále zůstává pokrok evropské integrace se Srbskem, který je podmíněn plnou spoluprací s příslušným mezinárodním soudním tribunálem včetně zadržení a vzdání se zbývajících obviněných spravedlnosti. Předsednictví pracuje usilovně na tom, aby bylo možno aplikovat dočasnou dohodu o obchodu a obchodních záležitostech i ze strany Evropské unie a následně zahájit ratifikační proces před rokem podepsané stabilizační a asociační dohody. Význam stabilizačního a asociačního procesu na reformní proces v Srbsku a pro podporu převážně proevropsky se projevující vlády by byl nesporný. Prezidentské a místní volby v Bývalé jugoslávské republice Makedonii splnily většinu mezinárodních standardů a obecně uznávaných podmínek pro svobodný a demokratický průběh volebního procesu. Je však patrné, že bez dořešení bilaterálního sporu o jméno země zůstane její pokrok na cestě ke kandidátskému statusu minimální.
Co se týče Bosny a Hercegoviny, tak ta musí pokročit kupředu. Závislost na mezinárodním společenství není užitečná, spíše narušuje princip odpovědnosti a snímá odpovědnost z místních politiků, jak tady správně zdůraznil pan poslanec Swoboda. Rád bych využil této příležitosti a vyzval politické vůdce Bosny a Hercegoviny, aby se aktivně zapojili s cílem vést svou zemi k lepší budoucnosti. Je kontraproduktivní vracet politiku k politice založené na etnickém principu, jak podle mého názoru velmi výstižně řekla paní poslankyně Doris Packová. Přechod od Úřadu vysokého představitele k posílenému Úřadu zvláštního představitele Evropské unie, který je plánován, neznamená, že mezinárodní společenství či Evropská unie opouští Bosnu a Hercegovinu. Naopak Evropská unie je zde, aby pomohla, a je si plně vědoma toho, že Bosna a Hercegovina není pouze dalším uchazečem, ale spíše velmi specifickým případem s vlastními citlivými otázkami a problémy. Jako součást naší strategie plánuje Evropská unie na míru vytvořený úřad a politiku a bude připravena převzít celkovou koordinaci činností mezinárodního společenství v Bosně a Hercegovině. Avšak učiníme tak pouze tehdy, pokud samotná Bosna a Hercegovina prokáže, že je na tuto významnou kvalitativní změnu připravena. První velký krok směrem k Evropě byl učiněn podpisem dohody o stabilizaci a přidružení, ale to byl pouze začátek. Jsme připraveni i nadále poskytovat pomoc v tomto nevyhnutelně dlouhém procesu.
Rok 2009 je důležitým rokem a mohl by být pro budoucnost Bosny a Hercegoviny rozhodujícím. Za prvé přechod od Úřadu vysokého představitele k Úřadu zvláštního představitele Evropské unie je na dosah. Představuje významný krok k tomu, aby se Bosna a Hercegovina vymanila ze své závislosti. Za druhé doba od příštích všeobecných voleb v roce 2010 by měla být co nejvíce využita k prosazení nezbytného reformního programu včetně ústavní reformy, jak tady správně vyzvedla paní poslankyně Packová. Za třetí celý region se vyvíjí kupředu. A Bosna a Hercegovina si jednoduše nemůže dovolit zůstat pozadu. Rád bych, vážený pane předsedo, vážené dámy, vážení pánové, zakončil tím, že všichni chceme to samé. Chceme, aby Bosna a Hercegovina dosáhla pokroku. Oceňujeme podporu tohoto cíle, které se nám dostává od vás jako od poslanců Evropského parlamentu.
Souhlasím s panem Maatenem, že všechny země západního Balkánu jsou přesvědčeny, že jednoho dne budou moci vstoupit do Evropské unie, pokud splní podmínky členství založené na Kodaňských kritériích. To platí i o Bosně a Hercegovině; v případě podmínek, které se na ně vztahují, nebudeme ustupovat ani jednat o výjimkách, a pokud si to někdo myslí, tak se mýlí. Je velmi důležité, aby tento způsob myšlení pevně zakotvil ve vlastním politickém životě Bosny a Hercegoviny, aby si její vlastní občané mohli utvořit obrázek o tom, jakou politiku mohou očekávat od demokraticky zvolených politiků.
Vidím budoucnost Bosny a Hercegoviny takto a mé vize jsou založeny na spolupráci s Javierem Solanou, s nímž jsme vypracovali několik sdělení o budoucnosti země a úloze Evropské unie vůči této zemi. Naším cílem je v první řadě posunout se z daytonské éry do bruselské éry, tedy z éry vysokého zmocněnce mezinárodního společenství do posílené přítomnosti Evropské unie v Bosně a Hercegovině. To pravděpodobně bude znamenat dvojí systém správy se zvláštním zmocněncem Evropské unie a vedoucím Zastoupení Evropské komise, abychom tak mohli plně a optimálně využít politické a hospodářské zdroje Evropské unie.
Tato otázka má také politický rozměr, protože je strašně jednoduché vinit mezinárodní společenství za problémy Bosny a Hercegoviny, pokud se lidé nepodívají do zrcadla. Je strašně jednoduché vinit vysokého představitele za neúspěch při vyjednávání a nedosažení shody s vlastními spoluobčany. Doufám, že se v tomto ohledu politická kultura Bosny a Hercegoviny zlepší a vyspěje a že také tamější sdělovací prostředky převezmou odpovědnost za to, že nedostane prostor negativní, nacionalistický jazyk, jako je tomu v této zemi nyní.
To je vzkaz, který má moje zpráva vyslat 500 milionům Evropanů, kteří brzy rozhodnou o složení nového parlamentu, vládám členských států, Komisi a též lidem a politikům na západním Balkáně. Je to vzkaz, který je obzvláště třeba vyslat v době, kdy hospodářská krize vede čím dál více lidí a politiků v Evropě k tomu, že chtějí zavřít dveře a nedovolit lidem na tomto kontinentu žít, pracovat a obchodovat, kde chtějí. Také proto doufám, že toto je vzkaz, který budou mít na paměti mí kolegové poslanci v nadcházející předvolební kampani. Pokud se Evropa stala bezcitnou a více sebestřednou, je pro tuto sněmovnu prioritním úkolem, aby ji učinila opět přívětivou a otevřenou.
Já i oba mí kolegové poslanci jsme chtěli zajistit, aby toto usnesení tuto skutečnost potvrdilo a podrobně se zabývalo tím, jak na sebe Evropská unie a země v této oblasti vzájemně působí. Jak jsem vysvětlil v mých pozměňovacích návrzích, máme v mnoha směrech obavy: vízový režim, proces informování občanů o Evropské unii, hospodářská spolupráce se zeměmi západního Balkánu, práva menšin, možnosti studia mladých lidí z tohoto regionu v Evropské unii, ale i posílení meziparlamentního dialogu před vstupem těchto států do Evropské unie.
písemně. - (HU) Politika rozšíření Evropské unie je nejlepším nástrojem pro zachování stability a současného míru v oblasti západního Balkánu. Doufáme, že budeme moci v roce 2011 - za maďarského předsednictví - přivítat v Evropské unii Chorvatsko, ale to závisí na jeho konečné dohodě se Slovinskem o zahájení dvoustranných rozhovorů za účasti mezinárodních zprostředkovatelů o rozdělení Piranského zálivu. Účelem rozhovorů o Piranském zálivu je vyřešit stávající hraniční spor mezi těmito dvěma zeměmi, bez čehož se Chorvatsko jistě nebude moci stát členem Společenství. Další podmínkou je, že Chorvatsko bude také plně spolupracovat s Mezinárodním trestním soudem v Haagu při hledání a vydávání válečných zločinců.
Rada na prvním neformálním zasedání ministrů o otázkách zdravotního postižení, které se konalo 11. června 2007, zaujala jasné stanovisko podporující Úmluvu OSN o právech osob se zdravotním postižením. Rada na tomto zasedání schválila uvedenou úmluvu OSN jako základní krok týkající se podpory, ochrany a náležitého uplatňování lidských práv a základních svobod všech osob se zdravotním postižením. Ministři se současně zavázali dále rozpracovat příslušné politiky s cílem zajistit plné provádění úmluvy a vyzvali Komisi, aby zajistila, že nové priority evropského akčního plánu v oblasti zdravotního postižení přispějí k účinnému provádění úmluvy OSN.
Ve svém usnesení o činnostech navazujících na Evropský rok rovných příležitostí pro všechny v roce 2007 přijatém v prosinci roku 2007 vyzvala Rada Komisi a členské státy, aby v souladu se svými příslušnými kompetencemi pokračovaly v procesu podepsání, uzavření a ratifikace úmluvy OSN. Dne 10. března 2008 Rada přijala usnesení o postavení zdravotně postižených osob v Evropské unii. V tomto usnesení vyzývá Rada členské státy a Komisi, aby v souladu se svými příslušnými pravomocemi zajistily, aby osoby se zdravotním postižením plně požívaly svých lidských práv. To zahrnuje ratifikaci, uzavření a provedení úmluvy OSN včetně společných evropských řešení v rámci provázaného a koordinovaného přístupu k provádění této úmluvy. Rada posléze od Komise obdržela návrh rozhodnutí Rady o uzavření Úmluvy Organizace spojených národů o právech osob se zdravotním postižením Evropským společenstvím. Přezkum tohoto návrhu započal na konci minulého roku a Rada jej stále projednává.
Vážené paní poslankyně, vážení poslanci, jak vaše zpráva zdůraznila, z návrhu Komise vyplývá řada důležitých otázek v souvislosti s pravomocemi a tyto otázky vyžadují další jednání v Radě. Předsednictví se však zavázalo, že se pokusí jednání dokončit co nejdříve, aby bylo možné brzy uzavřít úmluvu ze strany Společenství. Děkuji Parlamentu za zájem, který o tuto záležitost projevil, a předsednictví vás bude informovat o pokroku v jednáních probíhajících v Radě.
zpravodajka. - (BG) Pane ministře, pane komisaři, dámy a pánové, dnes, kdy v Evropském parlamentu diskutujeme o zprávě o Úmluvě OSN o právech lidí se zdravotním postižením, jejím opčním protokolu a sdělení Výboru pro zaměstnanost a sociální věci k těmto dokumentům, bych vám chtěla připomenout, že lidé se zdravotním postižením tvoří více než 10 % obyvatel Evropské unie a světa. Podle údajů Světové zdravotnické organizace toto procento kvůli růstu obyvatelstva, pokroku v medicíně a stárnutí obyvatelstva stále roste.
Vážení kolegové, Evropský parlament vždy neochvějně podporoval každé úsilí Společenství o návrhy, uplatňování a vynucování právních předpisů týkajících se rovných příležitostí a nediskriminace lidí se zdravotním postižením. Pokud je zmíněna otázka osob se zdravotním postižením, politické rozdíly zmizí, dojde-li na konečný cíl, kterým je zajištění vyšší kvality života a práce. Existují samozřejmě různé názory na to, jak toho dosáhnout, ale dosáhli jsme ve Výboru pro zaměstnanost a sociální věci téměř jednomyslnosti - pouze jeden hlas byl proti - čímž se prokázalo, že je třeba k dosažení rozumného, dlouhodobého a udržitelného řešení překonat rozdíly.
Vážení kolegové, věřím, že naše rozhodnutí, rozhodnutí Evropského parlamentu, jsou pro lidi se zdravotním postižením v Evropské unii nesmírně významná. V tomto bodě bych vás chtěla upozornit na to, že pravomoci vyplývající z uplatňování úmluvy OSN a jejího opčního protokolu jsou rozděleny mezi Společenství a jeho členské státy. Uplatňování opčního protokolu je významné z toho hlediska, že dává jedincům a skupinám možnost informovat Výbor OSN pro lidi se zdravotním postižením o porušování jejich práv přiznaných touto úmluvou. Je důležité, abychom zdůraznili, že tato možnost bude dostupná poté, co byly vyčerpány možnosti ochrany podle vnitrostátního práva.
Evropský parlament to v usnesení o situaci žen se zdravotním postižením z roku 2007 zcela jasně vysvětlil. Při provádění úmluvy OSN musí být plně brána v úvahu zvláštní situace žen a dívek. Dosud však bohužel pouze 4 členské státy Evropské unie tuto úmluvu a její protokol ratifikovaly. Potřebujeme, aby se v politikách Evropské unie týkajících se osob se zdravotním postižením, zejména v oblasti přístupu k zaměstnání a integraci na pracovištích, hodnotil dopad na jednotlivá pohlaví. Musí být zajištěno vzdělávání a právo na práci a nesmí docházet k diskriminaci.
Chtěla bych zdůraznit, že Evropská unie podporuje aktivní zapojení osob se zdravotním postižením do společnosti. Tento přístup uplatňuje i Úmluva OSN o právech osob se zdravotním postižením. Proto voláme po tom, aby členské státy Evropské unie tyto dokumenty urychleně ratifikovaly a umožnily lidem se zdravotním postižením a organizacím, které je sdružují, plně se zapojit do procesu monitorování a uplatňování těchto dokumentů. Také vyzýváme členské státy a exekutivu Společenství, aby zajistily volný přístup a distribuci...
Od té doby jsme dosáhli právně závazné úmluvy, která, jak věřím, bude historická. Je mezníkem sama o sobě, ale opět uvedu, co jsem již uvedla v roce 2003. Pokud má být EU v této otázce důvěryhodná, musí jít sama příkladem. Mezinárodní úmluvy o lidských právech nemají smysl, pokud je země jen podepíší, ratifikují, ale neuplatňují. Ano, všechny členské státy ji podepsaly, ale ne všechny podepsaly i protokol k ní. Většina z nich ji dosud neratifikovala a zcela jistě ji neuplatňuje, po čemž jsme v mnoha parlamentních zprávách volali.
Zároveň vyzýváme členské státy, aby ratifikovaly její opční protokol, aby úmluva OSN získala mezinárodní výbor pro stížnosti. Řeknu vám, jak je to důležité, poukazem na svou zemi. Dosud byl lidem se zdravotním postižením odmítán rovný přístup ke vzdělání. Pouze 15 % zdravotně postižených dětí je integrováno do školského systému. Žádosti osob se zdravotním postižením o přístup ke vzdělání jsou v mé zemi odmítány pomocí různých triků. Proto musíme protestovat proti skutečnosti, že se toto stále děje, a zajistit v budoucnu v Evropské unii plné uplatnění lidí se zdravotním postižením ve společnosti.
Pane předsedající, jsem hrdý na to, že jsem se zúčastnil oběda v Sadler's Wells v roce 2001, který byl pořádán v rámci kampaně za tuto úmluvu. Jsem velmi hrdý na to, že poslanci tohoto Parlamentu hráli vůdčí úlohu při podpoře vypracování této úmluvy. Jsem velmi hrdý na to, že při lobbování za tuto úmluvu jsem se dostal do Podvýboru pro lidská práva v Ženevě a do Komise pro lidská práva. Jsem velmi hrdý na to, že Evropská komise a Evropská společenství poprvé v historii podepsaly dokument o lidských právech. Jsem velmi hrdý na to, že je to nejrychleji dohodnutá úmluva v historii Organizace spojených národů, ale nejvíce jsem hrdý na to, že lidé se zdravotním postižením a organizace, které je sdružují, hrály v její přípravě a dohodě o ní aktivní úlohu.
úřadující předseda Rady. - (CS) Vážený pane předsedo, vážené paní poslankyně, vážení páni poslanci, myslím, že se shodneme v tom, že přestože v uplynulých letech a desetiletích Evropa učinila obrovský krok v boji za omezení diskriminace osob se zdravotním postižením, tak ani zdaleka nemůžeme být spokojeni. Dnes a denně, tento měsíc, tento týden, tento den, tisíce, desetitisíce, statisíce občanů Evropské unie se zdravotními handicapy jsou diskriminovány. Jsou diskriminováni na trhu práce, jsou diskriminováni ve službách, jsou diskriminováni v dopravě, jsou diskriminováni v horší dostupnosti veřejných služeb a jsou dokonce velmi často diskriminováni v přístupu k některým základním veřejným službám, jako jsou všechny stupně vzdělání. Jsem přesvědčen, že se shodujeme v tom, že základním nebezpečím, kterému čelíme v této oblasti, je hrozba sociálního vyloučení našich spoluobčanů se zdravotním postižením. K tomuto potřebujeme celou řadu legislativních aktů, které zabraňují diskriminaci, současně však i na druhou stranu funkční systém sociálních služeb jako základního nástroje, který nejen zamezuje sociálnímu vyloučení, ale vede k sociální inkluzi. Obrovským problémem, který zasahuje naše občany se zdravotním postižením, je samozřejmě výrazně vyšší míra nezaměstnanosti.
Všichni víme, že za stávajících ekonomických problémů, ve kterých je Evropská unie, jsou to právě naši spoluobčané, kteří jsou zdravotně postiženi, kteří nejvíce doplácí na zhoršení situace na trhu práce. Je horší dostupnost pracovních příležitostí pro ně než v dobách prosperity. Velmi často doplácí na to, že mají horší kvalifikační a vzdělanostní strukturu proti zdravé části populace, a to se potom samozřejmě velmi negativně odráží v možnosti jejich integrace na trh práce. Velmi často totiž čelí velmi zhoršenému přístupu ke vzdělání, ke zcela standardním školám a vzdělávacím institucím, jak na to správně upozornila paní poslankyně Schroedter. Musím také říci, že jsme si plně vědomi mnohonásobné diskriminace, které čelí mnozí občané se zdravotním postižením, jak na to upozornila paní poslankyně Breyerová. A tady bych chtěl připomenout, že úmluva, o které tady jednáme, obsahuje specifický článek, který se týká žen, čili na tuto mnohostrannou diskriminaci je zde pamatováno. Samozřejmě v tuto chvíli musíme ocenit oněch 7 států, které úmluvu ratifikovaly. Je to také příklad pro ostatní státy, které doposud nemají tuto proceduru za sebou. Jasná výzva od paní poslankyně Lynneové, aby se tento proces ratifikace urychlil, má svůj význam, na druhé straně musíme respektovat to, že ratifikace má svá pravidla, že tato pravidla se musí respektovat, že tato pravidla jsou často velmi rozdílná v jednotlivých členských zemích a že musí být respektována.
Já bych chtěl také velmi ocenit prohlášení, která tady zazněla, např. z úst paní poslankyně Plumbové, která poukazovala na velkou roli partnerů z občanského sektoru v rozvoji a provádění politik v oblasti našich zdravotně postižených spoluobčanů a ve snaze zamezit jejich diskriminaci, ve snaze zamezit jejich sociálnímu vyloučení a ve snaze je sociálně a společensky integrovat. Chtěl bych jenom připomenout, že Rada tomuto věnovala velkou pozornost a že i předsednictví věnuje velký důraz účasti partnerů z tohoto občanského sektoru. My jsme také v duchu našeho motta Evropa bez bariér pozvali na akce, které se týkaly této problematiky, všechny zástupce osob se zdravotním postižením. Pod záštitou předsednictví se konala řada akcí pořádaných organizacemi osob se zdravotním postižením.
Chtěl bych připomenout zasedání Rady evropského fóra zdravotně postižených, které se konalo v Praze ve dnech 28. února až 1. března 2009. Také tento týden proběhla mezinárodní konference s názvem Evropa bez bariér, kterou uspořádala Česká národní rada osob se zdravotním postižením a která se konala přímo pod patronátem předsednictví a byla součástí předsednických akcí. A mohu potvrdit na základě své účasti, že Úmluva ONS o právech osob se zdravotním postižením byla jedním z významných bodů pořadu jednání konference a předsednictví nadále hodlá v této věci vyvíjet velkou aktivitu i ve smyslu pravidelného styku s představiteli občanského sektoru na celé evropské úrovni.
Já bych chtěl také na závěr upozornit na sblížení evropského akčního plánu v oblasti zdravotního postižení a Úmluvy OSN, jakož i na výsledky dosažené při provádění tohoto akčního plánu, který klade zvláštní důraz na důstojnost, základní práva, ochranu proti diskriminaci, spravedlnost a sociální soudržnost. V současnosti se všeobecně uznává, že zohledňování problematiky zdravotního postižení je klíčem k jejímu prosazování. Akční plán v oblasti zdravotního postižení k této činnosti vybídl a podpořil přístup k sociálním službám a současně posílil dostupnost zboží a služeb. Jsem přesvědčen, že tedy Evropská unie bude pokračovat v pozitivních krocích, které chce dělat k plnohodnotnému sociálnímu začlenění a plnohodnotné integraci svých spoluobčanů se zdravotními postiženími.
Práva lidí se zdravotním postižením jsou neustále porušována. Nedávno došlo v Poznani - v mém městě - k události, která je pro tuto dobu příznačná. Poslanec polského parlamentu zaparkoval na místě vyhrazeném pro postižené. Tento poslanec má paradoxně přítele, který je postižený. Proč se o tom zmiňuji? Proto, že žádné zákony, úmluvy ani dokumenty nezlepší situaci lidí se zdravotním postižením, pokud budou veřejní činitelé otevřeně a beztrestně porušovat pravidla, která jsou určena k tomu, aby mohli lidé se zdravotním postižením žít a fungovat. Úmluvy jsou sice velmi důležité, ale stejně důležité je, aby byly opravdově a plně uplatňovány. Lidem se zdravotním postižením nepomohou práva, která jsou jen na papíře. Lidé se zdravotním postižením spoléhají na to, že nastanou opravdové změny, které jim přinesou rovné příležitosti. Děkuji.
Jako poslední bod uvedu, že se členové Výboru pro vnitřní trh a ochranu spotřebitelů pokusili zavést větší transparentnost certifikačních podmínek pro stavební výrobky, větší transparentnost role společností v certifikačním procesu a větší transparentnost také v objasňování podmínek pro přístup k použití značky CE, s jasným rozlišením přístupových cest pro výrobky, na které se vztahuje harmonizovaná norma, od cesty vyhrazené pro výrobky, na které se nevztahuje a které jsou často označovány jako inovativní výrobky.
V souladu se zásadami iniciativy Small Business Act, které se, jak bych chtěl zdůraznit, nedávno dostalo mimořádně vřelého uvítání v této sněmovně, nabízí návrh Komise zjednodušené postupy pro mikropodniky, pokud jde o výrobky, které nevyvolávají žádné vážné bezpečnostní obavy. Nechci, aby se tento přístup změnil - je jedním z klíčových bodů návrhu. Je tomu tak proto, že v praxi se to týká řady skupin stavebních výrobků - jako jsou okna, vnitřní dveře a podlahy - u kterých je existence velmi malých výrobců mimořádně důležitá pro fungování trhu a je v zájmu spotřebitelů. Potenciál těchto malých výrobců musí být efektivně využit ve prospěch evropského stavebního průmyslu.
Nesdílím názor, že je nezbytné stanovit povinnost vydávat prohlášení o nebezpečných látkách, které jde za hranice pravidel, jež jsme už zavedli v rámci směrnice REACH. Se vší vážností vás ujišťuji, že pravidla stanovená v rámci směrnice REACH se vztahují na všechno - že není nic dalšího, co bychom potřebovali pro odvětví stavebnictví udělat - že všechny obavy, které jsem vyslechl, jsou komplexně řešeny směrnicí REACH. Opravdu bych rád věděl, jaký smysl by měl komplexní, integrovaný právní předpis o chemikáliích, kdybychom se měli pustit do navrhování nových a odchylujících se předpisů pro jednotlivé výrobky. Komise by žádným způsobem takový záměr nepodpořila.
Protože stavebnictví je jedním z odvětví, v nichž je zásada vzájemného uznávání nejčastěji porušována, vítám návrh nařízení o uvádění stavebních výrobků na trh. Je to komplexní právní předpis, jehož záměrem je aktualizovat 20 let starou směrnici o stavebních výrobcích a několik nařízení. Nařízení zavádí změny v požadavcích na prohlášení o shodě, uvádí v soulad právní terminologii a vymezuje výjimky pro malé a střední podniky. Podle mých informací mají výrobci stavebních materiálů velký zájem o značku CE. Měla by navíc značně zjednodušit administrativu vývozcům a dovozcům a má také svou hodnotu z tržního hlediska.
Výrobci vápna, cementu a cihel už například využívají výhod značky CE. V odvětví stavebnictví značka CE nenaznačuje bezpečnost a národní značky neznamenají pro uživatele přidanou hodnotu. Místo toho představují překážku na vnitřním trhu. Národní značky nesignalizují, že by byly testovány další vlastnosti výrobku, ani neříkají nic o jakosti stavebního výrobku. Přesto musí výrobci často platit za zkoušky a za právo označit své výrobky národními značkami.
Harmonizované normy jsou účinnějším a vhodnějším nástrojem výrobců pro uplatnění na trhu stavebních výrobků a jsem proto hrdá na to, že jsem zde na půdě Evropského parlamentu navrhla rámec pro financování evropských norem. Chtěla bych poděkovat zpravodajkám paní Nerisové, paní Fourtouové a paní Rühleové a jejich týmu za vynikající spolupráci, a také svým kolegům, Denovi Doverovi, Malcolmu Harbourovi, Andreasi Schwabovi a Tereze Pinto de Rezendeové za velký kus práce. Poděkování bych chtěla rovněž vyjádřit kolegům z Komise a českého předsednictví za jejich vstřícný a konstruktivní přístup. Přeji tomuto právnímu předpisu hodně úspěchů.
Před rokem jsme se nakonec dohodli na souboru opatření o zboží a museli jsme v té době řešit obtížnou problematiku značky CE. Pane komisaři Verheugene, rozhodnutí Skupiny sociálních demokratů v Evropském parlamentu, tj. přetáhnout kompromis tehdy dohodnutý do této směrnice, má rovněž co do činění se skutečností, že studie, kterou jste zadal, nebyla možná účinně vysvětlena ve všech částech této sněmovny. Máte zde jasnou příležitost, pane komisaři, prosadit, aby Skupina sociálních demokratů neignorovala výsledky studie. Snad by to mohlo být více uznáno při zítřejším hlasování, protože konkrétně značka CE v této směrnici - na rozdíl od souboru opatření o zboží - nesouvisí s informacemi důležitými pro spotřebitele, ale výhradně s vlastnostmi výrobků, které v každém případě slouží opravdu jinému účelu.
Je tu pár otázek, kterými se budeme muset zabývat, při druhém čtení. První je otázka předpisů upravujících tvrzení o výrobku. Řekl bych, že musí být důkladnější, aby si uživatelé udělali opravdu uspokojivou představu. Musíme také zabránit opakujícím se předpisům. Příloha 6 jde podle mého soudu příliš daleko. Směrnice o nízkém napětí a směrnice o strojních zařízeních už mnohé otázky tohoto druhu pokrývají. Musíme pečlivě přezkoumat, zda by v tomto případě měly být přijímány předpisy typu lex specialis. Ke zbývajícím záležitostem předložila paní Nerisová v podstatě pevný základ pro hlasování v prvním čtení.
Uvedu jen jednu poznámku: já jsem skutečně vzala do úvahy vše, co bylo řečeno, protože myslím, že tato práce by měla pokračovat. Pokud jde o nás, pro toto odvětví je důležité, aby bylo poněkud více strukturováno v rámci Společenství, avšak především, pokud jde o normu, kterou bychom si přáli mít trochu více obsažnější ve vztahu ke značce CE, aby byla daleko více sladěná. V tomto ohledu je naším hlavním přáním další evropská integrace na cestě k lepší Evropě a vlastně další integrace těchto citlivých odvětví, protože si uvědomujeme, že jsou jádrem našich hospodářství a také nástrojem jejich oživení. Je rovněž potřeba pustit se do realizace všech těch námětů, o kterých jsme hovořili.
Pokud je ve světě, kde narůstá mezinárodní výměna údajů, někdo označen za osobu, o niž se zajímají bezpečnostní složky či policie, a nedojde k nápravě, může to mít mnohem horší následky než nepohodlí či finanční náklady. Připomeňme si jen, že Maher Arrar, Kanaďan, který byl zatčen na letišti a poté se stal obětí mučení - jeho zážitky byl inspirován film Rendition - byl zatčen na základě profilování souvisejícího s osobami, se kterými se stýkal jeho bratr; on sám neučinil nic, čím by vyvolal podezření, přesto byl sedm měsíců mučen v syrském žaláři.
Chtěl bych také připomenout činnost Agentury pro základní práva v této oblasti. Agentura se chystá představit příručku o osvědčených postupech v boji proti etnickému profilování a při předcházení tomuto profilování. Komise podporuje to, aby byla do pracovního programu agentury na rok 2010 zahrnuta společná odborná příprava s Evropskou agenturou pro řízení operativní spolupráce na vnějších hranicích členských států Evropské unie (FRONTEX), kde bude možné uvedenou příručku použít. Dále Komise podporuje, aby byl do pracovního programu agentury na rok 2010 začleněn projekt pro provádění článku 6 schengenského kodexu o kontrole hranic, který se týká shromažďování údajů.
Pokud jde o potřebu právního rámce, který by definoval profilování, Komise považuje příslušné právní předpisy EU týkající se správy hranic a ochrany osobních údajů za dostatečné, aby ochránily základní práva. Požaduje samozřejmě, aby každé zpracovávání obligatorně vycházelo z konkrétního, uznaného právního základu a respektovalo zejména zásady nezbytnosti, proporcionality, omezení účelu a zásady přiměřenosti. Vztahuje se na něj dohled nezávislých veřejných orgánů. Rámec v současnosti obsahuje i přísná pravidla pro zpracovávání citlivých osobních údajů či pro automatizovaná rozhodnutí. Všechny tyto zásady se vztahují i na profilování, neboť se jedná o jeden ze způsobů zpracování osobních údajů.
Myslím si, že Evropský soudní dvůr o tom byl přesvědčen, když se vyjádřil, že by měly být tyto praktiky zakázány. Je zřejmé, že nejsou účinné ani zákonné. Carterovo středisko ve Spojených státech prokázalo, že nejsou účinné. Dozor nad muslimskými muži ve věku 18 až 40 let v Německu byl neúčinný. Nefunguje to a já pevně věřím, že se nám podaří odstranit poslední výjimky, které povolují používat na letištích, v přístavech i jinde tyto neúčinné metody, které jsou lidem nepříjemné.
Někdy se bez profilování nelze obejít, takové situace však musí být jasně vymezeny a chráněny proti zneužití. Možnosti uchovávání, výměny a interpretace údajů narůstají v posledních letech rychleji než nezbytná omezení, která si v této oblasti nastavily pro sebe demokratické státy. Bezpečnostní služby Spojených států nezískaly lepší či spolehlivější údaje díky vytěžování údajů a vyšetřování založenému na profilování, ale v prvé řadě větším pracovním nasazením. Jeden bezpečnostní agent to příhodně přirovnal k plnění sklenice vody požární hadicí - je to zkrátka neúčinné.
Profily založené na etnickém původu jsou samozřejmě používány léta, přestože je zpravidla nazýváme jinými jmény. Dokonce i mne, která měřím 160 centimetrů a se svojí postavou bych tak sotva mohla někoho ohrozit, si na celních přechodech pravidelně berou stranou. Jde o drobnou osobní nepříjemnost, ale řada lidí, kteří úzkostlivě dodržují právní předpisy, se s tím ne pokaždé, avšak soustavně setkává. Takovým lidem dává naše společnost najevo, že jsou trvale podezřelí, méněcenní a nejsou vítáni. Tímto způsobem nedopadneme skutečné pachatele trestných činů, kteří se v každé skupině obyvatel vyskytují.
zpravodaj. - (NL) Před námi leží konečná dohoda, která je výsledkem našich jednání s Radou a Komisí, konečná dohoda po prvním čtení, kde Parlament zaujal velmi jasné stanovisko a pohodlnou většinou zavedl řadu prvků, díky nimž máme velmi silnou úvodní pozici vůči Radě. Musím říci, že společný postoj Rady několik měsíců po našem prvním čtení byl spíše zklamáním. Skutečně nepanovala přílišná ochota následovat náš přístup, a jednání s Radou tak nebyla ani zdaleka jednoduchá.
Přesto jsme se posunuli kupředu a atmoosféra byla velmi konstruktivní. I parlamentní delegace byla silnou skupinou. Jednotná v rozmanitosti. Myslím si, že výsledek můžeme zítra předložit k hlasování s notnou dávkou hrdosti. V každém případě se jedná o příspěvek a zároveň tím zajišťujeme, aby existoval určitý základ - kromě dvou právních předpisů, které byly již přijaty a jež se týkají pesticidů, tedy směrnice o udržitelném využívání pesticidů a nařízení o uvádění přípravků na ochranu rostlin na trh - pro soubor nástrojů, které budou použity v důsledném nařízení týkajícím se poskytování údajů prostřednictvím statistik. Podle mne je to, co jsme připravili, základ pro legislativní činnost Parlamentu.
Podařilo se nám dále zařadit i velmi jasný odkaz na obecný právní rámec statistiky, co se týče toho, jak by statistiky měly být používány, jak je s nimi nakládáno a především jak bude se statistikami muset být nakládáno v budoucnosti, mimo jiné z hlediska důvěrnosti údajů. Dosáhli jsme svého cíle v tom, že členské státy musí poskytovat řadu informací o pesticidech, a to v takové podobě, která bude umožňovat vzájemné srovnání. Já sám bych rád šel ještě dále, zatím jsme však dosáhli na první metu.
Dalším úspěchem je nepochybně to, že jsme - protože jsme jako základní definici použili slovo pesticidy a definici pesticidů použitou ve směrnici o udržitelném využívání - zařadili ve druhé fázi pojem biocidní přípravky. Šlo o významný požadavek skupiny socialistů v Evropském parlamentu. Je to úspěch. Jeví se v nařízení i v platné politické dohodě, třebaže politická dohoda uvádí, že rozšiřujeme nařízení o statistice a pesticidech v jeho současné podobě o pojem biocidní přípravky ve chvíli, kdy daný právní předpis existuje, a rovněž - a to byl naléhavý požadavek ze strany Rady - po studii dopadu v této záležitosti.
Získali jsme větší transparentnost. Uspěli jsme v požadavku povinného zveřejňování údajů na internetu. Jak jsem řekl, řada věcí se nám nepodařila - je to vždy otázka jednání, o tom demokracie je. Hovořil jsem o nich už, zejména o mírnější formulaci pro použití pesticidů mimo zemědělství: v tomto bodě neodpovídá návrh nařízení v plné míře tomu, čeho bylo dosaženo v prvním čtení. To je ale otázka požadavků a ústupků.
, zpravodajka. - (IT) Paní předsedající, dámy a pánové, toto je má třetí zpráva o uplatňování práva Společenství a musím říct, že - s veškerou úctou k množství práce, kterou jsme společně s Komisí odvedli - si nemyslím, že můžeme říct, že jsme nějak zvlášť spokojení. Domnívám se, že jsou zde tři základní problémy, které bych chtěla zmínit a na které vás, a zejména Komisi, naše zpráva upozorňuje.
Další otázkou, kterou jsme s Komisí podrobně probírali, byl "pilotní projekt": jde o plán, podle něhož je stížnost, kterou občan podá Komisi, předána příslušnému členskému státu, aby se k ní mohl určitým způsobem vyjádřit. Hodnocení fungování tohoto projektu, které poskytly některé státy, a především náš komisař pan Tajani, je značně neuspokojivé. To, že Komise už nepíše přímo osobám obviněným z možného porušování práva, velmi demotivuje úřad, který nese za toto údajné porušení práva odpovědnost, k tomu, aby odpověděl.
Dřívější usnesení Parlamentu ovlivnila velkou řadu iniciativ, které jsou ve sdělení představeny. Za prvé bylo v lednu minulého roku zavedeno častější rozhodování o postupu v případě porušení práva za účelem urychlení řešení případů; za druhé jsme v dubnu loňského roku v 15 členských státech zahájili projekt "Pilotní Evropská unie", kdy se zkouší nová metoda, jejímž cílem je zlepšení řešení problémů a dostupnosti informací; za třetí je hlavním cílem této iniciativy, která je blízká zájmům Parlamentu, lépe sloužit zájmům občanů a podniků, pokud jde o otázky a problémy, s nimiž se setkali při uplatňování práva Společenství včetně porušování tohoto práva; za čtvrté bude Komise i nadále pokračovat v rozhodování o stíhání porušování práva v případě neshody s projektem "Pilotní Evropská unie", a to především prostřednictvím řízení pro porušení práva; za páté sdělil pan předseda Barroso písemně panu předsedovi právního výboru Parlamentu panu Garganimu podrobné informace o fungování pilotního projektu v prosinci 2008. Tento dopis rovněž potvrdil úmysl Komise předložit Parlamentu zevrubnou zprávu o prvním roce fungování projektu, přičemž přípravné práce byly již zahájeny.
autorka stanoviska Petičního výboru. - Paní předsedající, chci poblahopřát paní Frassoniové k její zprávě. Myslím, že jsme na této zprávě v posledních dvou, třech letech jménem Parlamentu obě rády pracovaly. Tato spolupráce se mi líbila, ale nelíbí se mi to, že každý rok opakujeme tytéž věci, a mám pocit, že se pohybujeme v kruhu.
O to právě jde: pokud se teď neosvědčíme, ztratí veškeré evropské právo a všechny naše instituce dobrou pověst. Je to takto vážné. My všichni jakožto poslanci trávíme poslední dny tohoto mandátu v poklusu, od trialogu k trialogu, od dohody v prvním čtení k dohodě v prvním čtení, dohadujeme se o spoustě textů, obsahu vět v právních předpisech. To je skvělé. Pokud je však nakonec neprosadíme tak, jak občané očekávají, měli bychom se sami sebe zeptat: o co tedy jde?
Paní předsedající, jednou z hlavních zásad fungování Evropské unie je to, že členské státy souhlasí s povinností provádět a uplatňovat právo Společenství. Tato zásada je základní pro proces integrace. Bezpochyby potřebujeme trvalou, aktivní spolupráci Komise a členských států, aby byly poskytovány rychlé a účinné odpovědi na pochybnosti občanů a aby byla kritizována a napravována porušení práva Společenství. Vítám prohlášení Komise o užší spolupráci s Evropským parlamentem v oblasti podávání zpráv a uplatňování práva Společenství.
Základním problémem při postupu žádostí o rozhodnutí o předběžné otázce je doba nutná k získání odpovědi od Soudního dvora, která je bohužel stále asi 20 měsíců. Důvod je stále stejný - překlad soudních spisů do všech jazyků EU. To zabere přibližně devět měsíců. Tyto překlady jsou pochopitelně nesmírně důležité, protože díky nim je možný přístup široké veřejnosti k nejnovějším a nejdůležitějším evropským rozsudkům, čímž se zvyšuje právní důvěra v Evropskou unii. Úspěch nebo neúspěch efektivního zavedení práva EU bude konec konců dán tím, který institucionální model bude považován za vhodný. Znalosti a prostředky nejsou všechno. Nutná je také vůle k činům.
Z nových případů porušení práva, ke kterým došlo v roce 2007, 1196 souviselo se zanedbáním oznámení o vnitrostátních opatřeních týkajících se provádění směrnic Společenství. Je nepřijatelné, aby si Komise vyčlenila 12 měsíců na vyřízení těchto jednoduchých případů, které kromě rychlé reakce nevyžadují žádnou analýzu ani hodnocení. Projekt "EU Pilot", který byl před rokem zahájen v 15 členských státech, testuje novou metodu reagování na stížnosti a mohl by být rozšířen na ostatní členské státy, ale nedostatečné informování o hodnocení jeho fungování bohužel Parlamentu neumožňuje, aby se k tomu vyjádřil.
Uvedu příklad. Přibližně před 20 lety jsme se dohodli na tom, že v celé Evropské unii platí čtyři svobody. V mém volebním obvodu je mnoho lidí původem z Itálie, mezi nimi je učitel, který samozřejmě plynně hovoří italsky. Vrátil se domů do Itálie, ale v jeho rodné zemi mu nebylo dovoleno učit, protože vystudoval v Anglii. Je to nepochybně špatně, ale nemůžeme s tím nic dělat, protože italské úřady říkají, ať už pro to mají jakýkoliv důvod, že je to vyhrazeno italským státním příslušníkům.
A konečně, pane předsedo, je tu problém, který považuji za znepokojivý a který je relativně nový, a tím je kombinovaný účinek mimořádné a neustále se zvyšující formálnosti odpovědí Komise a stále větší libovůle při rozhodování. Nedávno byl uzavřen případ porušování práva z důvodů politické účelovosti - mluvím o projektu MoSE. Je jisté, že když se pojem politické účelovosti dostane do kontrolního postupu, který by měl být především legální, mohou se věci zkomplikovat.
Tento dokument již prošel určitým vývojem. Jakmile bylo zavedeno euro a v zemích eurozóny byly zrušeny směnné kurzy, bylo evidentní, že ceny za přeshraniční platby se stále liší od cen za místní platby. Z tohoto důvodu bylo přijato nařízení (ES) č. 2560 Evropského parlamentu a Rady o přeshraničních platbách v eurech, které vstoupilo v platnost na konci roku 2001. Zavedlo stejné poplatky pro odpovídající místní, vnitrostátní a přeshraniční platby a posílilo tento princip. Účelem bylo snížit ceny pro spotřebitele a zajistit větší konkurenceschopnost na trzích platebních služeb.
Dokument, který máme před sebou, je vylepšenou verzí nařízení č. 2560. Co je v dokumentu nového? Za prvé byl princip rovnosti poplatků za přeshraniční a odpovídající domácí platby rozšířen na přímé inkaso. To předtím nebylo možné. Po vytvoření jednotného prostoru pro platby v eurech a přijetí směrnice o platebních službách se platební prostředí v Evropě změnilo; proto je důležité, že od listopadu 2009 bude možné používat populární metodu elektronických plateb, přímého inkasa, na přeshraniční bázi. Směrnice, jejímž účelem je pomoci tento společný model přímého inkasa vytvořit, stanoví, že pokud neexistuje dvoustranná dohoda mezi poskytovateli platebních služeb plátce a příjemcem, bude na přechodné období do roku 2012 stanoven standardní prozatímní vícestranný mezibankovní poplatek za přímé inkaso ve výši 0,08 EUR.
Elektronické peníze nejsou jiné než ostatní formy peněz v tom, že je v nich uložena peněžní hodnota a představuje vhodné prostředky směny. Na rozdíl od platebních nástrojů spojených s bankovními účty, jako jsou kreditní a debetní karty, však fungují jako předplacený nástroj jejich vlastníka. Používají se k platbám - obvykle relativně malých částek - za jiné než uživatelské záležitosti, čímž se liší od jednoúčelových předplacených karet, jako jsou telefonní karty. Za účelem využívání elektronických peněz není nutné mít bankovní účet, což je obzvlášť významné pro ty, kdo nemají nebo nemohou mít bankovní účty.
Důvodem byly pravděpodobně příliš velké požadavky na počáteční kapitál a jiná příliš velká bezpečnostní omezení. Počet institucí elektronických peněz se v jednotlivých členských státech značně liší. Například Česká republika má více než 40 institucí elektronických peněz, zatímco Francie a Německo jich mají dohromady celkem 12. Dvě německé instituce elektronických peněz byly dokonce nuceny fungovat v rámci britské jurisdikce z důvodu obrovských rozdílů v předpisech, a to i po přijetí této směrnice. V srpnu 2007 - před dvěma lety - představoval objem nevyčerpaných elektronických peněz pouhou 1 miliardu EUR, zatímco objem hotovosti v oběhu byl 600 miliard.
Elektronické peníze tedy ještě evidentně čeká dlouhá cesta, než se stanou věrohodnou alternativou hotovosti. Jejich vliv však i přes omezení výrazně roste a tato nová směrnice by měla umožnit vznik nových, inovativních a bezpečných služeb elektronických peněz, zajistit přístup na trh novým subjektům a podpořit skutečnou a účinnou hospodářskou soutěž mezi účastníky trhu. Možnost vstoupit na trh budou mít noví a menší operátoři, protože výše potřebného počátečního kapitálu bude snížena z 1 milionu EUR na 350 000 EUR. Hospodářský a měnový výbor by nepochybně chtěl méně.
Spěchali jsme s legislativním procesem, abychom dosáhli souhlasu v prvním čtení a aby bylo možné toto opatření uzákonit před evropskými volbami. Velmi upřímně děkuji Ivovi a Melanii z týmu Hospodářského výboru, stínovým socialistickým a liberálním zpravodajům panu Pitellovi a paní Raevové, útvarům Komise a českému předsednictví, především Tomáši Trnkovi a jeho týmu, za jejich konstruktivní spolupráci. Nikdo z nás nedosáhl všeho, čeho jsme chtěli dosáhnout, ale domnívám se, že jsme učinili významný krok vpřed a chtěl bych poděkovat Parlamentu za podporu tohoto projektu.
Jsme nyní jen pár měsíců od konečné lhůty, do kdy musí členské státy směrnici o platebních službách provést do své legislativy. Tato dvě opatření jsou společně s pozoruhodným úsilím institucí působících v sektoru plateb zaměřeným na vytvoření jednotné oblasti pro platby v eurech (SEPA) zásadním a dobře načasovaným krokem k dokončení jednotného platebního trhu. Tato opatření společně se směrnicí vytvoří právní základ, který je nutný pro zajištění transparentnosti, jistoty a stability trhu. Jednání, která jsme vedli v posledních týdnech, mám umožnila dosáhnout o těchto otázkách velmi rychle dohody.
Když jsme ve velké řadě evropských zemích zavedli euro, bylo to na základě analýz významu měnové unie. Význam tkví v tom, že jsme snížili náklady spojené se směnou peněz a další náklady na transakce. Díky společné měně jsme omezili náklady na informace. Cena, kterou za to platíme, je ta, že máme více nestabilní úspory. Je pro nás obtížnější udržet stabilní a vysoké míry nezaměstnanosti a udržet stabilní státní finance. Právě teď jsme svědky tomu, že jde nyní v zemích jako je Irsko, Španělsko, Itálie a Řecko všechno od desíti k pěti.
Všimněte si, že oběti by měly být vyváženy zisky z nižších nákladů na transakce z důvodu společné měny, ale zisky se neustále zmenšují právě proto, že pokrok týkající se platebního systému je tak rychlý. Zakrátko budeme v pozici, kdy zjistíme, že máme tak dostatečně účinný platební systém, že náklady budou zanedbatelné. Pak budeme mít společnou měnu, která je pro nás momentálně jen zárukou nestability našeho evropského hospodářství. Toto jsem říkal dříve a nyní můžete vidět, že se to děje. Žádám vás, abyste o tom přemýšleli.
Jde však o pozitivní výsledek a chtěla bych poděkovat zástupci Rady panu Trinkovi a zástupcům Komise za jejich spolupráci a chci také poděkovat pracovníkům Hospodářského a měnového výboru, kteří pomáhali tento dokument připravit. Odpovím na otázky pana Lungrena, tedy že se tím podpoří celá eurozóna, protože se posílí postupy pro euro transakce. Jako zástupce země, která není součástí eurozóny, mám radost, že toto nařízení lze na přání členských států mimo eurozónu uplatnit i na platby v národní měně, což je v Litvě litas.
Prozatím se ceny za přeshraniční platby a ceny za domácí platby v národní měně v našich zemích stále liší. Částečně je to dáno tím, že nejsme zeměmi eurozóny. Myslím, že prvním krokem směrem ke vstupu do eurozóny by pro nás, členské země, které nejsou členy eurozóny, mělo být to, že začneme využívat tento princip u národních měn. Důležité je i to, že tím, že toto nařízení podporuje přeshraniční platby, otevírá se cesta k modernizaci evropského bankovního odvětví, protože banky mají tříleté přechodné období na přípravu nového obchodního modelu, který by měl zefektivnit platby.
Dohromady jde o velmi umírněný krok vpřed. Není dokonalý. To jsou kompromisy zřídkakdy. Téměř určitě bude nutné otázku za tři či čtyři roky přezkoumat a doufám, že do té doby vstoupí na trh víc provozovatelů. Uživatelé a obchodníci se budou dožadovat většího výběru. Nejvíce pochybující regulační orgány, banky, paní Berèsová - a dokonce Evropská centrální banka - se smíří s tím, že jde o užitečnou a uživatelsky přívětivou službu, která neznamená riziko pro evropské hospodářství. My v Evropě můžeme konečně využít všech možností, které elektronické peníze nabízejí.
Pro spolupráci při přípravě této zprávy byl charakteristický duch důvěry a podařilo se nám zprávu rychle dokončit, ačkoliv - a tak na ni musíme pohlížet - změnila zpráva, která před námi leží, významně návrh Komise, ani ne tak, pokud jde o obsah, ale spíše o strukturu. Mnoho detailů bylo uspořádáno jinak. Nový návrh byl nezbytný, protože při uplatnění nařízení z roku 2002 se objevilo pár nedostatků, které vedly v praxi k problémům. I když nařízení z roku 2002 utlumilo nemoci zvířat jako je BSE, kontaminace dioxiny a rozšíření jiných nemocí jako je kulhavka a slintavka nebo prasečí chřipka, bylo k dalšímu pokroku v této oblasti nutné určit požadavky týkající se otázek odpovědnosti, vysledovatelnosti a cílů pro porážku vedlejších produktů živočišného původu.
Pomocí nového nařízení chceme zvýšit bezpečnost pro občany, nejen přesunovat odpovědnost. Je proto důležité, aby firmy obchodující s vedlejšími produkty podléhaly schvalování. Je jasně stanoveno, které firmy musí mít schválení. Důvodem toho, že vedle schvalovacího procesu máme i proces registrace, je přání omezit byrokracii. V budoucnu budeme muset určitě pozorně přezkoumat, zda postup registrace zajistí dostatečný stupeň bezpečnosti. Myslím rovněž, že byla odstraněna nejistota, dříve spojená s vedlejšími produkty z volně žijící zvěře. Nyní je jasné, že klíčové jsou dobré lovecké postupy. Nesmí se používat zvěř posbíraná po lese. Myslím, že jsme také vyhověli přání mnoha členských států, když jsme v některých regionech povolili vhodné krmení mrchožravých ptáků.
Schopnost stanovit koncový bod životního cyklu vedlejších produktů je významným krokem vpřed. Odstraní se tím právní nejistota a vyřeší se mnohé nedostatky a obtíže. Budeme muset posoudit, zda cíl, který stanovila Evropská komise, vyhovuje výše uvedenému kritériu, tedy právní jistotě. Pochopitelně si uvědomuji, že se tento cíl může u jednotlivých produktů lišit, a proto je nutná flexibilita, ale říkám také Komisi, že nutná je i transparentnost, aby tomu uživatelé rozuměli.
A tady se dostáváme ke klíčovému bodu, kterým je podle mě vždy otázka postupu projednávání ve výborech. Příliš mnoho pravidel se v novém nařízení zavádí za použití tohoto postupu. Musíme to posoudit velmi pozorně. Pochopitelně víme, že jako poslanci Evropského parlamentu tu máme možnost sehrát určitou úlohu, ale z praxe taky víme, že nejsme vůbec v situaci, kdy můžeme kontrolovat nebo zkoumat všechny postupy projednávání ve výborech. Proto vítám prohlášení Komise, že si přeje svůj návrh před schválením předložit k posouzení Výboru pro životní prostředí. Je to správný přístup, protože existuje mnoho forem projednávání ve výborech. Věřím, že jsme zde na správné cestě.
místopředseda Komise. - (IT) Paní předsedající, dámy a pánové, Parlament bude dnes vyzván, aby hlasoval o společném postoji na základě návrhu nového nařízení o vedlejších produktech živočišného původu, který předložila Komise. V tomto okamžiku bych chtěl poděkovat zpravodaji za jeho práci, která nám umožnila dosáhnout společného postoje, a za jeho znalosti pravidel ve veterinárním odvětví, díky nimž jsme dospěli ke konkrétnímu a společnému výsledku. Má kolegyně paní Vassiliouová se omlouvá, že se nemůže dnešní rozpravy osobně zúčastnit, ale požádala mě, abych předal její osobní díky zpravodaji za jeho práci a za úsilí vynaložené k dosažení daného cíle.
V Komisi jsme pochopitelně také vděční stínovým zpravodajům, kteří ke své práci přistoupili konstruktivně, což zpravodaj ve svém vystoupení zdůraznil, a díky této spolupráci bylo možné včlenit do společného postoje hlavní obavy, které vyjádřil Výbor pro zemědělství a rozvoj venkova. Stejně jako zpravodaj bych také chtěl poděkovat francouzskému předsednictví, které odvedlo velký kus práce, i když vědělo, že nebude moci dosáhnout konečného výsledku, a českému předsednictví, které investovalo velké úsilí na dosažení jasného a koherentního mandátu pro jednání s Parlamentem. Komise proto společný postoj jednoznačně podporuje.
Text objasňuje vztah mezi hygienickými a environmentálními pravidly, a tím přispívá k cílům "zlepšení právní úpravy". Pravidla, o nichž se Parlament chystá hlasovat, umožní širší využití vedlejších produktů živočišného původu, které v současnosti nelze plně využít, ale zajistí i vhodné bezpečnostní podmínky. Tím se sníží administrativní výdaje a firmy budou moci být konkurenceschopnější. To vše má pro ně obrovský význam, protože pak budou moci dynamičtěji reagovat na výzvy budoucnosti, ať jde o dovoz ze zemí mimo EU, nebo o nový technologický vývoj týkající se využití vedlejších produktů.
Stejně jako dřív musíme zajistit vysokou úroveň bezpečnosti. I když zprávu v zásadě podporujeme, je v ní několik bodů, které mě znepokojují. Mnoho bodů je méně přísných, a obchodování s vedlejšími produkty živočišného původu se tak stává do jisté míry snazší. Dovolte mi uvést několik příkladů. Povoluje se používat do krmiv pro domácí zvířata některé látky kategorie 1. Látky kategorie 2 nebo 3 mohou být bez ohledu na riziko, které je s nimi spojeno, snadněji zlikvidovány pod úředním dohledem, pokud představují malé množství odpadu týdně. Riziko spojené s vedlejšími produkty živočišného původu jakékoliv kategorie je jen částečně určené jejich množstvím. A při tom zůstane, že prováděcí vyhlášku vydá Evropská komise a návrh stejně jako jeho předchůdce obsahuje řadu zplnomocnění pro Komisi. Znamená to, že Komise může vydávat komplexní a základní nařízení pro zacházení s vedlejšími produkty živočišného původu v postupu projednávání ve výborech a výsledkem je, že Parlament bude - jak se bohužel často děje - vyloučen.
jménem skupiny PSE. - (DA) Paní předsedající, nejprve chci poděkovat panu Schnellhardtovi za jeho vynikající práci ve formě velmi technické zprávy. Jménem naší stínové zpravodajky paní Westlundové chci také poděkovat ostatním stínovým zpravodajům za jejich konstruktivní spolupráci, díky níž dnes můžeme hlasovat o návrhu, který můžeme všichni podpořit. Návrh, o kterém budeme hlasovat, je jasnější i jednodušší než velmi komplikované právní předpisy, které v této oblasti dnes platí. My v socialistické skupině v Evropském parlamentu máme obzvlášť radost, že se nám podařilo, že byl vyslyšen náš pozměňovací návrh, který umožní zvířatům živícím se mršinami najít potravu, kterou potřebují ke svému přežití. Jsme také rádi, že se nám podařilo zaměřit se jak na zdravotní rizika, tak na bezpečnost, a přitom zachovat nutnou flexibilitu. Děkuji vám za vaši práci a jsem ráda, že tu máme konstruktivní návrh.
Jde o malé podniky, které odebírají mršiny mrtvých zvířat na farmách s hospodářskými zvířaty, například v prasečích chlívcích, a vozí je přímo na krmná místa do přírody, kde slouží jako krmivo pro divokou zvěř. Je to důležité například ve Španělsku, aby se zachovaly populace dravých ptáků. Ve Finsku tyto metody zachránily orla mořského od vyhynutí v dobách, kdy byla přirozená potrava příliš kontaminovaná chemickými toxiny a mořští orli nebyli schopni přežít jen s přirozenými zdroji potravy.
Paní předsedající, souhlasím se všemi předřečníky v tom, že veřejné zdraví, bezpečnost potravin a hygiena jsou na prvním místě ve všech našich činnostech. Na hodně významné místo ve svém programu bych dala i maximální využití všech přírodních zdrojů, včetně vedlejších produktů živočišného původu. Děkuji našemu zpravodaji Horstu Schnellhardtovi za jeho vynikající práci, kdy zažehnal všechny naše obavy, a také za skvělý výsledek jeho debat s Evropskou radou. Osobně lituji odstranění odkazu na směrnici o spalování odpadů, ale nemám čas se tomu obsáhleji věnovat.
místopředseda Komise. - (IT) Paní předsedající, dámy a pánové, dnešní rozprava ukázala širokou podporu pro společný postoj k otázce vedlejších produktů živočišného původu, což Komisi umožní pokračovat v další etapě. Komise připraví prováděcí ustanovení pro nové nařízení s ohledem na vaše dnešní komentáře, pozorně si vyslechneme zkušenosti provozovatelů, budeme hovořit s našimi partnery na mezinárodní úrovni a během celého procesu budeme vůči Parlamentu vystupovat zcela transparentně.
Myslím, že by člověk musel jednat velmi nezákonně, aby mohl tyto látky zaměnit. Prověříme, zda je v této věci nutné přijmout přísnější předpisy. S tímto novým nařízením jsme také chtěli dosáhnout toho, že vedlejší produkty jatek budou moci být využity mnoha způsoby, a v tomto ohledu chci také říct paní Doyleové, že její obavy jsou neopodstatněné. Všechno je tak, jak dřív. Stanovením koncového bodu pro vedlejší produkty jatek jsme také velmi jasně určili, že ty se pak stanou předmětem zcela jiného předpisu, jinými slovy jsme se jasně zmínili o přechodu k rámcové směrnici o odpadech. Věřím, že jsme zde na správné cestě.
Chci se také zmínit o tom, že se v tomto novém nařízení přirozeně také chceme věnovat otázce skandálů se zkaženým masem. V tomto ohledu ještě nejsme zcela na správné cestě, ale domnívám se, že se značením a zajištěním vysledovatelnosti již správným směrem kráčíme. Nyní se samozřejmě musíme podívat, jaký druh označování Komise navrhne. Nebude to nijak zvlášť jednoduché, neboť všichni známe problém se žrádlem pro psy "Blue Chappi" - nikdo ho nechce. V tomto ohledu nutně potřebujeme, aby naši výzkumníci zvolili nějaký přístup.
V otázce týkající se organických hnojiv, která byla rovněž předmětem diskuse a o níž se prozatím ještě příliš nehovořilo, zde měla Komise v podstatě v úmyslu naplánovat výrazné promíchání látek, aby si zvířata těchto produktů ani vůbec nepovšimla. To by pak ale vedlo ke změně kvality hnojiva, a myslím, že jsme v tomto ohledu připravili dobré nařízení, takže naši drobní zahrádkáři, kteří, jak je známo, mají organická hnojiva velice rádi, si je mohou náležitě zajistit.
Dnes skončíme velmi brzy a nezačneme s hlasováním dřív než ve 12:00. Možná by bylo možné naplánovat zasedání tak, aby se čas rozdělil efektivněji. Pomohlo by to poslancům a především návštěvníkům, kteří na nás museli včera hodně dlouho čekat. Jsou to pochopitelně občané, kteří mají také právo mluvit se svými poslanci a v tomto ohledu bych byl velmi rád, kdybychom v budoucnu mohli při plánování zasedání tyto postupy rozvrhnout ke spokojenosti všech.
V případě Zvláštního soudu pro Sierra Leone je zdaleka nejdůležitější, aby se prosadila právní rozhodnutí, protože tento soud vydává v mezinárodním právu řadu významných precedentů. Není to jen první dvůr tohoto druhu zasedající v zemi, kde se souzené věci staly, ale jde o první soud, který v osobě Charlese Taylora obvinil a odsoudil bývalého prezidenta Libérie, hlavu afrického státu, který byl stále ve funkci, když soud začal.
Krátce řečeno, Zvláštní soud pro Sierra Leone je skvělým příkladem a měřítkem pro nás pro všechny a pro všechny soudy, které řeší válečné zločiny. Jde o skvělý příklad a měřítko a o lekci, kterou nám dala druhá nejchudší země planety: po vstupu do budovy soudu jsme spatřili heslo "bez spravedlnosti není míru". A přesně proto máme morální povinnost nejen my jako Evropané, ale jako lidské bytosti, zajistit, že dědictví tohoto Zvláštního soudu nechá v historii svou stopu.
Pane předsedající, v Polsku se někdy říká, že "když se řekne A, musí se říct i B". To je pro naši dnešní rozpravu, která se týká především finanční podpory pro Zvláštní soud pro Sierra Leone, velmi důležité. Je pravda, že prožíváme krizi a Soud, který je udržován z dobrovolných příspěvků z různých zemí, spolyká velké sumy peněz. Nesmíme však dopustit, aby tento svým způsobem jedinečný orgán musel ukončit svou práci mezinárodní ostudou - a ostudou by bylo, kdyby soud přestal pracovat z finančních důvodů a odsouzení by byli propuštěni.
Zvláštní soud pro Sierra Leone sehrál totiž základní funkci v rozvoji mezinárodního práva, díky precedenčnímu právu, které se vytvořilo u otázek jako je verbování dětských vojáků a vynucených sňatků, které byly předmětem prvních rozsudků Zvláštního soudu. Komise za tímto účelem od roku 2003 podporovala aktivity Zvláštního dvora. Z prostředků Evropského nástroje pro demokracii a lidská práva jsme Zvláštnímu dvoru věnovali 2 700 000 EUR. Účelem těchto financí je podporovat aktivity Zvláštního dvora, rozšiřovat jeho cíle podpory právního řádu, mezinárodního humanitárního práva a lidských práv v Sierra Leone a v celém regionu západní Afriky.
Komise kromě toho přijala v roce 2008 projekt, připravený společně se Zvláštním dvorem a vládou Sierra Leone, financovaný 1 milionem EUR z 10. Evropského rozvojového fondu. Projekt, který se má uskutečnit během roku 2009 a 2010, zahrne předchozí činnosti a má v úmyslu zajistit trvalé dědictví, o které se půjde opřít i po ukončení činnosti Zvláštního soudu, zejména díky posílení kompetencí právních profesí a institucionální kapacity celkového právního systému v Sierra Leone.
Komise byla informována o rozpočtových problémech Zvláštního soudu a v roce 2008 mu poskytla nouzovou pomoc ve výši 2,5 milionu EUR z Nástroje stability určených na pokrytí finančních nákladů a především mezd zaměstnanců Zvláštního soudu. V tomto ohledu se Komise s potěšením dozvěděla, že se Zvláštnímu dvoru podařilo pokrýt několikaměsíční rozpočtový deficit. Věříme, že i přes světovou hospodářskou krizi se mezinárodnímu společenství podaří najít prostředky nutné k tomu, aby Zvláštní soud úspěšně plnil své úkoly a ukončil soud s bývalým prezidentem Libérie Charlesem Taylorem.
(PL) Paní předsedající, chtěl bych se vrátit k závažnému obvinění, které dnes v této sněmovně padlo mezi poslanci Evropského parlamentu, a k očernění Evropského parlamentu, kterého se dopustil pan Martin, který řekl, že někteří poslanci EP nehlasují sami, ale posílají zástupce, kteří hlasují pomocí hlasovacích karet poslanců. Jde o neodpustitelné chování, protože jednání Evropského parlamentu se živě vysílají. Na galerii sedí občané Evropy a dnes, v roce voleb, slyšeli něco mimořádného. Jde o pomluvu a chtěl bych požádat, aby předsednictvo Parlamentu na svém příštím zasedání nařídilo panu Martinovi svá slova odvolat a omluvit se všem poslancům Evropského parlamentu zasedajícím v této sněmovně.
Paní předsedající, určitě jste to vyřešila velmi rychle, ale myslím si, že není přijatelné, aby poslanec mohl vstát a sdělit takovéto obvinění proti jiným poslancům tohoto Parlamentu. Nepodporuji pány z extrémní pravice, ale předseda Parlamentu musí prosazovat a chránit práva poslanců. Jsme obviňovaní z tolika strašných věcí a máme právo na řádné chování a morální jednání od svých kolegů zde ve sněmovně, i mimo ni.
Paní předsedající, v souvislosti s touto diskusí a vaší velmi vstřícnou reakcí chci říct, že se mi včera nepodařilo upoutat pozornost vašeho kolegy, abych oznámil, že tentýž poslanec - odmítám říct vážený - zveřejnil v rakouském tisku článek, v němž jmenuje jednoho parlamentního zaměstnance. Zdá se mi, že bez ohledu na to, zda je obvinění pravdivé, či ne, že je to jen další případ naprosto nevhodného chování. Může to být i tak, že by dotyčná osoba nedostala ověření mandátu, kdyby byli rakouští voliči natolik pošetilí, že by ji podpořili.
- (DE) Pane předsedající, chtěl jsem vystoupit, protože tyto přeshraniční platby jsou velmi výhodné a ukazují, že cestou konstruktivního řešení a odstranění dalších bariér je Evropská unie vědomě blízká občanům a vytváří předpisy, které jim usnadní věci v jejich každodenním životě. Jsem pevně přesvědčen o správnosti této zprávy a kladně proto hodnotím, že činíme významný krok dopředu tím, že v Evropské unii usnadníme řadu činností. Doufám, že se tím vytvoří precedens pro další oblasti.
Myslím, že všichni souhlasíme s tím, že je nutné bojovat proti podvodům, ale nechtějme zatrhnout legální přesuny peněz. Možná si myslíme, že výsledek takových akcí povede k odstranění režimů s nízkými daněmi a že budeme všichni muset platit vyšší daně a vím, že toto je něco, co lidé především na druhé straně sněmovny přivítají. Musíme ale taky pochopit, že nechtěnými důsledky našich akcí, když se budeme příliš snažit skoncovat s režimy a oblastmi s nízkými daněmi, bude to, že spíše než aby se jen převáděly peníze z jedné země do druhé, odvede se tak potřebný kapitál, tak potřebné inovace a tak potřebné podnikání úplně z Evropy pryč.
Plně souhlasím s tím, co tu zaznělo o tom, že daňová konkurence je dobrá věc. Myslím, že je to dobrá věc. Myslím, že každý, kdo se na to podívá nezávisle, by řekl, že je to dobrá věc. Lidé často říkají, že to nemají snadné - v Irsku máte daň ze zisku firem 12,5 %, a tak říkám, proč nemáte ve své zemi tuto daň 12,5 %, pokud je to problém? Máme tu však problém a musíme ukázat, co si myslíme o daňových únicích. Jde o trestný čin a skutečně musíme zajistit, abychom se nezačali podobat těm, kdo tyto typy úniků provozují.
Moje politická skupina PPE-DE v dohodě s politickými skupinami PSE, ALDE, Greens podpořila jen technické vylepšení textu a dodatečnými pozměňovacími návrhy jsme přiblížili text odhlasovaný ve výboru IMCO k pracovnímu textu Rady. PPE-DE nepodpořila pozměňovací návrhy číslo 17 a 54 odhlasované ve výboru, protože se ztotožnila s návrhem Komise - jsme proti zavedení vnitrostátních označení, protože představují spíše bariéry na vnitřním trhu a souhlasíme, aby členské státy odstranili všechny jiné národní odkazy na prokázání shody jako označení CE.
- (NL) Toto usnesení určitě obsahuje několik pozitivních prvků jako je volání po posílení mandátu agentury Frontex a po přijetí iniciativ pro evropskou bezpečnostní politiku, která by doplňovala národní bezpečnostní plány. Nakonec jsem se rozhodl hlasovat proti, protože si myslím, že je zcela nepřijatelné, aby se tento Parlament, který má konec konců zastupovat evropské občany, vytrvale držel Lisabonské smlouvy. Výzvě k co nejrychlejšímu předložení návrhů na usnadnění dovozu zahraničních pracovníků se také nepodařilo získat můj souhlas a také si podle mě zasloužila hlas "ne".
Před několika týdny jsem si dával jedno ze svých oblíbených jídel ve vesnici Long Buckby nedaleko mého bydliště a hostil jsem skupinu lidí, kteří jsou v politické diskusi nováčci. Jako všichni - a vy všichni to známe - když vidí poslance Evropského parlamentu, hned si myslí spoustu věcí. Za prvé - že jste u koryta a vůbec vás nezajímají obyčejní lidé, za druhé že Evropa nefunguje: je tu příliš mnoho směrnic. V některých případech možná mají pravdu - měla by se udělat analýza nákladů a zisků toho, co směrnice znamenají - a špatně se uplatňují, přesněji se nejednotně uplatňují po celém kontinentu.
Potřebujeme však lepší monitorování - a v tom se myslím všichni shodneme - uplatňování práva Společenství. Takže když si mi voliči v Londýně a obchodníci se sýry stěžují, že musí investovat spoustu peněz, aby například zajistili, že zařízení, která používají k prodeji sýrů, vyhovují normám EU, že je britští státní úředníci pozlatili, a že pak jedou do jiných členských zemí a vidí, jak se sýry prodávají otevřeně na trhu na ulicích, kde se rozpouští, a přemýšlí o tom, jak se právo Společenství uplatňuje v jiných zemích, je načase ukázat, že jsme v otázce uplatňování práva Společenství v EU přísní.
Paní předsedající, jen jsem přemýšlel, jestli je v pořádku, aby pan Kamall vyzýval Evropský parlament k ignorování smluv a svých zákonných povinností a vlastně k tomu, aby se zvýšily pravomoci Evropského parlamentu, když mluvil o otázce budov ve třech různých místech. Velmi dobře víme, že o sídlech institucí bohužel rozhodují vlády členských států a že bohužel pod vedením bývalého šéfa jeho strany Johna Majora prosadily v roce 1992 na edinburghském summitu zákonnou povinnost, podle které se musí 12 dílčích zasedání Evropského parlamentu v roce konat ve Štrasburku.
písemně. - (PT) Hlasovala jsem pro usnesení Evropského parlamentu o právech žen v Afghánistánu, protože se domnívám, že nový návrh zákona o osobním postavení šíitských žen je nepřijatelný. Tento právní předpis, který nedávno přijaly obě komory afghánského parlamentu, vážně omezuje svobodu pohybu žen, oficiálně povoluje "manželské znásilnění" a podporuje diskriminaci žen v oblasti sňatků, rozvodu, dědictví a přístupu ke vzdělání. Neodpovídá mezinárodním normám o lidských právech obecně, ani právům žen.
Souvislost, kterou se lidé opakované snaží udělat mezi členy íránského odporu a terorismem, je neopodstatněná, jak prokázali novináři, politici i soudy. Naopak, situace v táboře Ashraf patří do veřejné oblasti a mnoho lidí včetně poslanců Parlamentu a novinářů navštívili tábor a vyvodili své vlastní závěry. Obyvatelé tábora Ashraf jsou podle ženevské úmluvy chráněné osoby. Signál, který Evropský parlament vysílá, je proto velmi důležitý: obyvatelé tábora Ashraf mají právo na ochranu, a ne aby byli za jakýchkoli okolností vydáni iránskému režimu. Je to otázka nejzákladnějšího dodržování lidských práv. Proto doufáme, že toto usnesení přinese ovoce.
Neustále zdůrazňuji, že s lidmi se zdravotním postižením se musí zacházet jako s lidmi, které žádné postižení nemají. To znamená nejen s ušlechtilými prohlášeními a zákonnými předpisy, ale především v praktických otázkách každodenního života. Principy Úmluvy jsou následující: úcta k přirozené důstojnosti, individuální autonomie včetně svobody vlastní volby, úcta k samostatnosti osob, nediskriminace, plná a efektivní účast a začlenění do společnosti, úcta k rozdílům a přijetí osob se zdravotním postižením jako součást lidské rozmanitosti a lidskosti, rovnost příležitostí, dostupnost, rovnost mezi muži a ženami, úcta k rozvíjení schopností dětí se zdravotním postižením a dodržování práv dětí se zdravotním postižením s cílem zachovat jejich identitu.
písemně. - (EL) Řecká komunistická strana nehlasovala pro zprávu týkající se toho, aby EU uzavřela Úmluvu OSN a Protokol o právech lidí se zdravotním postižením, protože se domnívá, že EU nemá oprávnění podepisovat a ratifikovat takovéto dohody s OSN jménem 27 členských zemí. +Podpis na straně EU porušuje veškerý pojem nezávislosti a suverenity členských států EU, které jsou členy OSN a mají právo a povinnost podepisovat. V tomto specifickém případě Řecká komunistická strana podporuje Úmluvu a Protokol o právech lidí se zdravotním postižením a povinnost členských státu ji uplatnit, navzdory faktu, že se tato otázka týká celé politiky kapitalistických zemí, které vůči osobám, jež potřebují zvláštní péči, uplatňují nehumánní politiku.
písemně. - - Britští konzervatisté do určité míry sdílejí obavy v této zprávě, tedy že existují závažné otázky občanských svobod, kdy v praxi dochází ve velmi omezeném počtu příkladů při profilování ke zneužívání, a vítá to, že se Evropský parlament snaží na to upozornit vlády členských států. Domníváme se však, že naše represivní složky musí být schopné používat adekvátní nástroje k efektivnímu plnění svých úkolů, mezi něž patří profilování, především "intelligence-led profiling".
Z hlediska etiky nemůže nebo neměl by nebýt nikdo jakkoliv zadržován, pokud neexistují činy, za něž ho lze obvinit nebo které poskytují důkaz jeho viny. Abychom zvládli problém imigrace a terorismu, dospěli jsme do stádia rozvoje "profilů": tuto metodu vytvořily policejní organizace a jsou schopny předem objevit společenství lidí, již jsou považováni za potenciální stoupence terorismu a trestných činností. Jedné z nejefektivnějších metod profilování se říká "data mining" a spočívá ve vyhledávání osob za využívání počítačově převedené databáze, na základě ukazatelů, které byly stanoveny předem a které se opírají o rasu, etnickou příslušnost a národnost.
písemně. - (SV) Strana Junilistan podporuje formulaci, vyjadřující potřebu zaměřit se v politické rozpravě na profilování vytvářené automatickým "vytěžováním" dat, neboť to neodpovídá obecnému pravidlu, že rozhodování týkající se boje s kriminalitou by se měla opírat o chování osob. Jsme výrazně proti etnickému profilování, které má za následek svévolné používání informací ze strany úřadů na základě rasy, barvy kůže, jazyka, náboženského vyznání, národnosti a etnického původu, mimo jiné, a vidíme evidentní riziko, že mohou být svévolně zadržováni nevinní lidé.
písemně. - (EL) Zpráva se týká metody, kterou používají represivní mechanismy a tajné služby v EU na základě norem podobných mechanismů v USA, s cílem normalizovat a klasifikovat osoby jako podezřelé z "teroristických" a kriminálních činů na základě jejich etnické příslušnosti nebo rasy, jejich chování, politických, sociálních, náboženských a ideologických přesvědčení a jejich sociální aktivity. Tato zásada není pochopitelně ničím novým. Represivní mechanismy buržoazie mají bohatou historii trestné činnosti proti komunismům a bojovníkům za sociální věci, pro které se tato klasifikace používala, když bylo nutné je označit za nebezpečné pro "veřejný pořádek a bezpečnost". A nyní se pod záminkou "terorismu" vytahují z nejtemnějších období historie buržoazie v Evropě.
Cílem je omezit snížením rizik co nejvíce negativní dopady přípravků na ochranu rostlin. Aby to bylo možné změřit, potřebujeme ukazatele, a aby bylo možné tyto ukazatele využít, potřebujeme spolehlivá, statisticky určená data, která zajistí porovnatelnost jednotlivých členských států. Proto jsem hlasovala pro zprávu. Nesmíme však zapomínat, že data nám budou poskytovat jen ti, kdo obchodují s přípravky v souladu se směrnicemi. Aktualizované zprávy o nelegálním obchodování s pesticidy po celé Evropě ukazují, že se na to musíme více soustředit. To stejné platí pro dovoz přípravků ze třetích zemí. Musíme v tomto ohledu zvýšit kontroly.
písemně. - (CS) Jsem velice spokojená s tím, že jsme dnes na plenárním zasedání odstranili z návrhu nařízení o harmonizaci stavebních výrobků vážné nedostatky, které do této technické normy včlenila socialistická zpravodajka. Veliké ocenění patří stínové zpravodajce Zitě Pleštinské. Díky jejím profesním zkušenostem a píli ve výboru IMCO má dnešní podoba profesionální úroveň. Harmonizací a označováním CE pro sériovou výrobu dojde ke zjednodušení a snížení nákladů hlavně pro malé podniky. Odpadnou nejednotné požadavky 27 členských zemí. CE značení shody pro sériovou výrobu poskytuje dostatečnou záruku, že je zboží v souladu s evropskými standardy. Pro prototypy a specifické výrobky není harmonizace nutná. A jen pokud se stavební výrobky importují do zemí, kde například hrozí otřesy půdy, je samozřejmé, aby stavební výrobek splňoval požadavky i pro tyto specifické podmínky. Oceňuji podporu tohoto znění ze strany českého předsednictví.
Do 1. ledna 2006 to v zemích EU platilo jen na převody, výběry z bankomatů a platby pomocí debetní nebo kreditní karty do 12 500 EUR, zatímco po tomto datu se částka zvýšila na 50 000 EUR. Tato změna vedla ke snížení cen a větší konkurenceschopnosti na trzích s platebními službami. Nařízení (ES) č. 2560/2001 má však také nedostatky, jako je opomenutí definice "odpovídajících plateb" a nezahrnutí doložky o přezkumu, což je nutné okamžitě napravit.
Hlasovala jsem pro zprávu, protože v Rumunsku i v dalších členských státech někdy čelíme krizím, které v souvislosti s živočišnými produkty postihují bezpečnost veřejného zdraví i zdraví zvířat, jako je spongiformní encefalopatie, dioxiny, prasečí chřipka a kulhavka a slintavka. Tyto krize mohou mít také širší negativní dopad na sociálně-ekonomickou situaci zemědělců a příslušného průmyslového odvětví, včetně poklesu spotřebitelské důvěry v bezpečnost živočišných produktů. Epidemie nemocí mohou mít také negativní dopad na životní prostředí: jde o likvidaci mrtvých zvířat a biologickou rozmanitost. Směrnici o vedlejších produktech živočišného původu neurčených pro lidskou spotřebu bylo nutné zrevidovat z hlediska právních předpisů.
písemně. - (FR) Zpráva pana Hamonda se zastává rozšíření výměny informací, což je byrokratický a nakonec neefektivní systém. Jsem pro srážkovou daň, díky níž může každý občan platit daně v plné výši v členském státě, jehož je daňovým poplatníkem, a to v rozumné výši (20 nebo dokonce 25 %). Tato daň by se měla uplatnit na fyzické nebo právnické osoby, měl by ji u zdroje vybírat finanční orgán, v němž se s penězi (cenné papíry, dluhopisy, atd.) hospodaří, a měla by se převádět na finanční úřad, pod který daňový poplatník spadá. Ideálem by bylo vytvořit zdroj Společenství.
písemně. - (SV) Je velmi důležité vytvořit zdravý systém, který bude zabraňovat daňovým podvodům. Platí to především na daň z přidané hodnoty. Myslíme si však, že návrh Komise v současném stavu a zpráva, která před námi leží, vyvolávají více otázek, než kolik dávají odpovědí. EU se dlouhodobě snaží snížit právní zátěž. Návrh Komise vypadá, že míří opačným směrem a znamená riziko zvýšení administrativní zátěže, především pro malé firmy v Evropě. Návrh také obsahuje formulace, které budou mít za následek velké změny ve švédských právních předpisech.
písemně. - (NL) Toto usnesení určitě obsahuje několik pozitivních prvků jako je volání po posílení mandátu agentury Frontex a po iniciativách zaměřených na politiku evropské vnitřní bezpečnosti, která by měla doplnit vnitrostátní bezpečnostní plány. Nakonec jsem se rozhodl hlasovat proti, protože se mi zdá naprosto nepřijatelné, aby se tento Parlament, který má konec konců zastupovat evropské občany, měl vytrvale držet Lisabonské smlouvy. Také výzva po co nejrychlejším předložení návrhu, který má usnadnit dovoz zahraničních pracovníků, nemůže můj souhlas dostat.
písemně. - (NL) I když jsem hlasoval proti usnesení, chtěl jsem uvést, že určitě obsahuje řadu pozitivních prvků, v neposlední řadě týkajících se posílení agentury Frontex a lepší, doplňkové evropské politiky vnitřní bezpečnosti. Hlavním problémem pro mě zůstává fakt, že Parlament houževnatě lpí na Lisabonské smlouvě, jako by to byla velká spasitelka. V tomto směru pochopitelně neuděláme žádný pokrok. Zůstává boj až do konce a nakonec utrpí jen demokracie a věrohodnost demokratického projektu Evropy. Samozřejmě naprosto nesouhlasím s rozšiřováním využití systému "modrých karet". Obával jsem toho již od počátku a tento strach se zhmotnil do reality. Jako vždy se nám vnucuje typická evropská salámová politika, kvůli níž se rozhodnutí přijímají nesystémově a mezitím se mlčí o účincích následných rozhodnutí.
písemně. - (PT) Schůzka na vysoké úrovni G20 a uvědomění si potřeby koordinované a společné reakce na současnou světovou hospodářskou krizi jsou výrazem pozitivní stránky globalizace. Již neexistují osamocené síly, nezávislá hospodářství nebo postradatelné globalizované země. Naopak ony země, zažívající mnohem horší podmínky než tyto "oběti" krize, kterých se však globalizace nedotkla, což je případ většiny afrických zemí, mají stále vlastní problémy a zůstávají mimo řešení. To je problém, k němuž se řešení nedává.
Abychom podpořili stále rostoucí integraci především mezi mladými lidmi, je naším úkolem podpořit nárůst finančních zdrojů a počet studijních grantů v EU pro studenty a badatele ze zemí západního Balkánu v rámci programu Erasmus Mundus. To bude nejen znamenat další vzdělávací možnost pro mnoho mladých lidí, ale umožní jim to také osobně poznat jiné lidi svého věku v EU, aby se mohli sami cítit jako plnohodnotní občasné Evropy, každý ve své vlastní identitě, ale jednotní v rozmanitosti.
písemně. - (NL) Jako celek je návrh usnesení vyvážený. Hlasoval jsem však proti, protože hlas "ano" by naznačoval, že podporuji Lisabonskou smlouvu a přistoupení všech zemí západního Balkánu. Jak moje strana, tak absolutní většina Evropanů s Lisabonskou smlouvou, o níž měli by dostat možnost hlasovat, nesouhlasí a nesouhlasí ani s přistoupením dalších zemí. Tento parlament může ignorovat přání a naříkání evropských občanů, ale já určitě ne.
písemně. - - (NL) Podpořit toto usnesení mi zabránily dva základní důvody. Především si myslím, že potřebujeme absolutní zákaz rozšíření s výjimkou Chorvatska. Napřed musíme udržet na správné cestě 25 nebo 26 současných členských států EU a zajistit, aby dobře šlapaly. Honba za dalším rozšiřováním a Lisabonská smlouva, která je přijímána nedemokratickým způsobem, není absolutně cestou vpřed. Není pochyb o tom, že nadcházející evropské volby opět odhalí rozsáhlou apatii voličů, pokud jde o evropské otázky. Co můžeme čekat, když voliči vidí, že na jejich názory se stejně nebere ohled?
písemně. - (NL) Bosna a Hercegovina je obývaná především třemi národy, z nichž ani jeden není v zemi ve většině. Někteří obyvatelé cítí velmi silné pouto se Srbskem, jiní s Chorvatskem a třetí skupina by chtěla vyzdvihnout svou vlastní nezávislou balkánskou identitu. Ve skutečnosti je to kapesní vydání Jugoslávie, federace, ve které mají různé národy možnost buď žít spolu v míru, nebo si bojovat svůj vnitřní konflikt na svém území.
I když návrh na Úmluvu o jaderných zbraních oceňujeme, má Británie obavu, zda v této době neriskujeme, když odvracíme pozornost nebo oslabujeme smlouvu o nešíření jaderných zbraní a velmi upřímně vítáme usnesení Evropského parlamentu zopakovat naši podporu jako Parlamentu této smlouvě. Upřímně vítáme nedávná prohlášení prezidenta Obamy a předsedy vlády Gordona Browna, kteří vyzvali ke snížení jaderného potenciálu, a labourističtí poslanci Evropského parlamentu budou dál plně podporovat veškeré kroky ke snížení jaderných zásob a vyvarování se šíření jaderných zbraní a budeme dál sledovat všechny státy zodpovědné za závazky v oblasti smlouvy o nešíření jaderných zbraní.
Hlasoval jsem pro zprávu paní Beerové a chtěl bych zdůraznit, že význam tohoto dokumentu je v tom, že přesně mluví o zjevné nutnosti zvýšit využívání jaderné energie pro civilní účely. Všichni jsme si vědomi problémů, které mohou vzniknout z důvodu nedostatečné energetické nezávislosti. Jsme si také vědomi přínosu jaderné energie jako čisté formy energie v boji proti globálnímu oteplování. V současné době je jedinou cestou k výrobě čisté energie v širokém měřítku použití jaderné energie. Doufám, že získáme rámec pro její bezpečné využití, aby bylo možné splnit potřeby rozvíjejících se hospodářství a evropských občanů.
písemně. - Konzervativci vždy obhajovali důrazný režim nešíření a vícestranný přístup k omezování jaderných zbraní a byli tvrdě proti jakýmkoli návrhům zaměřeným na jednostranné jaderné odzbrojení. Vítáme novou motivaci k oživení Smlouvy o nešíření jaderných zbraní včetně usnesení Rady bezpečnosti o zaplnění mezer v existujícím právním rámci. Odmítáme však závěr, že by EU měla nahradit členské státy v roli hlavního aktéra procesu. Jen dva členské státy vlastní jaderné zbraně a další čtyři sdílí jaderné zbraně v rámci NATO. Nepodporujeme návrh, aby Velká Británie demontovala zařízení na výrobu štěpného materiálu. Zpráva také nevěnuje dostatečnou pozornost nebezpečí šíření ze strany teroristů a zlých států, v protikladu k zachování a nahrazení zbraní v existujících pěti státech vlastnících jaderné zbraně. Zprávu by mohla zhoršit řada pozměňovacích návrhů, včetně návrhu, že by se EU měla stát zónou bez jaderných zbraní. Z tohoto důvodu se s ohledem k tomu, že ve zprávě je mnoho věcí, které můžeme podpořit, britští konzervativci zdrželi hlasování.
Dámy a pánové, před několika dny jsme si připomněli páté výročí největšího rozšíření v dějinách Evropské unie. Dne 1. května 2004 sedmdesát pět milionů lidí z deseti zemí střední a východní Evropy, ale i z oblasti Středozemního moře - jmenovitě z Estonska, Lotyšska, Litvy, Polska, České republiky, Slovenska, Maďarska, Slovinska, Malty a Kypru - vyjádřilo svou radost z toho, že se stali občany Evropské unie. Po tomto rozšíření následovalo v roce 2007 přistoupení Rumunska a Bulharska.
Skutečnost, že k tomuto mohlo dojít, je jedním z nejúžasnějších vývojů naší doby. Poté, co lidé ve střední a východní Evropě trpěli šedesát let pod útlakem, představuje rozšíření EU završení opětovného sjednocení našeho kontinentu na základě sdílených hodnot svobody, demokracie, právního státu a dodržování lidských práv a lidské důstojnosti. Výsledkem tohoto procesu je, že EU nabyla na síle, rozmanitosti a kulturním bohatství. Proces rozšíření byl, a stále je, zkušeností obohacující každý jednotlivý členský stát, i EU jako celek.
Pět let po tomto historickém okamžiku se ukazuje, že rozšíření bylo velkým úspěchem EU. Jeho význam v běžném životě našich občanů nadále roste. Po porobě komunismu přispěl proces rozšíření k tomu, že se na našem kontinentu stala demokracie realitou a posílila se stabilita. Rozšíření zlepšilo životní standard v nových členských státech a poskytlo mocný impuls celému evropskému hospodářství, neboť i staré členské státy měly prospěch z nových vývozních a investičních příležitostí i z rozšířeného trhu. Rozšíření o dvanáct nových zemí ve své podstatě posílilo celosvětové postavení EU a přidalo jí na váze jako mezinárodnímu politickému a hospodářskému aktérovi.
Nyní se ale musíme zabývat jednou poněkud znepokojivou skutečností: vyjadřuji hluboké znepokojení nad tragickou situací novinářky americko-íránského původu Roxany Saberiové, která byla odsouzena k osmi letům vězení za údajnou špionáž ve prospěch USA a v současnosti se nachází v teheránské věznici Evin. Chtěl bych se za Evropský parlament připojit k předsedovi Evropské rady a prezidentovi USA a k jejich požadavku na okamžité a bezpodmínečné propuštění Roxany Saberiové.
Případ Roxany Saberiové odráží celkově dramatickou situaci lidských práv v Íránu, která se od roku 2005 - zejména pokud jde o občanská a politická práva - neustále zhoršuje i přesto, že se Írán v rámci stávajících mezinárodních nástrojů zavázal lidská práva podporovat a chránit. Odsouzení Roxany Saberiové přichází v kritickém okamžiku: dva měsíce před prezidentskými volbami v Íránu a krátce poté, co USA a EU vynaložily značné úsilí na zlepšení vztahů s Íránem.
jménem skupiny Verts/ALE. - (DE) Pane předsedo, pro mě je takováto argumentace něčím neuvěřitelným. Tady a teď nejde o ratifikaci Lisabonské smlouvy. Pouze chceme být připraveni na to, až bude ratifikována. Pokud ratifikována nebude, pak vše, o čem jsme rozhodovali, bude promarněno. Pokud však bude ratifikována - k čemuž by došlo v říjnu - bude muset tento parlament od listopadu fungovat jinak. Bylo by od nás skutečně nezodpovědné se nepřipravit. Proto je tato rozprava potřebná a je třeba učinit rozhodnutí.
Pane předsedo, navrhujeme zahrnout do pořadu jednání rozpravu o reformě společné rybářské politiky s ohledem na to, že Komise dne 22. dubna předložila zelenou knihu o reformě této důležité společné politiky, a také s ohledem na významné dopady některých návrhů obsažených v této zelené knize pro toto strategické odvětví a pro rybáře. Vzhledem k politickému významu a aktuálnosti této rozpravy již byl návrh na zařazení tohoto tématu do pořadu jednání vznesen Výborem pro rybolov tohoto Parlamentu. Toto plenární zasedání je poslední příležitostí, aby stávající Parlament vyjádřil své stanovisko k tomuto tématu.
Na konci tohoto volebního období bych chtěl vzdát hold činnosti meziskupiny Evropského parlamentu Pobaltská Evropa, která vyvodila z posledního rozšíření praktické závěry, čímž se Baltské moře v podstatě stalo vnitřním mořem Unie. Iniciovala novou evropskou politiku - strategii pro Baltské moře. Můžeme být opravdu spokojeni s tím, že pod tvůrčím a zručným vedením Christophera Beazleyho získala strategie pro Baltské moře podporu Komise a brzy bude uvedena švédským předsednictvím. Proto důrazně doporučuji, aby činnost této meziskupiny pokračovala i v příštím Evropském parlamentu.
Pane předsedo, za jednoho ze svých voličů bych chtěl přednést případ mladíka jménem John Zafiropoulos, který má dvojí britsko-řecké občanství. V loňském roce byl v Řecku odsouzen soudem prvního stupně k nepřiměřenému trestu odnětí svobody. Podle informací, které mi byly poskytnuty, mám, pane předsedo, za to, že došlo k porušení základních pravidel týkajících se řeckých právních předpisů i ustanovení o spravedlivém procesu. Tato ustanovení o spravedlivém procesu stanoví celá Evropa a představují právo každého evropského občana.
Začátkem roku jsem napsal řeckému ministrovi spravedlnosti v Aténách, abych jej upozornil na své obavy. Odpověď, kterou jsem o tři měsíce později obdržel, byla podepsána nižšími úředníky ministerstva a vůbec se nezmiňovala o záležitosti, kterou jsem ministrovi nadnesl - tedy o porušení pravidel spravedlivého procesu. Velice mě to znepokojuje, pane předsedo, a z toho důvodu tuto věc vznáším dnes v Parlamentu a doufám, že mi z Atén jednak zašlou řádnou odpověď, jednak provedou úplný a spravedlivý přezkum případu pana Zafiropoulose.
(PL) Pane předsedo, v rámci zájmu o budoucnost Evropy bych chtěla dnes, ve Štrasburku na posledním zasedání tohoto volebního období, připomenout slova svého významného krajana, Svatého otce Jana Pavla II, který řekl, že Evropa nebude jednotná, dokud nebude jednotná duchovně. To křesťanství dalo Evropě tyto nejhlubší základy jednoty a posilovalo ji po celá staletí, bylo to křesťanské evangelium se svým pojetím lidstva a příspěvkem k vývoji dějin, lidí a národů. To neznamená, že využíváme dějiny pro své vlastní účely, neboť dějiny Evropy jsou jako velká řeka, do které ústí mnoho přítoků, a různorodost tradic a kultur, které Evropu utvářely, jsou velkým bohatstvím. Sám základ evropské identity je postaven na křesťanství a současný nedostatek duchovní jednoty je zejména výsledkem krize vnímání naší křesťanské identity.
Pane předsedo, v posledních pěti letech jsem s hrůzou sledoval nekonečné skandální institucionalizované drancování peněz daňových poplatníků. S hrůzou jsem sledoval, jak se již přelidněné Spojené království zaplavuje nezvanými pracovníky z cizích zemí, kteří přicházejí za svým prospěchem a činí si nárok na naše sociální zabezpečení. Zblízka jsem sledoval systém tvorby právních předpisů, který bezejmenným byrokratům umožňuje vytvářet takzvané právní předpisy bez jakéhokoli ohledu na škody, které způsobují britskému hospodářství a jeho podnikům. Zblízka jsem sledoval -
V současné době má tzv. Strana za nezávislost Spojeného království - strana, za niž byl zvolen pan Mote - po celé zemi vyvěšené plakáty, na nichž tvrdí, že nás Evropská unie stojí 400 milionů EUR za každý den členství. To by znamenalo 15 miliard EUR ročně, což je údaj pětkrát vyšší než skutečná částka, kterou si můžete zjistit v knihovně Dolní sněmovny. A to není vše, její sponzor, Stuart Wheeler, prohlásil, že nás členství stojí 120 miliard GBP ročně, tedy přibližně 36krát více než ve skutečnosti.
Zmiňuji se o těchto dvou možnostech v souvislosti se současným procesem přistoupení zemí bývalé Jugoslávie a Albánie. Když jsem slyšel a četl o postojích Komise a kolegů poslanců, mám pocit, že se spíše ztotožňují s profesí úředníka, neboť přísně a puntičkářsky zaznamenávají uzavřené kapitoly a tam, kde je to třeba, doplňují další fáze, jako jsou například dvoustranné problémy mezi Slovinskem a Chorvatskem. Myslím, že děláme zásadní chybu.
- (SK) Dne 1. května jsme letos oslavili páté výročí přistoupení Slovenska k EU. U příležitosti tohoto dne se uskutečnily různé akce, na nichž jsme hodnotili naši činnost v EU. Zúčastnila jsem se oslav na slovensko-polské hranici na hraničním mostě Čirč-Leluchov. Tento symbolický most, jehož výstavba byla financována z předvstupní pomoci EU, spojil slovenskou a polskou komunitu v hraničních regionech a nastartoval spolupráci mezi občany na obou stranách hranice.
(BG) V posledních měsících jsme byli svědky několika incidentů, kdy byly lodě uneseny somálskými piráty požadujícími výkupné. Existuje nebezpečí, že se z této praxe stane dobře organizovaná podoba námořního terorismu a výhodné podnikání, neboť se zprostředkovateli začínají stávat dokonce i poradenské firmy a právnické kanceláře. Šťastný konec pro rukojmí v těchto případech nelze vítat s nadšením, neboť postižení majitelé lodí a země za něj platí vysokou cenu. Pirátství se stává hrozbou pro námořní dopravu v celosvětovém měřítku.
Tato činnost začala postihovat také stále rostoucí počet evropských občanů. V současnosti je 16 Bulharů drženo v zajetí na lodi Malaspina Castle. Sledovat vyjednávání s piráty nelze přijmout jako přiměřenou politiku. Potřebujeme mít více jasno v tom, jaké závazky v takových situacích Evropská unie přebírá. Opatření, která v současnosti činí různé orgány, jsou důležitá, ale zjevně naprosto nedostačující. Proto trvám na naléhavé akci na nejvyšší úrovni s cílem osvobodit rukojmí a dostat tuto činnost, která je ve 21. století ostudná, pod kontrolu.
(EL) Pane předsedo, oslavujeme výročí přistoupení nových zemí k Evropské unii a všechny nás vaše řeč potěšila a dojala. Domnívám se však, že přítomný komisař stejně tak jako já a mnoho dalších poslanců myslí na to, že jedna ze zemí, které přistoupily, jmenovitě Kypr, je stále ještě na severu okupována a nacházejí se tam zahraniční jednotky. Evropská unie dnes znovu stojí před výzvou, aby zajistilaplatnost acquis Společenství na celém ostrově Kypr.
Pane předsedo, bylo by dobré, kdyby i Evropská komise šla v tomto ohledu příkladem. Nakonec, v době krize by mělo významný vliv na pověst EU, její důvěryhodnost a prestiž, pokud by se komisaři vzdali části svého tučného odstupného. Přestože se jedná o symbolické gesto, vyslal by se jím občanům Evropy signál, že v době hospodářské krize jsou i vedoucí představitelé EU ochotni přinášet oběti a ukazují solidárnost s lidmi, kteří žijí ze skromnějších příjmů.
(IT) Pane předsedo, dámy a pánové, mám osobní poznámku, chtěl bych jen zdůraznit, že jste byl v celém tomto volebním období zásadový, až na vaše dnešní tvrzení: v posledních 30 letech jsem byl vždy do tohoto parlamentu zvolen znovu. Došlo však k tomu, že jsem se v zájmu týmového ducha radikální strany poté, co jsem na to své voliče předem upozornil, vzdal svého křesla ve prospěch dalších kolegů, jako je například Olivier Dupuis, který byl pracoval zde i jinde. Co jste řekl, je tedy nepřesné, a znovu opakuji, že po dobu 30 let jsem byl vždy zvolen znovu.
Tentokrát ale, pane předsedo - přestože jste tu byl za dob Otta von Habsburga a Altiera Spinelliho, kteří povzbuzovali náš Parlament, aby se přímo postavil požadavkům Rady tím, že odmítne vydávat stanoviska -, tedy, pane předsedo, tentokrát jsme oba byli svědky toho, že se Parlament spokojil s tím, že se choval jako "taxi parlament", když byl konfrontován s touhou vnutit nám neparlamentní časový plán - a vy jste jej zavedl - s ohledem na neúspěšný lisabonský projekt.
Pane předsedo, chtěla bych vyjádřit své obavy o tisíce nevinných civilistů v údolí Swat, ze kterých učinil Tálibán uprchlíky v jejich vlastní zemi. Všichni známe příběhy o špatném zacházení Tálibánu se ženami. Zprávy z tohoto údolí za poslední měsíc však hovoří o uzavírání holičství, zákazu hudby a zákazu satelitních televizních přijímačů. Běžné jsou také bankovní loupeže a drancování domácností nebo ozbrojené krádeže ženských šperků, a to především u těch lidí, kteří jsou proti Tálibánu nebo se mu staví na odpor. Zavedení práva šaría v údolí Swat vedlo také k tomu, že všichni nemuslimové žijící v tomto údolí musí platit džizju, prastarou formu daně, a pokud vím, byli sikhové žijící na tomto území uneseni nebo zastrašováni, dokud nesouhlasili s tím, že budou platit. Jako jedinou sikhskou poslankyni Evropského parlamentu mě kontaktovalo mnoho voličů, kteří jsou zděšeni tím, co se v údolí Swat odehrává - takto jsou tam diskriminováni lidé, kteří tam žijí 60 let.
Tento parlament se pyšní historií řady bojů proti těmto podobám porušování lidských práv a odsuzoval osoby, které tyto zastrašovací akce podnikají. Musíme ale udělat více než jen pronášet prohlášení a musíme po Evropské komisi požadovat konkrétní kroky, aby se zajistilo, že budeme mít strategii, jak se Tálibánu a jeho rostoucímu vlivu v regionu postavit. Tálibán je skutečnou hrozbou pro všechny naše hodnoty, pro lidská práva, rovnost a demokracii. Naléhám na vás, abyste napsal komisaři, aby učinil nějaké kroky.
Děkuji vám, paní Gillová. Toto je také naposledy, co předsedám jednominutových projevům. Vždy jsem se snažil dát prostor co nejvíce lidem. Často se dostalo na celý seznam - tak jako dnes večer -, neboť jedním z privilegií poslanců Evropského parlamentu je hovořit a pondělní večery k tomu vždy dávají příležitost. Chtěl bych vám tedy také upřímně poděkovat za to, co jste nám sdělili.
Je jasné, že máme všichni prospěch z integrované evropské ekonomiky a společnosti. Tento prospěch však také přináší zodpovědnost. To znamená, že musíme společně pracovat na tom, abychom přijímali pouze taková opatření, která jsou odůvodněna průkaznými skutečnostmi. To je zcela zásadní, pokud chceme zabránit tomu, aby se zdravotní krize stala rovněž krizí hospodářskou. Nesmíme se však zaměřit pouze na negativní aspekty těchto událostí; to by byla chyba. Díky přípravám, které provedla Komise před několika lety v důsledku ptačí chřipky, má EU k dispozici systémy ke kolektivní a účinné reakci na tuto hrozbu.
Vím, že v poslední době, jak se blíží evropské volby, tento Parlament diskutuje o tom, co Evropa skutečně znamená pro občany. V těchto obtížných dnech, myslím, vidíme některé věci jasněji. Evropa znamená solidaritu v čelení této hrozbě. Znamená spolupráci, sdílení informací, odborných zkušeností a kapacit, abychom mohli jednat společně na základě nejlepších dostupných znalostí. Evropa znamená inovace, neboť výzkum financovaný z evropských zdrojů pomáhá začít s výrobou vakcíny co nejdříve. Znamená schopnost reagovat bezprostředně a účinně na společnou krizi. Tuto schopnost získávají prostřednictvím evropských orgánů všechny členské státy. To vše přináší Evropa občanům.
Prvním jsou plány, které máme zpracovány a které již projednala Rada, Evropská komise a Parlament v souvislosti s ptačí chřipkou. Máme tudíž plány, které jsou přesto, že vědečtí specialisté kritizovali některá opomenutí, docela dobré. Chtěl bych se vás tedy zeptat, zda byly tyto plány doplněny, zda je členské státy přijaly a zda jsou připraveny k použití, jelikož je v tomto případě nejslabší článek velmi důležitý, a konečně, pokud jde o koordinaci, kterou jste zmínila, mám radost, že v celé této záležitosti s chřipkou hodláte postupovat společně s Evropským střediskem pro prevenci a kontrolu nemocí.
Třetím okruhem, který bych chtěl uvést, je to, že by bylo užitečné, pokud by se nám podařilo najít vakcínu proti nové chřipce. Tato vakcína bude velmi důležitá a domnívám se, že by ji s využitím technologií, které jsou dnes k dispozici, mohly společnosti připravit do tří nebo čtyř měsíců. Byl bych tedy rád, kdybyste v tomto směru vynaložila úsilí s cílem zajistit, abychom měli k dispozici novou vakcínu, která bude společně s vakcínou proti sezónní chřipce, jejíž období jste na základě veškerých známých vědeckých důvodů správně rozšířila, v boji s touto chřipkou, představovat tu nejlepší hráz proti vypuknutí eventuální pandemie chřipky.
jménem skupiny ALDE. - (NL) Pane předsedající, zdálo by se, že pandemie chřipky není tak hrozná, jak se očekávalo. Opět máme štěstí, stejně jako jsme je měli s onemocněním SARS - avšak zásluha osob s rozhodovací pravomocí to není, pane předsedající. Když vešlo během víkendu ve známost ohrožení chřipkou, dohodli se, že se ve čtvrtek sejdou k naléhavým jednáním - to považuji za zarážející předefinování slova "naléhavý". Následně skoro o ničem nerozhodli. Co se stane, pokud dojde ke skutečné krizi?
Co se stane v případě "velké události", o níž je Světová zdravotnická organizace přesvědčena, že přijde a že si může vyžádat klidně osm až deset milionů životů? Ministři se setkali, aby si vyměnili informace, a byly vyhotoveny plány. Avšak jaká byla kvalita těchto plánů a výměny informací? Jaká opatření byla přijata, a jsou skutečně koordinovaná? Jsou Komisi předávány všechny nezbytné informace? Pochybuji. Vezměme si příklad antivirotik - kdo je má, a kdo je nemá? A jsou nyní ministři konečně ochotni vytvořit evropskou rezervu pro naléhavé případy?
Třebaže nejsem přesvědčen, že návrh Francie na zákaz všech letů do Mexika byl správný, rozhodnutí Rady, že by si měl každý rozmyslet, zda tak učiní, je samozřejmě bláznivé. Jaký má smysl, že tak jedna země učiní a druhá ne, když máme otevřené hranice? Státy by toto rozhodnutí měly přijmout společně. Jediným řešením situace je svěřit oprávnění přijmout tento druh naléhavých opatření Komisi. Vy bystě měla být, paní komisařko, rozhodnutím Rady oprávněna přijmout do 24 hodin v této oblasti nouzová opatření, jako je karanténa, dezinfekční opatření na letištích a omezení cestování.
jménem skupiny Verts/ALE. - (NL) Pane předsedající, dámy a pánové, chtěl bych se připojit k těm, kdo Vám již poděkovali, paní komisařko, za komplexní informace, které jste nám poskytla. Souhlasím však s pány Trakatellisem a Maatenem. Absolvovali jsme v tomto Parlamentu rozsáhlou rozpravu v červnu 2006. Přijali jsme usnesení, na němž jsme tehdy intenzivně pracovali v parlamentním Výboru pro životní prostředí, veřejné zdraví a bezpečnost potravin. Díval jsem se teď znova na toto usnesení a musím říci, že se stejně jako pan Trakatellis obávám, že současný přístup obsahuje velmi mnoho mezer a slabin.
jménem skupiny IND/DEM. - (PL) Pane předsedající, pokud jde o riziko způsobené virem chřipky, chtěla bych citovat některé názory uživatelů internetu, které se objevily jako reakce na paniku v médiích, jíž poskytly dodatečný impuls komentáře ze strany Světové zdravotnické organizace. Uvádí se, že důvodem mediální hysterie je touha zbavit se zásob vakcín a neúčinného přípravku Tamiflu, který zabírá místo ve farmaceutických skladištích, a pokus odvrátit pozornost od světové krize.
Třebaže se ve zdravotnictví uplatňuje subsidiarita, právě infekční onemocnění žádné hranice nemají a nutí nás ke společným akcím. Nelze je totiž řešit výlučně v rámci vnitrostátních možností. Zde je místo pro solidaritu. Slovenská republika je, snad i v důsledku předchozí hrozby ptačí chřipky, dostatečně připravená také na eventuální rozšíření chřipkové infekce na větší epidemii. Ve státních rezervách máme 700 000 kusů Tamiflu pro 5 milionů obyvatel a musím říci, že snad i v důsledku předchozí hrozby ptačí chřipky se obyvatelstvo určitě také dobře připravilo.
V případě epidemie má velký význam informovanost obyvatelstva, neboť lze říci, že tam, kde není informace, platí vlastně dezinformace. Vidíme to v některých afrických zemích, kde například v Egyptě právě tato hrozba chřipkové epidemie, o níž se předpokládá, že se rozšířila z prasat, vede k vybití 300 000-400 000 kusů prasat. Měli bychom však také v tomto případě projevit svou solidaritu také jiným směrem, a sice směrem k cestovním kancelářím, které měly zájezdy do oblastí, kam se vlastně nyní necestuje na dovolenou, nýbrž pouze ve skutečně nutných případech. A protože máme shromáždění Eurolat, měli bychom se zamyslet také nad podporou Mexika, kde se předpokládá, že právě v důsledku tohoto onemocnění dojde ke snížení HDP až o 4-5 % oproti současnému stavu.
(DE) Pane předsedající, paní komisařko, zajímalo by mě, zda jsou k dispozici statistiky ohledně obličejových masek. Kolik masek je v Evropě k dispozici a jaké množství by bylo možné vyrobit v případě, že by takováto nemoc propukla? Totéž platí samosebou o otázce dostupných léků. Existuje přehled, jaké množství léčiva je v současné době v Evropě skladováno a kolik by bylo možné vyrobit v případě propuknutí nemoci? Myslíte, že by bylo možné poskytovat informace lékařům ve všech 23 jazycích Evropské unie, aby tak byly sdělovány rychle a účinně?
Někteří poslanci řekli, že není dostatečná informovanost. Domnívám se, že v Německu jsem obdržel dostatečné informace o tom, jak bych se měl chovat. Nechci také vždy ze všeho vinit Evropu. Za poskytování těchto informací zodpovídají členské státy. Měli bychom využít také této příležitosti, abychom jim připomněli, že musí dostát své povinnosti zajistit informovanost. Také jsem při mnoha příležitostech slyšel, že ještě stále přetrvávají některé nedostatky, a to zejména pokud jde o zásoby vakcín. Zajímalo by mě, zda tomu tak skutečně je, zda členské státy skutečně nechtějí sdílet vakcíny a zda je skladují pouze za účelem použití na svém území, či zda se dohodly na sdílení vakcín. Potom bychom byli ve stejné fázi, jako je nyní Komise. Chtěl bych poděkovat za tuto rychlou a vynikající práci. Blahopřeji!
Mnozí řečníci zmínili otázku antivirotik a zda je dost zásob. Jak víte, můj předchůdce o problematice skladování zásob na úrovni EU diskutoval s ministry zdravotnictví, avšak tito ministři bohužel nechtěli, aby v této oblasti Evropa převzala koordinaci. O tomtéž problému jsme diskutovali loni za francouzského předsednictví v Angers a ministři zdravotnictví opět trvali na tom, že má mít každý členský stát možnost svobodně se sám za sebe rozhodnout, kolik zásob chce. Víme, že je mezi členskými státy v oblasti zásob mnoho rozdílů, a zajímáme se o to.
Pokud jde o novou vakcínu, jak jsem již řekla, setkala jsem se se zástupci průmyslové sféry a podrobně jsme diskutovali o potřebě antivirotik a nové vakcíny. Doufáme, že ke dni 11. květnu 2009 budeme mít výchozí kmen, který předáme průmyslu a ten započne s výrobou nové vakcíny. Nemohu říci, kdy bude nová vakcína hotová, neboť to bude záležet na účinnosti kmene, avšak odhadujeme, že to zabere něco mezi osmi až dvanácti týdny.
Po několika třístranných jednáních a třech schůzích dohodovacího výboru, krátce po půlnoci na poslední schůzi a krátce před vypršením lhůty začalo být jasné, že nebude možné dosáhnout dohody. Delegace Evropského parlamentu předtím jasnou většinou - 15 hlasů pro, žádný proti, pět členů se zdrželo hlasování - odhlasovala vznesení námitek proti poslednímu pokusu Komise o dohodu. Tento návrh nebyl přijat jako základ pro skutečný kompromis. Zároveň byl také zamítnut Výborem stálých zástupců, který zasedal ve vedlejším sále. V dopise ze dne 29. dubna 2009 dva spolupředsedové Dohodovacího výboru informovali Parlament a Radu ministrů, že k dohodě o společném textu nelze dojít ve lhůtě určené v článku 251, odstavci 5 Smlouvy o ES.
Zejména Rada neustoupila ani o píď v otázce výjimky. Parlament nabídl několik kompromisů, které by poskytly zaměstnavatelům značnou flexibilitu, pokud jde o pracovní dobu. Parlament byl obzvláště ochotný ke spolupráci v otázce podmínek pracovní pohotovosti, protože většina členských států, v tomto případě devět, využívá výjimku výhradně pro pracovní pohotovost. Ovšem blokující menšina v Radě zabránila každému pokusu o zavedení jakékoli odchylky. Nebyl přijat ani návrh na zrušení výjimky.
Pokud jde o pracovní pohotovost, Soudní dvůr Evropských společenství jasně řekl, že pracovní pohotovost, je pracovní dobou. Ani neaktivní část doby pracovní pohotovosti nemůže být celkově nebo zčásti brána jako doba odpočinku, jak vyžadovala Rada. Delegaci Parlamentu bylo také zřejmé, že pracovní pohotovost je nezbytná tam, kde je vyžadována nepřetržitá činnost. Rada nebyla připravena přijmout toto omezení. Jaký to má výsledek? Pokud číšník sedí v prázdné restauraci, je tato doba brána jako neaktivní doba pohotovosti, která bude samozřejmě jinak ohodnocena. K tomu nesmí dojít. Parlament zaujal flexibilní postoj a podpořil také návrh na maximální 48hodinovou pracovní dobu na pracovníka, a nikoli na smlouvu. V tomto případě jsme se nemohli shodnout ani na tom, aby tato zásada byla zapsána v bodech odůvodnění.
Během tohoto parlamentního volebního období přijal Parlament 389 právních aktů v postupu spolurozhodování. 24 z nich bylo uzavřeno při třetím čtení po úspěšném dohodovacím postupu. To jasně ukazuje, že mezi těmito institucemi existuje kultura spolupráce. V případě směrnice o pracovní době se dohodovacímu výboru poprvé od chvíle, kdy vstoupila v platnost Amsterodamská smlouva, nepodařilo dosáhnout dohody. Doufám, že nová Komise velmi brzy představí nový návrh, který, doufejme, povede k dohodě.
Kvalifikovaná většina členských států se shodla, že klíčový sporný bod, tzv. opt-out, bude ve směrnici do budoucna ponechán, ale s pevně stanovenými podmínkami, které jeho používání velmi zpřísní. Rada například chtěla, aby byl maximální limit délky týdenní pracovní doby při používání opt-outu snížen ze 78 hodin na 60 či 65 hodin, navrhovala zákaz sjednání opt-outu při podpisu pracovní smlouvy či omezit dobu souhlasu daného zaměstnancem pro práci v režimu opt-out na jeden rok. Cílem Rady bylo jednak omezit používání opt-outu v členských státech, ale zejména snaha zvýšit ochranu samotného zaměstnance, který by opt-out využíval. Rada považovala svůj návrh směrnice za vyvážený, posilující ochranu zaměstnanců a doufala, že bude přijatelný i pro Parlament a že jej Parlament ve druhém čtení přijme.
České předsednictví si plně uvědomovalo po hlasování v prosinci loňského roku odlišnost postojů obou institucí k návrhu směrnice, ale zároveň nevnímalo dohodovací řízení jako souboj institucí o prestiž, nýbrž prosazovalo pragmatický, neideologický a realistický přístup, který by zohledňoval realitu evropského pracovního trhu. Je neoddiskutovatelným faktem, že opt-out dnes používá 15 ze 27 členských zemí EU. Od ledna letošního roku, kdy převzala Česká republika vedení v Radě, jsme vedli velmi intenzivní jednání na všech jejích úrovních s cílem nalézt reálný prostor pro možný kompromis s Parlamentem. Již 13. ledna se konala první schůzka členských zemí v Praze na toto téma. Uskutečnilo se minimálně osm kol neformálních trialogů a velmi neobvykle i tři kola samotného dohodovacího řízení. Na tomto místě mi dovolte, abych poděkoval Komisi, a zvlášť panu komisaři Špidlovi, za odbornou pomoc i konstruktivní přístup při hledání možného kompromisu nad textem směrnice. Rada byla ochotna se dohodnout, slevit ze společné pozice, a přesto nakonec k dohodě nedošlo. Během posledních čtyř měsíců české předsednictví velmi aktivně a odpovědně vedlo jednání s Parlamentem a předkládalo mu řadu kompromisních návrhů k jednotlivým otázkám směrnice, aby jejich konečné řešení vyhovovalo jak Radě, tak Parlamentu.
Dnes mohu odpovědně prohlásit, že Rada učinila řadu významných ústupků směrem k požadavkům Parlamentu, a přesto to Parlamentu nestačilo. Rada byla například ochotna opustit společnou pozici a přijmout názor Parlamentu, že veškerá pracovní doba pohotovosti je pracovní dobou. Rada ustoupila i při diskuzi o sladění pracovního a rodinného života ve lhůtě pro poskytování náhradního denního odpočinku i v definici vrcholového zaměstnance a mohl bych pokračovat. Rada se chtěla s Parlamentem dohodnout i klíčové otázce opt-outu a byla ochotna vyjít vstříc Parlamentu a přijala jeho další návrhy, např. zákaz sjednat opt-out ve zkušební době, vypuštění maximálního týdenního limitu pracovní doby pro opt-out, ačkoliv jsme samozřejmě měli pocit, že jednáme proti zájmu zaměstnanců, a byli jsme ochotni přijmout i zavedení evidence skutečně odpracované doby v opt-outu. Parlament však Radě nepřišel naproti.
Jménem českého předsednictví je mi upřímně líto, že Parlament nebyl ochoten přijmout kompromis a dohodnout se na revizi směrnice, na kterou čekají nejen členské státy, ale i občané Evropské unie dlouhých pět let. Přijetí revize směrnice by přispělo k větší ochraně zaměstnanců, vyřešení otázek pracovní pohotovosti a odpočinku a přispělo by k vytvoření podmínek pro postupné snižování využívání opt-outu v členských zemích. Na tyto argumenty však vaši zástupci ve vyjednávacím výboru neslyšeli. Odmítli na ně přistoupit, odmítli přistoupit i na vstřícné návrhy Rady a kompromisy Komise a setrvali na svém ideologickém postoji. Protože Parlament nebyl ochoten respektovat situaci v Radě i současnou realitu, bude nadále platit stávající směrnice. Nadále nebude omezeno používání opt-outu ani nebude zaveden monitoring a pracující budou moci dále pracovat i 78 hodin týdně. Postoj Parlamentu s velkou pravděpodobností způsobí další rozšíření využívání opt-outu. Evropská komise již dnes má indikace z dalších dvou zemí, že se rozhodnou pro jeho zavedení, a tudíž se naděje na jeho budoucí zrušení ještě sníží. Tomu Rada chtěla zabránit, Parlament však rozhodl jinak.
člen Komise. - Vážená paní předsedkyně, vážené poslankyně, vážení páni poslanci, velmi mě mrzí, že se Radě a Parlamentu nepodařilo dospět k dohodě v závěrečném kole dohodovacích jednání týkajících se revize směrnice o pracovní době. Komise učinila vše, co bylo v jejích silách pro dosažení kompromisu, předložila řadu návrhů týkajících se všech hlavních otázek, aby oběma zákonodárcům pomohla přiblížit se konečné podobě. Rada a Parlament však nakonec trvaly na svých rozdílných stanoviscích ohledně budoucnosti výjimek, opt-outu, která nebylo možné sladit.
Chápu a respektuji přání Parlamentu ukončit s definitivní platností používání výjimek. To by bylo i pro mě ideálním řešením a tento prvek jsme též začlenili do návrhu Komise na změnu směrnice v roce 2005. Nicméně po několika letech jednání se jasně ukázalo, že se tím nezajistí dosažení dohody v Radě, že se tím nepřekoná blokační menšina. Příliš mnoho členských států prostě trvalo na tom, že bude možné používat individuální výjimky a že tato možnost musí být ve směrnici i nadále zachována. Proto Komise předložila alternativní návrhy, které měly za cíl zlepšit právní ochranu pracovníků, kteří využívají výjimky a de facto oslabit jejich využívání, zavést důkladné sledovaní používání výjimek na vnitrostátní a evropské úrovni a stanovit omezení pro současné používání odchylek, čímž by se dosáhlo také toho, že povolování výjimek bude pro členské státy čím dál méně zajímavé. Jsme přesvědčen, že tento přístup by skutečně v praxi zlepšil podmínky pracovníků, a co je ještě důležitější, zvýšil by dlouhodobé vyhlídky na to, že členské státy přistoupí na zrušení výjimek. Parlament vycházel z toho, že neexistuje lepší ujednání než takové, které výslovně stanoví zrušení opting-out. Důvody pro toto rozhodnutí respektuji, zastávám však jiný názor.
Jak jsem již mnohokrát uvedl dříve, jsem plně přesvědčen, že neúspěch při dosažení dohody ohledně návrhu na změnu je špatnou zprávou pro evropské pracovníky a podniky, pro evropské instituce a konec konců pro Evropu jako celek. Za prvé se tím neřeší problém výjimek, které se budou i nadále používat v souladu se stávající směrnicí bez stanovení data jejich ukončení a s velmi malým počtem omezení a bez jakéhokoliv zvláštního přezkumu. Vím, že mnozí z vás namítali, že pracovníci budou pracovat 65 hodin týdně, a chápu tyto obavy, faktem ovšem je, že současná směrnice umožňuje pracovat až 70 hodin týdně. Za druhé přestože rozhodnutí Soudního dvora ve věci pracovní pohotovosti a náhradní doby odpočinku zůstanou zachována beze změny, obávám se, že v mnoha případech to v praxi nepovede k lepší ochraně pracovníků. V řadě členských států mají odvětví s vysokou mírou pracovní pohotovosti skutečné obtíže při dodržování pravidel plynoucích z rozsudků SIMAP, Jaeger. Dosavadním výsledkem je to, že ještě více členských států začalo s cílem vyřešit tento problém používat výjimky. V současné době jich je 15 a mám obavy z toho, že nyní, když není dohoda o pracovní pohotovosti, ještě více států začne opt-out používat, aby se přizpůsobily rozhodnutí Evropského soudního dvora, neboť nebudou mít jinou možnost. Se stoupajícím počtem států užívajících výjimku bude mnohem těžší dosáhnout dohody v Radě o jejím ukončení. Za třetí neúspěch jednání znamená, že řada velmi významných zvláštních záruk schválených Radou pro pracovníky v celé Evropě, kteří již nyní výjimky využívají, nebude platit, nevstoupí v účinnost. A konečně připravíme se také o možnost zlepšení, pokud jde o opatření k zajištění souladu mezi prací a rodinným životem a jasnější definici odchylky pro nezávislé pracovníky. Oba zákonodárci však již učinili rozhodnutí a bezprostředním důsledkem bude neprovedení zvláštního přezkumu výjimek, který požaduje stávající směrnice o pracovní době. Rozhodnutí respektuji. Spolu s ostatními členy Komise se nyní budeme muset zamyslit nad situací, k níž došlo v důsledku nedohody mezi zákonodárci.
Také bych rád řekl, že není pravda, že je to čistě chyba Rady, zatímco většina poslanců Parlamentu se, jako rytíři v lesklé zbroji, obětovala v zájmu pracovníků. Skutečností je, že vinu nesou obě strany. Je pravda, že Rada neustoupila ani o píď v otázce výjimek, ale většina v Parlamentu byla stejně neústupná, když trvala na tom, že k řešení je možné dojít, jedině pokud bude možnost výjimky zrušena. Následkem toho se obě strany míjely jako lodi v noci a výsledek se dal snadno předpovědět.
Je to promarněná příležitost. Například by bylo možné zavést evropské nařízení o pracovní pohotovosti, které by pro celou Evropu stanovilo, že "doba pracovní pohotovosti je pracovní dobou", jak stanovil Soudní dvůr Evropských společenství. Aby toho mohlo být dosaženo, bylo by nezbytné, aby parlamentní většina trošku ustoupila v otázce možnosti výjimek, například pokud šlo o určení podmínek, za kterých je výjimka možná, které by měly být co možná nejpřísnější, a o to, kdo má o udělení výjimky rozhodovat. Měly by být zahrnuty obě strany průmyslu. Nestalo se však nic z toho. Z trvání na odstranění možnosti výjimky za každou cenu se stala svatá kráva. To byla druhá strana nesmiřitelného jednání, kvůli němuž se nepodařilo nalézt nové řešení. Je to velmi politováníhodná situace. Jak jsem řekl, není to v zájmu pracovníků.
jménem skupiny PSE. - (ES) Paní předsedající, i když marné snahy vedou k trudomyslnosti, rád bych zopakoval, že možnost výjimky by měla být zrušena, protože měla trvat po dobu deseti let - která skončila v roce 2003 - a její zrušení je nesmírně důležité pro zdraví lidí, pro skloubení rodinného a profesního života, pro to, abychom vedli diskusi, která se slučuje s tou, kterou jsme vedli před půl hodinou, a s tou, která bude následovat, pro to, aby byly respektovány mezinárodní konvence Mezinárodní organizace práce, pro to, aby se evropské sociální právo stalo skutečností, aby zaměstnanecké organizace zůstaly nedotčeny, a aby občanům zůstala víra v evropské instituce.
Navrhovali, aby to byla odchylka, jako v článku 20; odchylka, nikoli výjimka: aby to bylo normální. Navíc návrh byl zároveň nespoutaným útokem na právní předpisy Soudního dvora. Odebral práva a pracovní podmínky lékařům. Nikdy se ani nepřiblížili k naší představě nebo představě Soudního dvora ohledně náhradního odpočinku pro lékaře. Byl to nespoutaný útok na pracovníky. Ba co víc, obvinili nás, že jsme to dělali v době voleb. Je čest naslouchat občanům a pracovníkům.
Podporuji výjimku pro 48hodinový limit ze směrnice o pracovní době, pokud je dobrovolná. Pokusila jsem se zpřísnění prosadit během zasedání výboru a zajistit, aby nebylo možné podepsat výjimku současně se smlouvou a aby bylo možné kdykoli od výjimky odstoupit. Právě to navrhovala také Rada. Je to důležité pro flexibilitu, pro pracovníka i pro zaměstnavatele. Proč by si někdo nemohl vydělávat o přesčasech, pokud o to stojí?
Byl by to náš příspěvek k plánu vylepšit kvalitu práce. Naše usnesení by stanovilo minimální normy a zároveň by poskytlo určitou flexibilitu, která by představovala řešení pro nemocnice. Rada to však několik týdnů blokuje a tento plán nakonec selhal. Bohužel, v tomto případě je částečně odpovědná i Komise, protože nijak nepřispěla k nalezení řešení. Návrhy Komise se s pracovním právem nemazlily a zpochybnily to, co se obecně považuje za minimální právní standard. My ve Skupině Zelených/Evropské svobodné aliance spolu s velkou většinou dohodovacího výboru jsme nebyly ochotni hlasovat ve prospěch legalizace vykořisťování.
Je známo, že jedním ze skalních odpůrců v Radě byl německý ministr práce a sociální demokrat Olaf Scholz. Ve vší vážnosti chtěl zavést výjimky pro dlouhodobé řešení, které by umožnilo lidem pracovat až 78 hodin týdně. V Německu se prohlašuje za zástupce pracujících, zatímco v Bruselu vystupuje jako mluvčí za členy Rady, kteří jednají proti zájmům evropských pracujících. Tím vrazil sociálním demokratům nůž do zad.
Jak řekl prezident Klaus, mezi občany a volenými zástupci EU je velká vzdálenost, ale mnohem menší v rámci členských států, což činí EU nedemokratickou. Souhlasím a osobně trvám na tom, abychom občany zastupovali silněji. Nakonec, zatímco v roce 2004 chtěly možnost výjimky jen čtyři státy, nyní je to již 15. Nenaznačuje to něco? A poslanci EP měli tu drzost nazvat 15 států z 27 blokační menšinou - Parlament se tu popírá!
Mohu vám také říci, že jsme během jednání pokročili. Pokud jde o dobu pracovní pohotovosti a náhradního volna, považuji za pokrok, že se všichni shodneme, že doba pracovní pohotovosti se počítá jako pracovní doba. Jsem přesvědčen, že zde jsme mohli dospět k dohodě. Důvodem, proč jsme k dohodě nedospěli, byla otázka výjimky. Na jedné straně byla Rada s blokační menšinou, která rezolutně odmítala odstranění výjimky, a na druhé straně - a to je často opomíjeno - velká většina v Evropském parlamentu, která by se velmi ráda výjimky zbavila, protože nemá nic společného se zdravím a bezpečností. My poslanci Parlamentu jsme se snažili, navrhli jsme, že sama Rada by měla přijít s konečným termínem. Nakonec jsme byli ochotni říci dokonce: "Navrhneme termín pro další vyjednávání a pro navržení konečného termínu." Rada nehodlala přijmout ani to. Pak to bylo nemožné. Nebylo to tak, pane Sedláčku, že Rada přijala veškeré podmínky Parlamentu, pokud jde o podmínky pro výjimku. Když jsme zahájili vyjednávání v poslední den, byl zamítnut víceméně každý návrh. Mohu potvrdit, že ve skutečnosti je většina pro zrušení výjimky. Velká většina v Parlamentu a většina v Radě, ale bohužel menšině v Radě bylo umožněno rozhodnout, že výjimka musí zůstat. To je neuspokojivé. Doufám, že Komise se vrátí, že lidé přijmou svou odpovědnost a že výchozím bodem pro nový návrh bude to, co je předmětem směrnice, tedy zdraví a bezpečnost pracovníků, a že výjimka pak bude postupně zrušena.
(EL) Paní předsedající, Rada, ruku v ruce s Komisí, nese plnou odpovědnost za to, že se nepodařilo nalézt kompromis, a důvod je jednoduchý: je to proto, že jste trvali na tom, abychom přijali kompromis, který by uchoval výjimku natrvalo; chtěli jste nás a miliony pracovníků oklamat a ponížit přeměnou provizorní výjimky poskytnuté Velké Británii v roce 1993 v trvalé, nesociální pravidlo. Naštěstí valná většina v Evropském parlamentu řekla ne. Každý, kdo má nějaké pochybnosti, by si měl jen poslechnout řeč zástupce českého předsednictví: dogmatický neoliberalismus, tvrdá ideologie, arogance a laciná snaha oklamat evropské občany.
Pane Špidlo, vy nemáte právo interpretovat a uplatňovat rozsudky Evropského soudního dvora podle libosti; vy máte uplatňovat judikaturu Evropského soudního dvora a vést řízení pro porušení práva Společenství proti členským státům, které celé roky neuplatňují rozsudky Soudního dvora. Nemůžete říkat, že my to neděláme, protože se chystáme revidovat směrnici. Pochopte jednu věc: Parlament v žádném případě nebude souhlasit s kompromisem, který neodstraňuje výjimku.
Někteří investoři, zejména z východoasijských zemí, se nejen snaží zavést východoasijskou pracovní morálku, proti čemu se zaměstnanci dožadují právní ochrany, ale objevil se také nový fenomén na pracovním trhu: snaha vyměnit domácí pracovní sílu za východoasijskou, která je zvyklá na odlišnou pracovní kulturu a neomezenou pracovní dobu. V současné krizi, kdy se zvyšuje nezaměstnanost, se nerovnoměrnost vztahu mezi zaměstnavatelem a zaměstnancem ještě více ozřejmila. Proto je omezování pracovní doby obzvláště potřebné, i při vědomí potřeby svobody zaměstnance.
Znepokojivý je předmět tohoto extremismu. Rada chce zachovat jak výjimku, tak roční výpočet pracovní doby. Upozornil bych pana komisaře a Radu, že 78hodinového týdne se dosáhne odložením doby odpočinku, kterou zajišťuje text, jejž Rada bránila. Proto vytváří horší situaci než předchozí směrnice; upřímně řečeno, je těžké pochopit, jaký má Rada koncept pro práci a pracovní podmínky, ale také pro odborové svazy a smlouvy.
Pokud jde o hlavní problém výjimky, podle mého názoru to, co nabízela Rada, bylo v rozporu se zákonem a především odporovalo tomu, co považuji za základní prvky Evropy, která nemůže, a neměla by, opustit svůj sociální rozměr, aniž by ztratila svou identitu. Bylo nemyslitelné povolit, aby byl do právních předpisů Společenství začleněn obecný stálý předpis, který je v rozporu s doporučením Komise, jež ve svém sociálním programu nabádá členské státy, aby dodržovaly úmluvu Mezinárodní organizace práce. Bylo také možné dosáhnout dohody na základě řady výjimek a obecných pravidel; kromě toho jsme mohli využít příspěvku sociálních partnerů, kteří jsou s to, pokud se respektuje jejich nezávislost, se spravedlivě a účinně dohodnout.
Paní předsedající, až budoucí generace budou soudit tento Parlament a jeho práci na dokumentu o pracovní době, předpokládám, že uvidí, jak naprosto nedůvěřivě se chovali poslanci EP během trialogu. Uvidí, že počátkem 90. let, když nejsilnější stranou zde v Parlamentu byli sociální demokraté a když většinu vlád členských států vedla levice, vznikla směrnice, která, jakkoli dobrý byl její záměr, odráží obvyklé socialistické dogma, že lidé nejsou schopni sami rozhodovat o rovnováze mezi prací a soukromým životem, že politici vědí vše nejlépe, a že samozřejmě ze všech nejlépe vědí vše evropští politici, že zde byla směrnice o pracovní době, která prostě nikdy nefungovala.
Máme směrnici, která zjevně nemůže být uplatňována, a jak reaguje Parlament? Že se lidé pletou; že se pletou členské státy; že se plete Komise a že se vše musí nacpat do této jedné svěrací kazajky univerzální velikosti, která ovšem nikomu nesedí. Pochopitelně, Rada odmítla ustoupit, protože, stejně jako poslanci EP, vlády členských států byly zvoleny, aby lidem otvíraly příležitosti, nikoli aby omezovaly jejich svobodu. Ty však měly na paměti to, co někteří poslanci Evropského parlamentu zapomněli.
Lituji, že musím říci - a zde se rozcházím s předchozími řečníky, zejména s levou stranou Parlamentu -, že významný díl odpovědnosti za takový konec nese náš Parlament, který přijal nerealistickou vyjednávací strategii. Mnohé země Evropy mají přísloví, které zní: "Lepší je často nepřítelem dobrého." Během vyjednávání jsem si všiml, že většina mých kolegů poslanců, zejména z levé strany sněmovny, bohužel na tuto lidovou moudrost zřejmě zapomněla.
Rád bych něco řekl, i když mi to nepřinese žádné uspokojení. Připomenu Parlamentu, že během první schůze dohodovacího výboru jsem navrhl přijetí kompromisního postoje spolu s uznáním, že vzhledem k tomu, že ve většině členských států jsou mnoho let uplatňovány flexibilní zásady organizace pracovní doby se souhlasem zaměstnance, nelze očekávat radikální změny a že takový přístup by mohl mít za následek zablokování vyjednávání. Bohužel právě to se stalo a já se obávám, že k tomu došlo kvůli předvolební kampani, a nikoli v zájmu evropských pracujících.
Dnes nám Philip Bushill-Matthews vypráví o svobodné volbě zaměstnanců - svobodné volbě odpracovat tolik hodin, kolik chtějí. Podívejte se, Philipe, na situaci ve Spojeném království, v členském státě, který používá obecnou výjimku nejdéle. Podle Šetření pracovních sil v EU tam 3,5 milionu pracovníků pracuje pravidelně více než 48 hodin týdně. Podle téhož průzkumu 58 % z nich - téměř 60 % - říká, že by rádo pracovalo méně než 48 hodin týdně. 2,2 milionu z těchto 3,5 milionu lidí ve Spojeném království za tuto práci navíc, kterou odvádí každý týden, nedostává žádnou odměnu. Nejsou to blázni, ale jsou nuceni tyto hodiny odpracovat a byli postaveni do situace, kdy musí odpracovat hodiny navíc. Taková je realita použití výjimky.
Problém doby pracovní pohotovosti je problémem především pro ty, kdo pracují ve veřejných službách, a zejména ve zdravotnických službách, kde prodloužení pracovní doby znamená nejen horší pracovní podmínky pro lékaře a sestry, ale také hrozbu pro bezpečnost a zdraví pacientů, a navíc občanskou odpovědnost lékaře za zneužití úřední moci. Svobodná volba v této věci znamenala, že v nemocnici ve městě Radom v Polsku nebyl zaměstnán nikdo, kdo nesouhlasil s tímto postupem. To znamená, že v praxi svobodná volba neexistuje.
(NL) Paní předsedající, v roce 1817 sociálně založený britský podnikatel Robert Owen obhajoval zavedení osmihodinového pracovního dne. Byl přesvědčen, že všichni mohou žít v blahobytu, pokud budou lidé pracovat osm hodin a práce bude dobře zorganizována. Poté, přesně před 125 lety, byl dán první impuls k zavedení osmihodinové pracovní doby ve Spojených státech. Jedním z demokratických přesvědčení v Evropském společenství je, že zkrácení pracovního týdne přispívá k důstojnému lidskému životu. Naštěstí se k nim v posledních desetiletích přidal větší zájem o dělbu práce a pečovatelské povinnosti.
úřadující předseda Rady. - (CS) Dámy a pánové, byla to pro mne velmi zajímavá diskuze a dovolte mi, abych krátce zareagoval na některé podněty. Za prvé bych chtěl říci něco, co tady nezaznělo, ale je třeba si to říci upřímně. Není náhodou v Evropě nejvyšší ochrana zaměstnanců na světě? Já se domnívám, že je, takže, když zde hovoříme o nějaké snaze tuto ochranu demontovat nebo o tom, že se vracíme do 19. století, není to pravda. My se pouze snažíme ji přizpůsobit současné ekonomice a ekonomické situaci na světě. My nežijeme ve 20. století. My žijeme v 21. století, pracujeme, já nechci říci, jak dlouho, ale pracujeme nepřetržitě. Vidíte ten mobil, vidíte ty počítače. Každý dostáváme denně e-maily a běžně dostáváme e-maily 24 hodin denně a zároveň nikdo nespočítá, kolik hodin kdo pracuje. Takže ta snaha, která - hovoříme o nějaké flexibilitě - zde je, je pouze snaha o to, abychom se dokázali jako Evropa té globální konkurenci vůbec vyrovnat.
Máte pravdu, pane poslanče Nassauere, když jste říkal, abychom se domluvili na otázkách, např. na otázce on-call time. Já chci říci, že v tomto směru Rada zcela vyšla vstříc Parlamentu a souhlasila s tím, že on-call time by byl počítán jako pracovní doba na rozdíl od společné pozici, která říkala něco jiného. Dokonce jsme Parlamentu jako Rada navrhli, aby tato směrnice upravila pouze otázku on-call time a otázky opt-outu nechala někdy na příště, ale bez reakce ze strany Parlamentu. Paní poslankyně Figueredo říkala, že návrhy Rady zhoršují pozici pracujících, ale já bych chtěl znovu pouze připomenout to základní. Rada navrhla snížení počtu hodin při využívání opt-outu ze 78 na 60 či 65, ale naopak pan poslanec Cercas to odmítal. Rada navrhla omezení, omezení monitoringu a omezení při zavádění opt-outu. Rada to akceptovala a stejně to neprošlo. Pan poslanec Andersson se možná mýlí v tom, když říká, že Rada nebyla ochotna přijmout kompromisní návrhy Komise. Naopak Rada je na svém zasedání COREPERu přijala, takže kompromis, který Komise navrhla, Rada akceptovala, neakceptoval to Parlament.
Já bych ještě chtěl říci, že nevím, kdo hovoří s kterými občany Evropské unie, ale my také hovoříme s občany Evropské unie, ale ti nám říkají, že chtějí více svobody, že nechtějí dále nové povinnosti, které na ně někdo má uvalovat, nechtějí, aby jim politici stále zasahovali do jejich osobního života. V současné době se blíží 20. výročí sametové revoluce, konce komunizmu v Evropě, a to právě lidé chtějí oslavit tím, že si svobodu skutečně uhájí. Nechtějí, aby na ně někdo uvaloval nové a nové regulace a povinnosti.
Takže jenom abych to zakončil, je nám nesmírně líto, že jsme nedospěli k dohodě, ale pokud budete nadále odmítat vidět realitu všedního dne, tzn. že 15 z 27 členských zemí využívá opt-out, že v současné době v řadě profesí není jednoduše dost pracovníků na to, aby tyto záležitosti byly, zejména v nových členských státech, pokryty, tak prostě opt-out musí být dosud realitou dne. Vraťme se k této otázce za 10 let, kdy ta situace může být v členských státech jiná. Vytvořme podmínky, aby členské státy nemusely využívat opt-out, a pak se budeme možná divit, že třeba dojdeme brzo i ke kompromisu.
člen Komise. - Dámy a pánové, v debatě se objevily argumenty, které byly již mnohokrát z dobrých důvodů použity. Myslím si, že je to víc než přirozené, protože to byla debata, která trvala pět let, která nás ovlivnila, a já bych chtěl poděkovat všem, kteří se jí velmi vážně účastnili. Ale fakt je, že výsledek, který máme, není výsledek, který je dobrý, není to výsledek stabilní a budeme na něj pravděpodobně muset reagovat. Chtěl bych také konstatovat, že je pro tuto debatu příznačné, že se nezabývala prakticky vůbec ničím jiným než opting-outem a možná trochu málo dobou pracovní pohotovosti. Nebrala v úvahu například doplňkový odpočinek, nebrala v úvahu změny, které byly v rámci noční práce apod. Protože opravdu všechny změny, kterých bylo daleko víc než jenom otázka on-call time nebo opting-outu, všechny tyto změny se staly do jisté míry rukojmími dvou základních otázek. V roce 1993 byla schválena směrnice, která akceptovala výjimku. Tato směrnice předpokládala určité typy revize, ale nikoli jenom zaměřené na opting-out, nýbrž na směrnici jako takovou. V roce 2003 Evropský soud rozhodl o tom, že doba pracovní pohotovosti strávená na pracovišti je pracovní dobou. Je to rozhodnutí, které má svou logiku, a pro mě je zcela pochopitelné. Od tohoto okamžiku začal prudce narůstat počet států, které používají výjimku opting-out. Důvod je jednoduchý. Ve většině států pracovní doba strávená na pracovišti nebyla prakticky uplatňována jako skutečná pracovní doba a v okamžiku, kdy došlo k tomu, že se musela započítat jako pevná pracovní doba, státy pro to, aby zůstaly v rámci směrnice začaly zavádět opting-out.
Dámy a pánové, jak už jsem naznačil, situace je komplikovaná, má svou vnitřní dynamiku. V těch pětiletých debatách, které byly velmi hluboké, byly prozkoušeny prakticky všechny možné cesty směrem kupředu. Myslím si ovšem, že naše debata není uzavřená, že je třeba hledat další řešení, protože situace, která existuje teď, prostě není uspokojivá. A není uspokojivá z řady důvodů a nejenom z důvodů doby pracovní pohotovosti, což já osobně považuji za nejzávažnější, nejenom z důvodu opting-outu, což je nepochybně podstatná otázka, ale i z řady dalších důvodů, jako je třeba práce v noci, doplňkové volno a celá řada dalších věcí, které mohou - a po mém soudu postupně musí - zlepšovat bezpečnost a ochranu zdraví při práci, protože tato směrnice je směrnice, která se týká bezpečnosti a ochrany zdraví při práci. A organizace pracovního času, která je vyjádřena touto směrnicí, má toto hledisko, nikoli jenom hledisko univerzální.
Úřadující předseda Rady, pan Sedláček, nám řekl, že Rada přijala návrh počátkem minulého týdne. Musím jasně říci, že informace, kterou jsme dostali v trialogu byla zcela jiná. Dostali jsme informaci, že návrh Komise nebude přijat, že nebude možnost výjimky během zkušební doby a že nebude přijata doba šestiměsíční. Také bylo jasně řečeno, že doba pracovní pohotovosti nebude vnímána jako nezbytné pokračování pracovní doby. Také nám bylo řečeno přesně to, co bylo řečeno zde, že panuje ochota se přizpůsobit. To nebyl postoj Parlamentu. Ráda bych ujasnila, že jsme tyto informace obdrželi. Problém je možná v tom, že jste přišel později, až po půlnoci, ale my jsme tyto informace dostali.
Zadruhé, pan Bushill-Matthews hovořil, jako by jednání byla předpojatá a jednostranná. Ráda bych vysvětlila jednu věc. Vyjednávací delegaci tvořil zpravodaj, pan Cercas, předseda výboru, stínový zpravodaj pan Silva Peneda ze Skupiny Evropské lidové strany (Křesťanských demokratů) a Evropských demokratů, a já. Shodli jsme se v každém jednotlivém případě. Pravidla této sněmovny zajišťují, aby má skupina neměla v delegaci do dohodovacího výboru většinu. Výsledky byly jasné: 15 hlasů pro, žádný proti, pět lidí se zdrželo hlasování. Dnešní rozprava jasně ukázala, že velká většina Parlamentu tento postoj podporuje. Nechtěla bych, aby někdo odcházel s pocitem předpojatosti.
Mrzí mě, že legislativní proces usilující o změnu směrnice o pracovní době skončil neúspěchem. To podtrhuje nepřítomnost konsensu mezi Radou a Evropským parlamentem v jedné z klíčových otázek související s pracovními podmínkami. Rada zamítla kompromisní řešení, které bylo potvrzeno ve dvou čteních v Evropském parlamentu a podporováno skupinami napříč politickým spektrem, jak pravicí, tak levicí, právě v době, kdy lidé v celé Evropě stále více přicházejí o práci, velké společnosti hromadně vyhlašují své plány na propouštění zaměstnanců a stále více peněz daňových poplatníků se využívá na pomoc bankám, které se dostaly do nesnází, a na zmírnění škodlivých účinků hospodářské krize.
Navíc negativní důsledek toho, jak tvrdohlavě Rada trvala na výjimce, byl, že jako následek dohodovacího postupu vedeného s Evropským parlamentem, který skončil nezdarem, se nepodařilo dosáhnout úspěchu ani v řešení otázky doby pracovní pohotovosti lékařů, přestože zákonodárci EU již byli velmi blízko dohodě a přijetí kompromisního řešení. Dosáhnout dohody v této otázce by bylo pro všechny zúčastněné strany mnohem výhodnější než pokračovat v právních sporech. Přestože nikdo nezpochybňuje obsah rozsudků Evropského soudního dvora, je zvláštní, když lékaři musí neustále podnikat právní kroky vůči obhájcům institucí, aby mohli uplatnit svá práva.
zpravodaj. - Paní předsedající, nejprve bych chtěl poděkovat všem stínovým zpravodajům, kteří se mnou velice ochotně pracovali na neuvěřitelně obtížném a odborném tématu. Na základě společné práce jsme dospěli k tomu, co nazývám, dobrým kompromisem. Chci poděkovat také členům Komise za spolupráci a těšíme se, že v budoucnu s nimi na tomto tématu budeme pracovat. Chtěl bych poděkovat také Patricku Baragiolovi ze sekretariátu AGRI a svému poradci Danu Daltonovi.
Dokud nemáme k dispozici alternativní metody, nepovažuji za moudré tento typ pokusů zakázat, ať přímo, či nepřímo prostřednictvím nevhodně formulovaných právních aktů. Tato směrnice vymezí rámec, který nám umožní postupně omezovat pokusy na zvířatech, jakmile budou k dispozici alternativní metody. To výrazně zlepšuje hledání alternativních možností a jasně nás to směřuje k celkovému zrušení pokusů na zvířatech, k němuž jednoho dne dojde. Ve výboru AGRI máme dobrý kompromis. Zdá se však, že liberální skupina se snaží tuto dohodu zpochybnit. Vyzývám je, aby proti této zprávě nehlasovali, protože to vrátí životní podmínky zvířat o několik let zpátky, a bylo by naprosto špatné, kdyby takto postupovali.
Celá řada členských států již dávno přijala své vlastní vnitrostátní právní úpravy týkající se ochrany zvířat používaných pro vědecké účely. V důsledku tohoto v Evropě existují různé úrovně ochrany. Přezkum zharmonizuje úroveň ochrany v rámci Společenství a zabezpečí hladké fungování vnitřního trhu. Cílem Komise je zlepšit právní předpisy Evropské unie, které upravují pokusy na zvířatech. Na jedné straně to omezí počet pokusných zvířat, a na druhé straně to zvířatům, na nichž se provádějí pokusy, zajistí vhodnou péči a zacházení, jak to vyžaduje Protokol o ochraně a dobrých životních podmínkách zvířat připojený ke Smlouvě o Evropském společenství.
Naším cílem je, aby tento přezkum podstatně zlepšil životní podmínky pokusných zvířat v rámci Evropské unie. Požadavky na dobré životní podmínky jsou nyní oficiálně zahrnuty ve Smlouvě o Evropské unii a musí být brány v úvahu při stanovování politik například v oblasti vnitřního trhu. Odborníci a specialisté zabývající se pokusy na zvířatech, vědecká obec, přímo zainteresovaná průmyslová odvětví a občané se zapojili do přípravy návrhu s průhlednými postupy a bez jakýchkoli výjimek. Návrh vychází také z důkladně odůvodněného posouzení dopadů. Kromě toho se na tomto procesu podílela řada vědeckých organizací. Byla provedena srovnávací analýza možných výhod a nákladů na přijímaná opatření proti nečinnosti za účelem vypracování návrhu. Tento návrh přináší nezbytnou vyváženost; na jedné straně podporuje hospodářskou soutěž a výzkum v Evropě, a na druhé straně plně zohledňuje požadavky na dobré životní podmínky zvířat. Komise pečlivě prověřila obavy zaznívající z různých stran, že návrh z Evropy vyžene evropský výzkum vzhledem k předpokládanému administrativnímu zatížení či nákladům spojeným s určitými požadavky na dobré životní podmínky zvířat. Neexistuje však žádný důkaz, že k takovému odlivu do zemí mimo EU dojde. Některé normy pro životní podmínky obsažené v našem návrhu a řadu přísnějších povolovacích řízení již uplatňují členské státy, které jsou ve výzkumu celosvětově na špičce. Náš návrh dále zohledňuje opatření na minimalizaci administrativního zatížení. Vlastně tady není žádný rozpor mezi přijetím přísných norem pro dobré životní podmínky zvířat a podporou vysoké úrovně vědeckého výzkumu. Naopak, tyto dva koncepty jsou vzájemně propojeny.
jménem skupiny PPE-DE. - (DE) Paní předsedající, pane komisaři, dámy a pánové, směrnice o pokusech na zvířatech vychází ze zásady 3R. Naším cílem je nahrazení, omezení a zdokonalení (replacement, reduction, refinement) pokusů na zvířatech. Abychom toho dosáhli, musíme vytvořit a prosazovat alternativní metody. Za třetí musíme najít kompromis mezi dobrými životními podmínkami zvířat a výzkumem, přičemž je kladen důraz na lidské zdraví. Pane komisaři, také jste zdůraznil, že všechny členské státy musí mít stejné normy.
Současný legislativní návrh vychází z akčního plánu Společenství v oblasti ochrany a dobrých životních podmínek a ochrany zvířat a ze strategie zaměřené na zdraví zvířat. Chceme zajistit vysokou úroveň ochrany a přísné normy v Evropské unii a po celém světě. Nicméně úplné zrušení pokusů na zvířatech, aniž by byly k dispozici jiné metody jako přiměřená náhrada, by v Evropské unii téměř znemožnilo většinu výzkumu, který využívá pokusy na zvířatech. Výzkumné projekty by byly přesunuty do ciziny, ztratili bychom obrovské množství znalostí, které v současnosti máme, a stali bychom se zcela závislí na jiných zemích. Proto je důležité najít kompromis a Výbor pro zemědělství a rozvoj venkova předložil dobrý kompromis. Nepochybně není snadné nalézt vyváženou polohu, ale pro lidi, kteří jsou nemocní, to může být otázka přežití.
Komise byla vystavena velkému tlaku. Chci poděkovat jmenovitě panu komisaři Dimasovi. Odvedl jste velice dobrou práci při přípravě a zavedl jste důležitá zlepšení v životních podmínkách laboratorních zvířat, jako je například předchozí povolení a následné kontroly všech pokusů. Rozšířil jste směrnici tak, aby zahrnovala všechny druhy zvířat, nejen savce. Komise rovněž účinně vyřešila velice kontroverzní otázku pokusů na subhumánních primátech. Tyto pokusy byly omezeny na život ohrožující nemoci a na nemoci mozku.
Je však škoda, že nebyl schválen článek 15. Tento článek umožňuje, aby si některé členské státy ponechaly přísnější normy, jak je tomu například v Nizozemsku. Proč chceme snížit normy, které jsou v Nizozemsku v současné době velice přísné? Naším společným cílem musí být nalezení rovnováhy mezi vysokou úrovní životních podmínek zvířat a intensivním výzkumem. Mám už dost neustále omílaného podpásového argumentu, že se výzkum přesune do ciziny. To nemusí být vždy nutně pravda.
Tato zpráva vymezuje možnou rovnováhu mezi rozporem hodnot a emocí, které máme před sebou, a prozrazuje snahu o kompromis, což tomuto parlamentu a jeho nejangažovanějším poslancům slouží jen ke cti. Blahopřeji proto všem, s nimiž jsem tuto diskusi nejvíce vedl - zpravodaji panu Neilu Parishovi a stínové zpravodajce socialistické skupiny Evropského parlamentu paní Roselyne Lefrançoisové - k jejich skvělé práci a konsensu, kterého se jim podařilo dosáhnout v tak obtížné a kontroverzní otázce.
- (CS) Vážený pane předsedo, pane komisaři, dámy a pánové, také mi není lhostejné utrpení pokusných zvířat a současně jako lékařka vím, že musíme udělat všechno proto, abychom co nejdříve našim pacientům dokázali přinést - jak se říká na tácu - vakcíny a léky pro nové nemoci i pro nemoci staré. Já chci poděkovat kolegům, kterým se podařilo najít skutečně vyvážený kompromis, který dbá a ctí etické principy, pokud jde o zacházení se zvířaty. Kompromis, který zároveň umožní pokračovat ve výzkumech, ale zejména je to směrnice, která dává jasný politický signál, že si přejeme, aby naši vědci hledali alternativní metody, jak ověřovat výzkum nových léků tak, abychom minimalizovali počet zvířat a minimalizovali počet testů a samozřejmě, abychom dodržovali veškeré možné etické principy tak, aby zvířata netrpěla. Děkuji vám všem za tento výsledek.
Byla vyjádřena také obava o kritéria pro kategorie závažnosti. Mohu vám sdělit, že před letními prázdninami Komise svolá pracovní skupinu odborníků, která přezkoumá definici příslušných kritérií pro používání zvířat v Evropské unii. Bezpochyby budeme muset udržet dosaženou rovnováhu mezi potřebami průmyslu a podporou výzkumu na jedné straně a dobrými životními podmínkami zvířat na straně druhé, jako výsledek podrobných konzultací s přímo zúčastněnými subjekty. Následně musí být zachováno omezení při používání subhumánních primátů, stejně jako zásada povolování a nezávislého etického hodnocení všech forem výzkumu, které tvoří základní prvky tohoto návrhu. Shrnuto, Komise může přijmout v plném rozsahu, částečně nebo v zásadě 83 z celkových 202 předložených pozměňovacích návrhů. Sekretariát Parlamentu obdrží seznam s podrobnými stanovisky k pozměňovacím návrhům.
Na závěr bych chtěl dodat, že kromě tohoto návrhu, který je velice důležitý a v němž musíme zachovat rovnováhu mezi potřebami vědeckého výzkumu a zlepšováním zdraví lidí a zároveň používáním metod, které nejsou vůči zvířatům tvrdé, musím říci, že Komise za dobu, co jsem komisařem, přijala řadu opatření na ochranu zvířat. Připomněl bych vám naši předchozí rozpravu o tuleních, velice drastická opatření a reakci v souvislosti s lovem velryb, problematiku neudržitelného lovu, zejména na jaře, a opatření, která jsme přijali poprvé jako Komise, a bezpečnostní opatření, která mají těmto případům předcházet.
Do této zprávy bylo vloženo mnoho odborných znalostí a práce. Zpráva nevznikala lehce. Vložili jsme do ní seriózní práci a máme dobré kompromisy. Snažil jsem se všechny strany spojit, abychom předložili zprávu, která je dobrá pro Parlament, dobrá pro výzkum a průmysl a dobrá zvířata. Naléhavě vyzývám všechny, aby zprávu podpořili, protože pokud se nám ji nepodaří prosadit, zpráva se o několik let zpozdí a to bude na újmu průmyslu i životním podmínkám zvířat. Vyzývám proto všechny poslance, aby ji podpořili.
Pokud jsou zde skupiny, které se rozhodly hlasovat proti, myslím, že jediné, co to nakonec způsobí, bude odklad dobrého návrhu, návrhu, jenž Evropské unii zajistí výzkum, který pomůže zvládat nemoci a vytvořit nové léky, a zároveň sníží počet zvířat, která je nutno používat, a reálně posílí Evropské středisko pro validaci alternativních metod při hledání alternativních možností. Vyzývám proto všechny poslance, aby pro návrh hlasovali, protože dopoledne chceme dosáhnout opravdu výrazného výsledku.
I když však toto zůstává konečným cílem, nejsme zatím v situaci, abychom mohli pokusy na zvířatech zcela ukončit. V rozvoji alternativních metod pro provádění pokusů bez použití zvířat zůstávají velké mezery. Dokud tomu tak je, bylo by nerozumné a pro lidské zdraví možná katastrofální stanovit závazné datum, po němž by už pokusy na zvířatech nebo pokusy některých kategorií neměly být prováděny, například pokusy na subhumánních primátech. Průzkum veřejného mínění tento přístup většinou podporuje a je třeba ho brát v úvahu.
Reforma je výsledkem jednání s Radou zastoupenou českým předsednictvím, které si mimochodem zaslouží mé plné uznání, neboť během svého funkčního období nemělo nouzi o politická úskalí, s nimiž se muselo vyrovnávat; je to kombinace strukturální reformy směrnice, která neovlivní podstatu mandátu Parlamentu a která plně respektuje zásadu subsidiarity, neboť směrnice zavádí zásadu sankčních opatření za podmínek definovaných rozhodnutím Soudního dvora, přičemž vymezení jednotlivých druhů sankcí ponechává na členských státech.
To vyplní vakuum vzniklé rozhodnutím Soudního dvora, kterým se anuluje rámcové rozhodnutí č. 2005/667, které stanoví povahu, typ a úroveň trestních sankcí za nelegální vypouštění znečišťujících látek na moři. Přijetí směrnice umožní účinněji bojovat proti osobám odpovědným za znečišťování moří. Text, který Parlament hodlá přijmout, je proto důležitým dodatkem třetího souboru legislativních opatření pro námořní bezpečnost podepsaného předsedou Parlamentu i předsedou Rady na konci vašeho posledního plenárního zasedání.
Z tohoto důvodu Komise text podporuje, třebaže se zde rozlišuje přístup k méně závažným protiprávním jednáním a k opakovanému méně závažnému protiprávnímu jednání. Na druhé straně oceňuji, že Rada a Parlament považovaly za vhodné, aby vypouštění, které nezhoršuje kvalitu vody, nutně nepodléhalo trestnímu stíhání. Ještě více než Parlament bych si přál, aby vypouštění malého množství bylo trestně stíháno; ačkoliv nemusí být nijak závažné, může vést, právě proto že se opakuje, ke skutečnému znečištění mořského prostředí.
zpravodaj pro stanovisko Výboru pro životní prostředí, veřejné zdraví a bezpečnost potravin. - Pane předsedající, právní vakuum vytvořené příslušným rozhodnutím Evropského soudního dvora si vynutilo změnu směrnice, která je předmětem rozpravy. Je neuvěřitelné, že chyba v právním základu pozdržela provádění této významné směrnice, a bezpochyby je to v neprospěch našeho mořského prostředí. Všichni zúčastnění si z toho mohou a musí vzít poučení, abychom se v budoucnu takovým situacím vyhnuli.
navrhovatelka stanoviska Výboru pro právní záležitosti. - (DE) Pane předsedající, znečištění moří se dostává do centra pozornosti, pouze když dojde k dramatické havárii. Pak se vážně diskutuje o hrozbách, které toto pokračující znečišťování představuje pro naše oceány. Bohužel v mezidobí je toto téma vždy do značné míry opomíjeno. Musíme brát vážně trvalé a opakované porušování právních předpisů, které významně a dramaticky zvyšuje hrozbu nejen pro naše oceány, ale také pro naše pobřeží.
jménem skupiny PPE-DE. - (DE) Pane předsedající, pane místopředsedo Komise, Skupina Evropské lidové strany (Křesťanských demokratů) a Evropských demokratů podporuje verzi pozměněné směrnice, kterou zpravodaj vyjednal s Radou a která zavádí sankce za znečištění z lodí. Chceme mu upřímně poblahopřát za jeho práci. Chceme poblahopřát také panu místopředsedovi, neboť bez pomoci Komise by nebylo možné dospět k dohodě s Radou v prvním čtení. Dnešní den je pro nás významný, protože můžeme uzavřít toto důležité téma na konci stávajícího funkčního období.
Je mnohem levnější něco nelegálně vyhodit do moře. Samozřejmě to není správné. Proto potřebujeme účinné sankce. Chci poděkovat panu zpravodaji za tuto trojcestnou dohodu, ke které společně dospěly všechny tři orgány. Je jasné, že závažné znečištění z lodí je nutno vyhodnotit a trestat jako trestný čin a méně závažné znečištění lze považovat za přestupek, takže je rozdíl v závažnosti těchto dvou typů činnosti. Nicméně - a můj třetí bod je velice důležitý - opakované méně závažné znečištění z lodí by mělo být nyní považováno za trestný čin, protože přispívá k celkovému znečištění oceánů, a to není zanedbatelná věc.
Je však důležité, abychom zpřísnili současný systém sankcí pro nelegální vypouštění z lodí doplněním o příslušné právní předpisy. Musíme zdůraznit, že tato právní úprava byla nezbytná právě vzhledem k tomu, že dosavadní nařízení zaměřená na prevenci byla nedostatečně vynucována. Bohužel úmluva MARPOL 73/78 byla rovněž vynucována nedostatečně. Proto považuji za důležité, abychom tento soubor legislativních opatření měli. Jsem zároveň přesvědčena, že význam této věci je podtržen skutečností, že své stanovisko předložil jak Výbor pro právní záležitosti, tak Petiční výbor.
Další vzkaz v citlivé oblasti dopravy, a protože toto je zřejmě jedna z posledních rozprav, které se účastní parlamentní Výbor pro dopravu a cestovní ruch, využívám této příležitosti, abych poděkoval všem členům tohoto výboru za činnost, kterou odvedli ve spolupráci s Evropskou komisí a se mnou, a za to, že přišli s praktickými řešeními pro několik důležitých věcí, z nichž některé se táhly už měsíce. Bylo to možné díky tomu, že poslanci této sněmovny dokázali použít rozum, a také díky úsilí, které jsme věnovali rozvinutí účinné spolupráce mezi našimi pracovníky, a dokázali tak, že pokud úředníci mají jasně vymezené úkoly, pokud jsou stanoveny konečné cíle, není to pro občany překážka, nýbrž spolu s politikou účinný nástroj, s jehož pomocí jsou naplňovány potřeby občanů.
zpravodaj. - (ES) Pane předsedající, budu mluvit velice krátce, za což budou poslanci v tomto pokročilém večerním čase vděčni: pane Tajani, ještě jednou velice děkuji, neboť jste dokázal, stejně jako ve třetím souboru námořních opatření, že vaše nasazení a politická obratnost vedly k dohodě s Radou a umožnily, aby Parlament, Rada a Komise dospěly při této příležitosti a v posledních dnech stávajícího parlamentního období k dohodě.
V průběhu našich diskusí, rozpravy a konzultací zainteresovaných subjektů jsme se setkali s řadou zástupců, kteří se v souvislosti s tímto návrhem obávali o nedostatečnou jasnost a jistotu. Vybízeli jsme organizace spotřebitelů a zainteresované strany z řad podnikatelů, aby zahájily dialog o tom, jak můžeme zrealizovat fungování tohoto návrhu, a já vím, že paní komisařka od podnikatelských a spotřebitelských organizací obdržela společně sepsaný dopis, jehož kopii obdrželi všichni poslanci EP. Ráda bych z něj citovala. Uvádějí: "klademe velký důraz na právní jasnost a kvalitu tohoto návrhu, ale i na potřebu vědět, jaké důsledky a změny by v porovnání se současným stavem přinesl. Domníváme se, že zde existuje značná nejistota, co se týče rozsahu a důsledků tohoto návrhu, zejména v souvislosti s jeho dopadem na vnitrostátní právní řády."
Zkrátka bychom chtěli, aby Komise mezitím v období voleb, než bude Parlament v červenci znovu ustaven, věnovala nějaký čas následující práci (toto obsahuje otázka k ústnímu zodpovězení): rozbor praktických a právních důsledků návrhu pro práva spotřebitelů v každém členském státě; objasnění vztahu mezi plně harmonizovanými ustanoveními směrnice a všeobecnými nápravnými prostředky dostupnými ve vnitrostátním smluvním právu; objasnění souhry předlohy návrhu se stávajícími právními předpisy Společenství, zejména směrnicí o nekalých obchodních praktikách, směrnicí o elektronickém obchodu, směrnicí o službách, nařízením Řím I a samozřejmě s navrhovaným smluvním referenčním rámcem. Požadujeme další důkazy v rámci posouzení dopadu, abychom mohli analyzovat a vymezit náklady a výnosy tohoto návrhu a jakékoli alternativní přístupy, jež by bylo možné navrhnout.
členka Komise. - Pane předsedající, mnohokrát děkuji paní Arlene McCarthyové za její slova, protože v souvislosti s touto směrnicí bylo skutečně odvedeno mnoho práce. Ráda bych však, aby tato směrnice - na níž budeme dále pracovat - nebyla pouze přijata, ale aby ji za svou vzaly všechny zainteresované strany. Uděláme pro to vše, co je v našich silách. Vzhledem k tomu, že je to naše poslední zasedání, chtěla bych této příležitosti využít k tomu, abych vám všem velmi srdečně poděkovala, zejména Arlene jakožto předsedkyni našeho výboru, ale i panu Harbourovi a především paní Cederschiöldové. Předpokládám, že s vámi budu nadále v nějaké podobě udržovat styky, protože jsem s vámi skutečně ráda spolupracovala, a doufám, že naše práce bude nějakým způsobem dále pokračovat.
Nyní bych se chtěla soustředit na další důležité kroky spojené s touto směrnicí, protože se skutečně domnívám, že je tato směrnice velmi důležitá pro každého z nás. Tuto směrnici potřebujeme pro vnitřní trh 21. století. Dovolte mi, abych objasnila, že před předložením návrhu Komise provedla srovnávací právní rozbor, "kompendium", jenž zahrnuje právo všech členských států provádějících přezkoumávané spotřebitelské směrnice. Komise se nyní s členskými státy podrobněji zabývá různými ustanovení návrhu, aby lépe pochopila praktický dopad vnitrostátního práva.
V rámci tohoto návrhu si členské státy budou moci zachovat obecné smluvní opravné prostředky v případě vadného zboží, pokud se právní požadavky spojené s uplatněním těchto opravných prostředků liší od požadavků platných pro opravné prostředky v rámci tohoto návrhu. Oceňuji, že tento vzájemný vztah tohoto návrhu a vnitrostátních obecných smluvních opravných prostředků bylo možné ve znění návrhu objasnit. To znamená, že by mohly být zachovány opravné prostředky, jako je ve Spojeném království právo odmítnout vadné zboží ("right to reject") či ve Francii odpovědnost za skryté vady ("garantie des vices cachés"). Jsem však rovněž ochotna zvážit alternativy, prostřednictvím nichž by mohly být do tohoto návrhu začleněny prvky těchto vnitrostátních opravných prostředků, pokud by takovému řešení Rada a Parlament daly přednost.
Tento návrh doplňuje směrnici o nekalých obchodních praktikách. Zatímco touto směrnicí jsou spotřebitelé chráněni před pochybnými obchodními praktikami ničemných obchodníků kolektivně, návrh směrnice o právech spotřebitelů dává spotřebitelům, kteří uzavřou smlouvu s obchodníkem, individuální smluvní práva, jež mohou vymáhat v občanskoprávním sporu. Co se týče směrnice o službách a směrnice o elektronickém obchodu, bude se kromě požadavků v rámci návrhu uplatňovat také požadavek na poskytování informací obsažený v těchto směrnicích a ten bude v mít případě rozporu s tímto návrhem přednost.
Návrhu směrnice o právech spotřebitelů předcházelo podrobné posouzení dopadu. V tomto posouzení dopadu se rovněž vyčíslila administrativní zátěž, jež by vyplynula z navrhovaných změn, a ta byla porovnána s náklady na plnění požadavků, jež musí obchodníci, kteří chtějí prodávat v jiných členských státech, vynaložit v důsledku roztříštění předpisů spojených s ochranou spotřebitelů a Římem I. V tomto posouzení se ukázalo, že úplné sladění základních práv spotřebitelů bude mít významné pozitivní účinky na integraci vnitřního trhu a důvěru spotřebitelů. V počátečních fázích legislativního procesu se zdálo, že mohou být užitečné další důkazy a znalosti o chování a prioritách spotřebitelů týkající se opravných prostředků spojených s obchodem. V brzké budoucnosti ohledně této otázky plánuji zahájit kvalitativní studii s cílem shromáždit důkazy na základě podrobných rozhovorů se spotřebiteli a obchodníky. Výsledky této studie by měly být k dispozici ve třetím čtvrtletí roku 2009.
Zaprvé doufám, že paní Kunevová bude ve své práci pokračovat a že se jí podaří, aby byla přijata navrhovaná horizontální směrnice. Toho však dosáhnete pouze v případě, že v prvé řadě velmi přesně posoudíte dopad na všechny vnitrostátní právní předpisy, což nebylo zrealizováno; zadruhé, pokud tento návrh bude mít velmi přesně vymezenou roli vůči stávajícím a navrhovaným nařízením, směrnicím a dohodám na úrovni Společenství, což nebylo zrealizováno; zatřetí, pokud velice přesně stanovíte, že jsou zajištěny některé zásadní předpisy, jako jsou ty spojené se skrytými vadami, což nebylo zrealizováno; a začtvrté, pokud uvedete - a to je nejdůležitější bod - jaká míra ochrany vyplyne z uplatňování této směrnice, a nikoli pouze to, jaká budou její ustanovení.
Mám prostor pro tři body, které je vhodné dle mého názoru uvést. 1. Jasnější rozsah působnosti této směrnice. 2. V současné době lze zboží s původní vadou vrátit do dvou let; toto období by mělo být tříleté. 3. Lhůta pro odstoupení od smlouvy by měla být stanovena na jeden rok, čímž se ve většině členských států zvýší ochrana spotřebitelů. Jasné, jednoznačné předpisy a vysoká úroveň ochrany spotřebitelů přináší prospěch jak spotřebitelům, tak podnikům. Nejasné předpisy škodí poctivým podnikům a malým a středním podnikům. Rada a Parlament by nyní měly tyto tři ústřední body začlenit do plně harmonizovaného návrhu.
Komise nyní s členskými státy podrobněji prochází různá ustanovení tohoto návrhu, aby byl lépe chápán praktický dopad na vnitrostátní právo přesně tak, jak jste, pane Toubone, s Parlamentem požadovali. Stále děláme, co je v našich silách, abychom vše objasnili. Jedná se o právní text; jedná se o občanskoprávní text; a jenom to, jak lze tento právní text přeložit, je samo o sobě problémem. Proto budeme v tomto ohledu nadále vysvětlovat a udržovat správnou míru spolupráce s Radou a Parlamentem.
Být spotřebitelem hned po rozšíření Unie je čím dál tím složitější a komplexnější záležitost. Spotřebitelů se přímo týká celá řada otázek od nezávadnosti výrobků, které kupují, přes důvěru v obchod až po nakupování on-line a reklamu. Vzhledem k tomu, že mnohé z těchto problémů překračují rámec jednotlivých zemí, potřebujeme harmonizovanou legislativu, intenzivní a preventivní osvětu, jež nás vyzbrojí dostatečným sebevědomím, abychom se nestali hračkou v rukou ostřílených obchodních společností. Z tohoto důvodu by spotřebitelé měli umět využívat portály, které jim poskytují nové informace, například RAPEX o nebezpečných výrobcích, SOLVIT o vnitřním trhu, DOLCETA o finančním vzdělávání a mnohé jiné. Významným způsobem jim může pomoci Evropské spotřebitelské centrum a Evropský diář.
Musím se, pane předsedající a paní komisařko, přiznat k jistému znepokojení, protože prostřednictvím tohoto postupu jsme se vždy snažili dosáhnout porozumění, přesto zde však v tomto případě byl vyvíjen určitý tlak na to, aby se tato zpráva nedostala do pléna, a dokonce i teď některé poznámky naznačují, že postoj Parlamentu bude také ignorován. To je mimořádně překvapivé a nepramení to z řad komisařů samotných, ale spíše z řad některých vysoce postavených úředníků - je jich pouze několik, ale jsou to vysoce postavení úředníci - kteří jsou přesvědčeni, že jsou na rozdíl od poslanců Parlamentu stálými zaměstnanci, a dokonce se to týká i komisařů, již jsou zde z definice dočasnými zaměstnanci na krátkodobém základě.
A dále od roku 2004 se na ně vztahuje článek 90 pracovního řádu ostatních zaměstnanců Společenství a právě v souladu s ním se nyní označují jako pomocní konferenční tlumočníci. Věková hranice 65 let je na základě nedávného přijetí nového nařízení v tomto ohledu předpisem obsaženým ve služebním řádu, který zahrnuje veškeré kategorie zaměstnanců pracujících pro orgány, ať už se jedná o úředníky, dočasné, smluvní zaměstnance či pomocné pracovníky nebo také parlamentní asistenty. Tento předpis se na pomocné konferenční tlumočníky uplatňoval v Komisi, ale i Parlamentu v letech 2000 až 2004.
zpravodaj. - (ES) Pane předsedající, protože jsem předtím promeškal jednu minutu, chtěl bych odpovědět paní komisařce Kunevové, která si je vědoma mého přátelství a náklonnosti k ní, ale také k panu Orbanovi. Paní komisařka se však vůbec nezmínila o doporučení evropského veřejného ochránce práv. Jinými slovy, evropský veřejný ochránce práv, jenž všechny argumenty paní komisařky zná, vydal konkrétní doporučení a Komise očividně ignoruje všechna jeho hlediska.
Paní Kunevovou ani nežádám, aby mi na to osobně odpověděla, protože ona evidentně nemá informace, ale veškeré informace, jež mi poskytla, korespondují s tím, co již víme, a s tím, co ví i veřejný ochránce práv, a přesto nám doposud neřekla, zda Komise - bez ohledu na všechny tyto skutečnosti a s vědomím, že evropský veřejný ochránce práv, který je s tímto případem obeznámen, doporučuje, aby se tento předpis změnil - bude jednat na základě požadavku evropského veřejného ochránce práv a doporučení Parlamentu s ním spojeného.
zpravodajka. - (EL) Paní předsedající, pane komisaři, dámy a pánové, nejprve bych chtěla říci, že vítám návrh Evropské komise na přepracování směrnice o energetických štítcích, jehož základním cílem je rozšířit oblast působnosti směrnice na všechny přístroje, které spotřebovávají elektřinu při domácím, komerčním nebo průmyslovém používání, a na výrobky spojené se spotřebou energie. Tato směrnice tvoří součást širšího balíčku legislativních návrhů, jejichž cílem je prosadit energetickou účinnost, která je pro Unii věcí nejvyšší priority, protože může hrát rozhodující úlohu při posilování bezpečnosti dodávek energie, snižování emisí oxidu uhličitého a oživování evropského hospodářství, aby se rychleji dokázalo vymanit z recese a krize.
Chci velmi poděkovat všem svým kolegům poslancům za jejich návrhy, zvláště stínovým zpravodajům, sekretariátu PSE a Výboru pro průmysl, výzkum a energetiku, protože s jejich pomocí se nám směrnici o energetických štítcích podařilo posílit, jak jsem přesvědčena. Proto přikládáme zvláštní význam ustanovením, která se týkají veřejných zakázek, proto přikládáme zvláštní význam přijetí pobídek na podporu co nejúčinnějších spotřebičů a proto chceme posílit ustanovení týkající se kontroly a dohledu na trhem.
Zmíním jen dva problémy, které vyvolaly vážné střety. První se týká našeho návrhu, aby se v reklamách uváděla spotřeba energie, který vyvolal neúměrné reakce ze strany Svazu evropských vydavatelů a ze strany vlastníků televizních a rozhlasových stanic. Říkám neúměrné, protože jsme slyšeli extrémní argumenty, například že směrnice omezuje svobodu tisku, že reklamní příjmy v citlivé oblasti sdělovacích prostředků klesají a konečně že je narušováno financování svobodného a nezávislého tisku. Podívejme se na podstatu věci, na to, co ve zprávě navrhujeme. Domníváme se, že součástí reklamy na výrobky spojené se spotřebou energie by měl být odkaz na spotřebu energie nebo úspory energie či kategorii energetického štítku pouze v případě, že v reklamě jsou uvedeny technické specifikace nebo technické informace. Pokud reklama takové informace neobsahuje, neexistuje povinnost uvádět spotřebu energie.
Až nakonec jsem si nechala grafickou úpravu energetického štítku, která se ukázala nejpalčivějším problémem této směrnice. Tato směrnice nedosáhne svého cíle a nebude efektivní, pokud spotřebitelé, na které je tato směrnice v první řadě zaměřena, nebudou schopni energetický štítek snadno rozpoznat a porovnat, aby se mohli co nejlépe rozhodovat. Dnes máme úspěšný model označování energetické účinnosti na stupnici od A do G, kdy A se používá pro výrobky nejúčinnější a G pro výrobky nejméně účinné, a tato stupnice se dnes používá jako standard v mnoha zemích mimo Evropskou unii. Je to model nepochybně velmi úspěšný a uznávaný, který obrovskou měrou přispěl k úsporám energie. Samozřejmě má i četné nedostatky. Nejzávažnějším z nich, vlastně hlavní příčina všech těchto nedostatků, je to, že na štítku není uvedena doba jeho platnosti. Pokud není uvedena doba platnosti štítku a pokud je výrobek zařazen do kategorie A a zůstane v ní po celu dobu své životnosti, i když budou na trh uvedeny energeticky účinnější výrobky, je jasné, že vysíláme nejasné signály. Jak to můžeme řešit? Zavedením povinnosti, aby měly štítky konkrétní dobu platnosti, například 3 až 5 let, a jakmile tato doba uplyne, aby byla stupnice energetické účinnosti revidována podle pokroku dosaženého v kategorii daného výrobku.
Zpráva původní návrh rozhodně doplní o některá velmi významná zlepšení, která Komise vítá. Paní zpravodajka správně upozorňuje na dva problémy, které budou úhelným kamenem budoucích rozprav mezi Radou a Parlamentem. Prvním je otázka reklamy a toho, jak daleko můžeme zajít při prosazování postupů prodeje energeticky účinného výrobku, aniž bychom narušili občanské svobody či svobodu tisku, a druhou otázkou je grafická úprava štítku - zda by se mělo jednat o štítek s uzavřenou nebo otevřenou stupnicí.
Jsou zde však dvě věci, proti kterým musím důrazně protestovat. Zaprvé bych chtěl varovat, že bude-li přijat pozměňovací návrh 32, naruší nezávislost sdělovacích prostředků. Je třeba zdůraznit, že reklama má pro svobodné, nezávislé, různorodé a vysoce kvalitní sdělovací prostředky klíčový význam. Naše skupina proto přišla s alternativním pozměňovacím návrhem (pozměňovací návrh 2 předložený plénu), který respektuje význam svobodných a různorodých sdělovacích prostředků pro demokracii. Naším řešením je dát výrobcům a maloobchodníkům možnost poskytovat informace o konkrétních aspektech úspor spotřeby energie.
Kromě toho si myslím, že je důležité mít tuto stupnici A-G, která je jednoduchá. Chtěla bych však uvést, že je důležité, aby byla určena lhůta platnosti, aby měl spotřebitel informace už v okamžiku, kdy jsou některé výrobky inzerovány. Nevěřím, že povinnost uvádět informace o spotřebě energie bude jakkoli zasahovat do svobody projevu a ustanovení týkajících se sdělovacích prostředků. Myslím, že je jen v našem zájmu mít dobře informované spotřebitele, kteří se mohou informovaně rozhodovat o snižování své spotřeby energie.
Je důležité, aby měli spotřebitelé vždy důvěru v to, že zařízení kategorie A bude absolutně vždy obsahovat nejlepší technologii, energeticky nejúčinnější technologii, která na trhu existuje. Energetický štítek EU je úspěch. Zbavil trh zařízení plýtvajících energií a tento model následovali i v zemích, jako je Brazílie, Čína, Argentina, Írán, Izrael a Jihoafrická republika. Je velmi nešťastné, že výrobci zařízení nyní chtějí tento úspěšný a jasný systém označování změnit v nejasnou kategorii a že Komise má tendenci tento postup podporovat.
Měli bychom však věci pečlivě zvažovat a já bych chtěl, aby byly brány vážně i výhrady, které předložila Komise. Pokud učiníme to, co navrhla většina ve výboru zde v Parlamentu, tedy zachováme prostě třídy A-G, obávám se, že staré přístroje budou nadále hodnoceny třídou A, zatímco novější a energeticky účinnější přístroje budou hodnoceny jen třídou B. Proto budeme mít buď přechodné období pro nové označení, což povede ke zmatkům, nebo budeme mít stálou změnu, stálé nové označení.
Sledoval jsem právní předpisy o označování posledních 15 let. Co říká směrnice o energetických štítcích z počátku 90. let 20. století? Směrnice stanoví, že třídy A až G by měly být pravidelně aktualizovány v souladu s technologickým vývojem, aby byly v kategorii A jen ty nejlepší výrobky. Co udělal průmysl? Stavěl se proti aktualizaci na konci 90. let. V důsledku toho bylo počátkem roku 2000 více než 50 % všech přístrojů v kategorii A. Pak přišli s trikem A+ a A++. Teď přišli s trikem A-20, A-40 a A-60.
(CS) Paní předsedkyně, já jsem na této půdě mluvil vícekrát o otázkách energetiky a toto je možná v tomto období moje závěrečná poznámka. Myslím si, že tu musí zaznít poděkování komisaři Piebalgsovi, který měl velice nelehký úkol, protože udělat z 27 individuálních trhů jednotlivých členských zemí evropský energetický trh je práce hodná obdivu, je to práce sisyfovská, která nebude končit ani s tímto obdobím a rozhodně bude zbývat i pro naše nástupce ještě hodně úkolů. Chtěl bych říci, že pokud jde o náš Výbor pro průmysl, výzkum a energetiku, patřil mezi oblíbené komisaře. Komisaře, od kterých jsme se hodně dověděli a na kterých jsme obdivovali jejich míru zaujetí. Doufám, že jsme pana komisaře příliš neopotřebovali, protože věřím, že se s ním určitě budeme scházet i v dalších obdobích, a pan komisař Piebalgs skutečně udělal hodně práce pro to, abychom vůbec mohli hovořit o evropském energetickém trhu. Labeling v oblasti energie podporuji, je to potřebná norma a myslím si, že výčitky na téma, kdo patří nebo nepatří k nějaké průmyslové lobby, by měly jít stranou. Stejně tak si myslím, že je špatné, jestliže i tato sněmovna se stala v minulých měsících místem, kde se obchodovalo se strachem. Jde nám o věcná řešení.
člen Komise. - Paní předsedající, je to těžké. Děkuji panu Ransdorfovi za jeho milá slova, ale myslím, že není správné někoho obviňovat, ať průmysl, lobby či jiné, protože průmysl zajišťuje pracovní místa a vytváří růst. I podniky hledají energeticky účinnější přístroje, které by mohly vyrábět a uvádět na trh. Zároveň je systém A až G spotřebitelům dobře znám. Je nezbytně nutné konsolidovat zkušenosti s tímto systémem a zapojit průmysl, nikoli silou, ale formou skutečného zapojení. Právě o to se Komise snaží.
Druhým prvkem je opatření týkající se ekodesignu pro chladničky a televizní přístroje. Není to dokonalé řešení, ale alespoň je to řešení, které zařazuje tyto dva výrobky do systému označování, protože dnes u televizí nemáme žádné označování štítky, zatímco situace u chladniček je matoucí: každá chladnička je v nějaké kategorii. Proto jsme toto opatření navrhli a schválili jako dočasné opatření, dokud nebudeme mít rámcové směrnice, které stanoví jasná pravidla. Důvodem není to, že bychom byli vázáni průmyslem, ale byl to nejlepší způsob sladění obou přístupů.
Zpráva v této fázi nepředkládá úplné řešení. Existují rozdílná stanoviska, ale vydali jsme se na cestu a jako vždy se nejsložitější právní předpisy přijímají prostřednictvím kompromisů a konsenzu. Budeme muset pokračovat v práci, ale ne dávat nálepky někomu, kdo bojuje proti energetické účinnosti, protože nálepky, vlastně štítky, jsou nejsnadnějším způsobem, jak dosáhnout našich cílů v oblasti energetické účinnosti. Lidé se informovaně rozhodují o svých přístrojích způsobem, který odpovídá obecnému zájmu společnosti. To je ten nejlepší způsob a my bychom jej měli podporovat.
Chtěla bych uvést dvě velmi stručné poznámky. Především pokud jde o ožehavý problém energetických štítků. Ráda bych upozornila, že stupnice A až G, kterou všichni považujeme za velice úspěšnou a uznávanou a která velmi přispěla k úsporám energie, má zjevně problémy, které jsem, pane Reule, uvedla ve svém úvodním vystoupení; jinými slovy, tato stupnice potřebuje aktualizaci. Základní problém stávajícího označování energetickými štítky spočívá v tom, že pro ně neexistuje doba platnosti, což vede k situaci, kterou jste popsal, jmenovitě k tomu, že máme na trhu výrobky spotřebovávající energii, které mají stejné označení a různou úroveň energetické účinnosti. Zásadní otázkou pro nás je zavést konkrétní období platnosti pro energetické štítky A až G a aktualizovat ukazatele energetické účinnosti každých 3 až 5 let podle pokroku na trhu.
A konečně se domnívám, že závěr, k němuž musíme dospět, je jednoduchý. Máme - a všichni to uznáváme - vyzkoušený a jednoduchý recept na označování energetickými štítky, který se stal standardem i pro další země mimo Evropskou unii. Máte-li úspěšný recept, který po letech zastaral, nezrušíte ho, ale zmodernizujete ho, protože pokud ho zrušíte a nenahradíte novým systémem, riskujete ztrátu přidané hodnoty, kterou jste za předešlá léta díky volbě energetických štítků vytvořili. Vzkaz Evropy spotřebitelům po celá léta zněl: vybírejte energetický štítek A. Nesmíme tento vzkaz sami oslabovat.
Všichni chceme společně usilovat o zdokonalení, omezení a náhrady testování na zvířatech. Musíme však mít na paměti, že mnoho vakcín a postupů léčení nemocí bylo vyvinuto pomocí zvířat, a zvláště primátů - například vakcíny proti obrně, záškrtu, hepatitidě B a hluboká stimulace mozku v případě Parkinsonovy choroby. To vše jsou příklady přínosů výzkumu s využitím zvířat. Abychom zaplašili obavy mnoha poslanců ohledně využívání embryonálních kmenových buněk, pozměňovací návrh 170, bude-li podpořen, zajistí, aby etická rozhodnutí o této otázce přijímaly členské státy samy a nikoli Komise.
Toto sdělení v prvé řadě stanoví, jak může být řádná správa v daňové oblasti v rámci Evropské unie vylepšena, aby podpořila argument, proč by se měly zapojit i další jurisdikce. Vyzývá členské státy, aby rychle přijaly návrhy směrnic Komise v oblasti administrativní spolupráce a vzájemné pomoci při vybírání daní a zdanění příjmů pocházejících z úspor. Členské státy by rovněž měly nadále věnovat náležitou pozornost odstraňování škodlivých daňových režimů v oblasti zdanění podniků. Přesněji řečeno návrh Komise týkající se administrativní spolupráce obsahuje ustanovení zakazující odvolávat se na bankovní tajemství v případě daňových nerezidentů, jakožto na důvod odmítnutí podání informací týkajících se daňového poplatníka zemi, kde má poplatník trvalé bydliště. Toto je plně v souladu s mezinárodní shodou v oblasti výměny daňových informací.
člen Komise. - (EL) Paní předsedající, Komise je samozřejmě odhodlaná pomáhat při ochraně obyvatel před zemětřesením. Tato ochrana musí být součástí jednotného přístupu při řešení situací, které mohou být způsobeny různými hrozbami. Komise nedávno přijala sdělení nazvané Přístup Společenství k prevenci přírodních katastrof a katastrof způsobených lidskou činností, které se vztahuje také na zemětřesení. Toto sdělení navazuje na opatření, jež Komise přijala v minulých letech a která jsou v souladu s doporučeními Evropského parlamentu z jeho usnesení z roku 2007. Toto konkrétní opatření se týká zejména šíření osvědčených postupů, vývoje společných přístupů k hodnocení rizik, mapování, vzdělávání a osvěty, při současném hledání možností, jak zlepšovat soudržnost a synergie mezi již existujícími finančními a legislativními prostředky ochrany, čímž se zvyšuje přínos opatření přijatých Evropskou unií. Komise učiní pro zmírnění dopadů zemětřesení vše, co je v jejích silách, tím, že vyzve členské státy k plné integraci společných evropských sbírek právních předpisů pro územní plánování pro budovy a veřejné stavby, zejména pokud jde o Eurocode 8, do svých vnitrostátních předpisů. Komise se zvláštním zájmem očekává reakci Evropského parlamentu na přístup navržený v tomto sdělení.
(EL) Paní předsedající, je mi líto, ale otázka zůstává nezodpovězena. Opravdu nerozumím jedné věci: proč Komise odmítá učinit v případě zemětřesení, co učinila v případě povodní? Jaký je mezi nimi rozdíl? Opravdu mě velmi překvapuje, proč tato diskuse pokračuje i po nedávném neštěstí v Itálii. Co se týká vámi uvedeného posledního sdělení, to se o zemětřesení zmiňuje jakoby mimochodem ve vámi uvedených třech bodech. Jste opravdu přesvědčen, že odkaz na zemětřesení ve třech bodech sdělení je dostatečný, když v Evropě nutně potřebujeme sdělení zabývající se výhradně zemětřesením? Vaše odpověď mě opravdu velice zajímá.
Sdělení jako takové je určeno členských státům, které si v otázce kompetencí týkajících se této záležitosti žárlivě střeží princip subsidiarity, a tyto státy jsou prostřednictvím něj vyzvány, aby ustanovení Evropské unie o budovách začlenily do svých vnitrostátních právních předpisů, ať už se jedná o ustanovení Eurocode 8 týkající se nových budov, nebo ustanovení týkající se zpevňování starých budov. Členské státy by tak měly učinit z důvodu předcházení většině katastrof a měly by přijmout i jiná potřebná opatření jako např. přísné dodržování územních plánů.
(DE) Paní předsedající, pane komisaři, se zlomovou linií procházející Apeninským poloostrovem je spojená další zlomová linie, která prochází Slovinskem. Jak možná víte, na této zlomové linii stojí jaderná elektrárna Krško. Z naší iniciativy zde bylo nainstalováno několik poplašných zařízení. Jaká opatření plánujete po tomto zničujícím zemětřesení v Itálii, aby zaručily bezpečný provoz jaderné elektrárny Krško stojící na propojené zlomové linii? Domníváte se, že by mohla být přijata preventivní opatření, která by mohla vést až k uzavření elektrárny Krško?
(EL) Paní předsedající, postoj Komise, který zde byl dnes vyjádřen, mě rovněž překvapuje, protože i když uznáváme odpověď týkající se otázky subsidiarity a naprosto souhlasím s konkrétními požadavky, neřeší se tím otázka společného politického návrhu ze strany Evropské komise, který zahrnuje všechny aspekty katastrof způsobených zemětřesením. Pan Pirker přidal aspekt další a samozřejmě bychom našli ještě další. Otázkou tedy zůstává: proč i přes princip subsidiarity a konkrétní opatření uvedená panem komisařem nemáme globální návrh ze strany Evropské komise?
Pokud by však k nějakým zdržením došlo nebo pokud by některé projekty nebyly dostatečně připraveny, budeme o tom mít zprávu v březnu 2010. Kdyby tedy část prostředků zůstala disponibilní, zvážila by Komise případně podání potřebného návrhu, jak jsem slíbil na trialozích. Je však předčasné něco takového slibovat, protože záleží na tom, nakolik se nám podaří tyto prostředky rozdělit vzhledem k tomu, že momentálně máme pouze omezený počet projektů, o nichž jsme přesvědčeni, že jsou v dostatečně pokročilé fázi rozpracovanosti, aby mohly tyto prostředky čerpat.
Jaderná energetika je v podstatě zřízena tak, že každá země má svůj regulační orgán pro jadernou bezpečnost, který nese plnou odpovědnost za realizaci opatření týkajících se jaderné bezpečnosti. Každý členský stát se navíc může rozhodnout, jestli jadernou energii bude využívat. To je předmětem Smlouvy Euratom a samozřejmě existují i další požadavky. Patří mezi ně i povinnost předložit každý projekt Komisi k analýze a ta doporučí, které projekty mohou být realizovány. Učinili jsme tak v případě elektrárny v Belene a také Mochovcích.
Z důvodu citlivosti této problematiky - z politického a někdy také kulturního hlediska - zároveň silně pochybuji, že by evropský regulační orgán požadovanou roli mohl sehrát. Nemyslím tím, že by evropský regulační orgán nemohl mít důvěru, ale že si regulační orgán potřebuje udržet od jaderných zařízení odstup. Věřím, že plnou odpovědnost za bezpečnost má vždy nést vnitrostátní regulační orgán, protože je to nejlepší způsob a zamezí se tak diskusím, zda centrální regulační orgán jadernou energetiku dostatečně prosazuje atd.
V roce 2008 jsme podpořili návrh měst na uzavření Paktu primátorů. Představuje závazek měst omezit do roku 2020 produkci CO2 o 20 %. Za tímto účelem města vyvíjí akční plány udržitelné energetiky. Byla rovněž zřízena kancelář Paktu primátorů zabývající se koordinací a propagací. Tyto aktivity podporujeme prostřednictvím Společného výzkumného střediska, s cílem poskytnout vědecké podklady a technickou podporu pro přípravu, zavádění a hodnocení akčních plánů udržitelné energetiky. Co se týče menších obcí, Komise jedná s dalšími orgány vnitrostátní, regionální a místní správy, aby zajistila jejich podporu pro menší města.
Děkuji panu komisaři Piebalgsovi za jeho odpověď. Pane komisaři, již ve své odpovědi jste poukázal na to, že díky energetické účinnosti dochází k ekonomickým úsporám, ale v současné době potřebujeme postoupit ještě o krok kupředu. Místo pouhé propagace udržitelné energetiky a energetické účinnosti potřebujeme využít fondy na vývoj nových způsobů výroby energie, aby města mohla být ještě soběstačnější a nemusela dovážet pohonné hmoty nebo stavět jaderné elektrárny, jak jsme slyšeli v předchozí rozpravě. Potřebujeme hledat důmyslnější a lepší způsoby a možná byste se měli zaměřit spíše do budoucnosti, a nikoli pouze na investiční banku, ale také na nové myšlenky přicházející z Komise.
členka Komise. - Zprávy Světové obchodní organizace a vlastní kontrolní činnost Komise ukazují, že neexistuje bezprostřední riziko eskalace ochranářských opatření. Žádný z velkých obchodních partnerů se dosud neuchýlil ke globálním omezením obchodu a investic. Vývoj v některých zemích - například v Rusku, Indonésii a Argentině - je však třeba bedlivě sledovat, neboť tyto země protekcionismus dosud uplatňují nejvíce a omezují tak obchod. Celkově lze říci, že nejvíce zasaženými odvětvími je zemědělství a potravinářství, železářství a ocelářství, zpracování kovů, automobilový, textilní a hračkářský průmysl.
Kanada má jednu z nejvyšších úrovní internetového pirátství na světě. Situaci ještě zhoršují závažné nedostatky v právních předpisech a nedostatek jejich vynutitelnosti. Kanadský autorský zákon opravdu naléhavě potřebuje přepracovat, aby odpovídal současným mezinárodním normám ochrany internetového prostředí, takovým, jaké jsou stanoveny v Úmluvách WIPO týkajících se internetu z roku 1996 a směrnici Evropské unie (2001/29/ES) o autorském právu. Čím déle bude tato situace trvat, tím déle budou evropští nositelé autorských práv - zejména v tvůrčím odvětví (autoři, skladatelé, výkonní umělci, autoři písní a výrobci zvukových záznamů) - připraveni o právní nástroj, který potřebují pro to, aby zabránili porušování svých práv na internetu v Kanadě, k němuž tam dochází ve velkém rozsahu. Jejich ztráty jsou v důsledku internetového pirátství obrovské. Situace je taková, že je třeba přijmout příslušné právní předpisy nyní, a nikoliv až po nadcházejícím obchodním summitu EU-Kanada a následných dvoustranných obchodních jednáních.
Obavy Komise již byly před nějakým časem důrazně sděleny kanadským orgánům. Skutečnost, že brzy zahájíme jednání o dohodě o volném obchodu s Kanadou, nám poskytne novou příležitost pro značné zlepšení ochrany práv duševního vlastnictví v Kanadě. Mezitím bude Komise tuto otázku projednávat s kanadskými orgány na nejvyšší úrovni. Také vyzve k co nejrychlejšímu zahájení prací na revizi kanadského autorského zákona, nejlépe ještě během tohoto zasedání Parlamentu.
Dohoda o volném obchodu s Koreou by umožnila přístup na nové trhy v mnoha oblastech, které jsou pro vývozce z Evropské unie zajímavé. Abych uvedla příklad: dohoda by ku prospěchu evropských vývozců rychle odstranila cla v hodnotě 1,6 miliardy EUR; poskytla by pevný základ k necelním překážkám v prioritních odvětvích, jako například v automobilovém, farmaceutickém a spotřebním průmyslu nebo elektroprůmyslu; umožnila by ve značné míře přístup na nové trhy v odvětví služeb, o která mají jejich poskytovatelé v Evropské unii obzvláštní zájem; byla by nejambicióznějším projektem v oblasti práv duševního vlastnictví, zadávání veřejných zakázek, udržitelného rozvoje a též v dalších oblastech; znamenala by nový způsob zapojení občanské společnosti do procesu kontroly provádění dohody o volném obchodu a ochránila by naše citlivé otázky vhodnou úpravou.
(EL) Paní předsedající, vzhledem k tomu, že zde není přítomna příslušná komisařka, paní Ashtonová, chtěl bych poděkovat paní komisařce Kunevové za její odpovědi a požádat ji, aby mé díky za vyjednávání a konzultace s americkou stranou o zrušení karuselových odvetných opatření ze strany Spojených států amerických paní Ashtonové tlumočila. Tato akce, pokud nic jiného, jde o krok dále, než jsou limity partnerství mezi Spojenými státy americkými a Evropskou unií, což jsou dva největší hráči světového obchodu, kteří také hrají vůdčí úlohu v rámci jednacího kola z Dohá pod záštitou Světové obchodní organizace.
Podle článku 16 nařízení (ES) č. 261/2004 o právech cestujících v případě odepření nástupu na palubu, zrušení nebo významného zpoždění letů jsou členské státy odpovědné za prosazování uvedeného nařízení a jsou povinny sankcionovat letecké společnosti, které nedodržují jeho ustanovení. Při vyřizování reklamací cestujících, které jim jsou adresovány, musí příslušné orgány určené členskými státy v souladu s tímto nařízením pochopitelně jednat v souladu s rozhodnutími Soudního dvora. Úloha Komise spočívá v kontrole správného uplatňování tohoto nařízení příslušnými orgány, zejména s ohledem na příslušné rozsudky Soudního dvora.
Nyní jsme zahájili proces konzultací s členskými státy Evropské unie za účelem prodloužení mandátu evropských koordinátorů, abychom tak pokryli období 2009 až 2013. Tímto způsobem jim umožníme pokračovat v jejich práci, zejména v kontrole prioritních projektů. Dne 22. března 2009 předložily rakouské orgány svůj víceletý program infrastruktury, který zahrnuje i Brennerský základní tunel. Dne 17. dubna 2009 - po dokončení posuzování vlivu na životní prostředí - vydaly na tento projekt stavební povolení.
Prioritní projekt 17 - vysokorychlostní trasa Štrasburk-Vídeň je součástí železniční osy Paříž-Štrasburk-Stuttgart-Vídeň-Bratislava - postupuje ve všech dotčených členských státech - Francii, Německu, Rakousku a Slovensku - uspokojivým tempem. Větší část z trasy dlouhé 831 km mezi Štrasburkem a Vídní - konkrétně úseky Štrasburk-Stuttgart a Linec-Vídeň - bude dokončena do roku 2015. Úsek Stuttgart-Ulm, který představuje nejdůležitější zúžený úsek, bude dokončen do roku 2020.
Příslušný finanční protokol bude podepsán dne 2. dubna tohoto roku. V této chvíli se zdá, že nejkomplikovanějším úsekem bude přeshraniční úsek v Bavorsku mezi Mnichovem a Salcburkem. Německá vláda nyní přehodnocuje své víceleté programy, a proto musíme vyčkat do konce tohoto roku, než budeme moci začít o tomto velmi důležitém úseku diskutovat. Úsek Štrasburk-Vídeň bude stát 10 miliard EUR a prioritní projekt bude stát celkem 13,5 miliard EUR.
Chtěl jsem vám přinést i další novinky, protože se zajímáte zejména o úsek Štrasburk-Vídeň. Evropská komise zveřejnila dne 31. března dvě výzvy k předkládání návrhů TEN-T. V rámci těchto návrhů by mohl úsek Štrasburk-Vídeň získat finance podle programu na rok 2009 - ve výši 140 milionů EUR na obě studie a pracovní projekty - a podle plánu evropské hospodářské obnovy, který vyčleňuje 500 milionů EUR výlučně určených na pracovní projekty, které mají být zahájeny nejpozději do konce roku 2010.
jménem skupiny PPE-DE. - (NL) Paní předsedající, pane komisaři, po místních volbách, které se konaly 29. března, v nichž kurdská Strana za demokratickou společnost (DTP) získala fantastické vítězství - kdy téměř zdvojnásobila počet starostů z 52 na 98 - je jasné, že kurdskou otázku již nelze dál omezovat na sociálně-ekonomický problém, jak dosud činí pan Erdogan a jeho Strana spravedlnosti a rozvoje. Je jasné, že je nutné přijít s politickým řešením a DTP musí být přijala jako rovnoprávný partner pro diskuse.
V této situaci by člověk řekl, že represivní přístup je zastaralý, ale turecké úřady se opět pustily do rozsáhlé vlny zatýkání. Bylo zatčeno více než 400 hlavních představitelů strany DTP za to, že požadovali řešení kurdské otázky. Má otázka směřovaná na Komisi proto zní následovně. Jde již o pátou nebo šestou stranu, kterou vytvořili Kurdové - momentálně nese název DTP. Má 21 poslanců v Parlamentu a 98 starostů, a Kurdové jsou stále vytlačováni na okraj.
Dnes se atmosféra poněkud změnila. Máme stále více obav ohledně postupu demokratizačního procesu v Turecku. Neustále se musí sledovat svoboda tisku, ochrana menšin, ale také reforma soudnictví. Pokud jde o soud s organizací Ergenekon, který probíhá v Turecku, chtěl bych říct, že se tento proces nesmí politizovat. Fakt je, že probíhá zatýkání a vyšetřování. Měli bychom se vyhnout ukvapeným komentářům. Důležitou roli zde musí hrát důkladné podávání zpráv.
V kurdské otázce došlo k významnému pokroku. Řešení kurdského problému je pro proces demokratizace a ochranu menšin zásadní. Mám však také obavy týkající se současného postoje některých šéfů vlád zemí EU. Nejednoznačné signály z EU také znamenají, že demokratický proces v Turecku čas od času kráčí po hrbolaté cestě. S ohledem na to bych chtěl připomenout, že jasný závazek jménem EU ohledně tureckého plného členství by dal reformnímu procesu obrovskou vzpruhu. Jinak tu bude stále nová živná půda pro fundamentalismus a nacionalismus a kurdský problém se ještě zhorší.
Pro skupinu Aliance liberálů a demokratů pro Evropu je v této souvislosti obzvlášť důležitá svoboda tisku a názorů. Víte, že v Turecku nelze sledovat YouTube. Práva novinářů, vydavatelů, publicistů, redaktorů a autorů jsou omezena určitými zákonnými předpisy. Komise naštěstí ve své zprávě o pokroku uvedla, že to je problém. Podle názoru mnoha pozorovatelů se tyto problémy zhoršily. Byl bych Komisi vděčen, kdyby k tomu mohla něco říct - zda si myslí, že se problémy zhoršují, nebo zda se věci zlepšují. To by bylo skutečně překvapivé.
Navíc jsou zde důležité body, jako je ochrana náboženských menšin a ochrana práv žen. Nejdůležitější otázkou v současnosti však je svoboda tisku, to, že předseda vlády odejmul akreditace kritickým novinářům, ve velké míře neopodstatněné zavírání kritických novinářů a publicistů v průběhu vyšetřování jasně zločinecké sítě Ergenekon, převzetí mediální skupiny ATV-Sabah holdingem Scharlach, který vlastní nebo kontroluje zeť předsedy vlády, veřejné volání předsedy vlády po bojkotu médií a soud s mediální skupinou Doğan k pokutě 380 milionů EUR s cílem vytlačit ji z trhu, protože informovala o skandálu organizace Lighthouse v souvislosti s dary a o zvýhodňování AKP. Není to jen otázka svobody tisku, ale také to odstrašuje investory, kteří mají pochybnosti o jistotě práva v Turecku.
Pokrok je v tom, že už 1. května nedošlo k nepokojům na náměstí Taksim v Istanbulu, kde si jen šéfové odborů připomenuli tragédii z roku 1977. Pokrok je v tom, že se Turecko a Arménie dohodly na zlepšení vzájemných vztahů. Chtěl bych vyzvat tureckou vládu, aby v této cestě pokračovala a aby se nenechala zastavit nebo odvést na jinou kolej nacionalisty v Ankaře či Baku. Pokrok je v tom, že došlo k zatýkání osob podezřelých z plánování převratu nebo ze zapletení se do politických vražd: jde o aféru Ergenekon.
Vývoj je však i negativní. Je špatné, že předseda vlády vyzývá obyvatele, aby přestali kupovat určité noviny. Je velmi špatné, že bylo zatčeno mnoho předních členů strany, která byla demokraticky zvolena do tureckého parlamentu. Masové zatýkání význačných členů kurdské Strany za demokratickou společnost (DTP) je prostě stejně nepřijatelné jako zákaz strany, protože výsledek je stejný. Prostor pro nalezení politického řešení kurdské otázky byl drasticky omezen. Je to velmi dobrá zpráva pro extremisty na obou stranách, ale velmi špatná zpráva pro většinu Turků a Kurdů, kteří dlouho dychtí po mírovém řešení tohoto problému.
jménem skupiny GUE/NGL. - (DE) Pane předsedající, paní komisařko, dámy a pánové, zásahová jednotka SWAT zbila v Hakkari do bezvědomí 14letého chlapce. Jiný 14letý hoch, který utíkal před chemickým policejním útokem, utonul poté, co spadnul do řeky. 4. dubna zemřeli dva lidé na demonstraci poblíž Urfy v důsledku policejní operace. V Diyarbakiru je v současnosti ve vězení přes 185 mladistvých. Stovky demokraticky zvolených politiků a aktivistů DTP byly uvězněny, včetně tří vedoucích představitelů strany. Proti poslancům parlamentu za stranu DTP je vedeno více než 207 soudních řízení.
Bohužel si nemyslím, že by i velice velebená AKP měla vůli či odhodlání rozvíjet a prosazovat komplexní strategii řešení tohoto konfliktu, který trvá již celá desetiletí. Jak všichni víte, od poslední zprávy o pokroku nedošlo k žádnému výraznému posunu v oblasti svobody tisku a vyjadřování, uznání kurdské reality, práv náboženských menšin nebo zcivilizování armády. Vládnoucí AKP musí konečně provést skutečnou ústavní reformu a přinést novou dynamiku, která může zemi z ústavního a demokratického hlediska obnovit a přijmout její pluralistickou, multietnickou a multikulturní společenskou povahu. Jinak nemůže v Turecku skutečně dojít k demokratizaci. To by nám všem mělo být jasné.
Tento historický odkaz - nebo spíš zátěž - se dnes projevuje ve skutečném kulturním konfliktu mezi laickým kemalistickým táborem a konzervativní náboženskou frontou obklopující vládnoucí Stranu spravedlnosti a rozvoje (AKP), pokud jde o směr, kterým by se Turecká republika měla ubírat. Škodlivým důsledkem toho je rozruch budící proces Ergenekon s mnoha kemalistickými prominenty. Pokud jde o nacionalistické postoje vůči náboženským a etnickým menšinám v zemi, je jen pramalý rozdíl mezi Kemalisty a předsedou vlády Erdoganem. Neustálé odnímání práv těmto menšinám - což je součást historie Turecké republiky - je pochopitelně v rozporu s politickými podmínkami Evropské unie pro přistoupení.
Viděli jsme a slyšeli jsme o 15 000 nezletilcích ve vězeních, slyšeli jsme o stovkách zatýkání na základě pochybných obvinění, jsme si vědomi trvalé existence kurdského problému a především arménského problému, letitého problému, který je stále živý. V posledních dvou letech jsme byli svědky vražd kněžích a misionářů, máme ohromné problémy. Pokud tuto situaci porovnáme se situací v jiné zemi, Bělorusku, která je v Evropě stále považována za vyděděnce, zemi, která je podle všeho součástí osy zla, těžko se dá pochopit, jak můžeme dál mluvit o vstupu Turecka do Evropy.
Myslím, že Evropané hledí do svého svědomí a stále více si uvědomují, že je nevyhnutelné přijmout rozhodnutí proti přijetí Turecka do Evropy. Připomenu vám pár věcí: Turecko má 90 milionů obyvatel, zaznamenává silný demografický růst a především nesmíme zapomínat, že turecky mluvící země ve střední Asii požadují turecké občanství a turecký stát se zdá být rozhodnutý jim ho dát. To znamená, že vstup Turecka by neznamenal jen připojení Turecka do Evropy, ale také jiných národů, jiných států k Evropě. Nezapomínejme také, že historicky bylo Turecko proti Evropě a nyní působí jako významná pozorovatelna dvou mocností, které opravdu nejsou evropské, a to jsou Spojené státy a Izrael.
Uznáváme, že DTP je základním nástrojem podpory demokracie v Turecku, a proto rozhodně odsuzujeme politické operace, které předseda vlády Erdogan proti vám nařídil, když uvěznil všechny tři místopředsedy strany DTP a více než 300 aktivistů a sympatizantů. Vítězství strany DTP při posledních správních volbách ukazuje, že DTP je stranou, která má silnou lidovou demokratickou podporu. Evropský parlament ve svém usnesení požádal předsedu vlády Erdogana, aby zahájil přímé rozhovory s DTP, a místo toho byl jedinou odpovědí větší útisk, více zásahů policie, více autoritářství a více případů uvěznění.
Chtěl bych panu Erdoganovi vyslat velmi silný politický vzkaz: buď se budete snažit o politické řešení kurdské otázky, což je proces, který vyžaduje, a v tom buďme zcela upřímní, přímá jednání s DTP, nebo vás požádáme, abyste zastavil jednání o členství v Evropské unii. Cesta ke členství Turecka v Unii musí procházet přes Diyarkabir a DTP, jinak to budeme my, jinými slovy lidé, kteří nejvíc podporovali váš přístupový proces, kdo požádáme o pauzu k zamyšlení, která by mohla být trvalá.
Turecko je v podstatě stále daleko od respektování hodnot evropských národů, jak ukázala situace nesčetných etnických a náboženských menšin, z nichž se tato země skládá. Situace milionů Kurdů se zlepšuje jen velmi pomalu. Vztahy s Armény nebo dokonce řeckými sousedy jsou pod trvalým diplomatickým nebo vojenským tlakem. Kypr je navzdory mezinárodnímu právu stále Tureckem vojensky okupován. Trvá to již 35 let. Náboženské menšiny nejsou nijak ušetřeny. Práva společenství, která nejsou vyjmenována ve smlouvách, jsou pravidelně pošlapávána, za zjevného nezájmu Evropské komise, která stejně jako Parlament dál podporuje vstup země do Evropské unie.
(DE) Pane předsedající, chtěl bych odpovědět na to, co řekl pan Lagendijk. I my pochopitelně víme, jakou pozitivní roli může Turecko sehrát ve vztahu k Arménii a ke Střednímu východu. Diplomacie a demokracie jsou však dvě rozdílné věci. Jsme znepokojeni především akcí předsedy vlády Erdogana proti vydavatelské skupině Ahmeda Dogana. Dokonce i Der Spigel, který nemá co dělat ani s Doganem, ani se Springerem, píše o soukromé vendetě Erdogana proti Doganovi.
Již jsem se zmínil o zprávě o pokroku, kterou připravila Komise. Ještě jednou bych chtěl Komisi položit konkrétní otázku. Má Komise větší či menší obavy o svobodu názoru nebo tisku v Turecku, než měla v době zveřejnění zprávy o pokroku? Pokud ne, proč ji to již neznepokojuje? Pokud ano, jaká konkrétní opatření hodlá Komise podniknout? Jak důležité je téma svobody tisku a názoru v souvislosti s probíhajícími přístupovými rozhovory? Jak jsem řekl, jde konec konců o první kodaňské kritérium, o politické kritérium.
člen Komise. - Pane předsedající, chci poděkovat členům Parlamentu především za velmi seriózní a zásadní debatu o demokratickém procesu v Turecku a chci také dnes poděkovat Evropskému parlamentu za jeho příspěvek k politice EU vůči Turecku. Šlo o kritickou, ale konstruktivní podporu naší úmluvy s Tureckem ve velmi kritickém období. Myslím, že přístup Parlamentu - věřím, že stejně jako přístup Komise - lze ve vztahu k Turecku a jeho procesu přistoupení k EU popsat jako spravedlivý a přísný.
Jistě, z mého pohledu musíme být spravedliví a přísní, a jen když splníme současně obě tato kritéria, můžeme dospět k nějakým výsledkům. To znamená, že musíme být spravedliví ve smyslu zachování hlediska EU jako kritického hnacího motoru reforem v zemi a musíme držet slovo, pokud jde o možnost Turecka ukázat, že bude schopné splnit přístupová kritéria EU. Současně musíme být přísní při plnění pevně stanovených podmínek, především pokud jde o základní svobody a demokratické principy. Tyto dva základní prvky - spravedlivost a přísnost - fungují jen současně a nelze je oddělit jeden od druhého. Myslím, že to je jasně nejlepší způsob podpory demokratické transformace v Turecku, což je náš cíl, protože z Turecka se tak stane lepší partner a výhledově možný členský stát Evropské unie, ve shodě s rámcem jednání, který byl přijat 4. října 2005.
Tempo jednání s Tureckem tak bude záviset především na postupu a intenzitě reforem zlepšujících základní svobody a právní řád v zemi, ve všech vrstvách života a ve všech koutech země. To je základ procesu jednání. Postup při technických jednáních bude záviset na tom, zda se tyto reformy zlepšující základní svobody a lidská práva a demokratický sekularismus skutečně pohnou kupředu, a na tom, jak intenzivně budou uskutečňovány. Toto je zakotveno ve Smlouvě o Evropské unii a v našich společných evropských hodnotách. Jde o rozhodující měřítko postupu Turecka směrem k Evropské unii.
Pane předsedající, naše civilizace využívá zvířata. Usmrcujeme miliardy zvířat pro maso, kůži a pro celou řadu ekonomických potřeb. Někdy je také nezabíjíme z ekonomického důvodu, ale ze sportu, jako je lov, nebo pro zábavu, jako v případě býčích zápasů. Pro mě zabíjení zvířat není sportem, zábavou ani kulturní záležitostí, ale to není důležité, protože předmětem naší rozpravy je usmrcování zvířat z ekonomických důvodů.
Ochrana zvířat při usmrcování. Je to možné? Je možné chránit zvíře, které usmrtíme? Ano, především je možné ho ušetřit utrpení. Tím, že chráníme zvířata před nelidským zacházením, chráníme naši vlastní humanitu. Navržené nařízení zlepšuje normy na ochranu zvířat při usmrcování a zavádí vyšší a lepší technické normy a vhodněji podporuje sledování jejich uplatňování. Zavádí také větší osobní odpovědnost při řádném zacházení se zvířaty a přichází i s požadavkem na jmenování pracovníka pro řádné zacházení se zvířaty, který bude odpovědný za ochranu zvířat při činnosti, kterou jatky provozují. Nový předpis na místo staré směrnice z roku 1993 znamená jasný pokrok při plnění úkolů ochrany zvířat, a proto ho jako zpravodaj podporuji.
Vyskytly se některé sporné oblasti. Jasným příkladem je otázka rituální porážky. Základní zásadou je usmrcovat zvířata po omráčení a poté, co byla zbavena vědomí, ale z náboženských důvodů se povoluje porážka bez předchozího omráčení, pokud to vyžadují náboženské důvody. Ta se týká vyznavačů islámu a judaismu, kteří zabíjejí zvířata bez předchozího omráčení. Pozměňovací návrhy, které měly za cíl komplexní zákaz rituální porážky v Evropské unii, byly Výborem pro zemědělství a rozvoj venkova zamítnuty. Členové výboru měli za to, že takový zákaz nebude uskutečnitelný.
Dámy a pánové, poslední zasedání Evropského parlamentu se ve velké míře věnuje ochraně zvířat. Dnes jsme rozhodli o zákazu dovozu produktů z tuleňů zabitých krutým způsobem. Rozhodli jsme se zavést vyšší normy na ochranu zvířat používaných pro vědecké účely a nyní máme rozpravu o vyšších normách na ochranu zvířat při usmrcování. Jsem rád, že se Parlament tolik věnuje ochraně zvířat a že k tomu mohu přispět svým dílem. Duch Františka z Assisi je v tomto sálu přítomen. Možná zde bude přítomen i v dalším parlamentním období.
Ráda bych teď řekla pár slov o porážce na "zadním dvorku". V dnešní době je porážka zvířat k vlastní potřebě povolena i mimo jatky (s výjimkou dobytka), prasata, ovce a kozy musí být však předtím omráčeny. Někteří občané členských států porážejí prasata tradičně na Vánoce a jehňata na Velikonoce. Zachovat tyto tradice se Komisi jeví jako důležité, ale není vůbec nutné se odchýlit od omračování. Komise proto věří, že předchozí omračování by se mělo provádět vždy, když se prasata a jehňata poráží mimo jatky.
Jiný bod návrhu se týká zakládání národních referenčních center. Věříme, že to je zásadní věc, která vhodně prosadí navržená opatření. Úřední inspektoři provádějí na jatkách kontroly týkající se bezpečnosti potravin, zejména mrtvých zvířat. Mají málo času a omezené kompetence vyhodnotit parametry řádného zacházení se zvířaty. V naší době jsou omračovací přístroje složité a obtížně se vyhodnocují z hlediska účinnosti v oblasti řádného zacházení se zvířaty. Národní referenční centra by vyhověla potřebě po technických a vědeckých informacích o řádném zacházení se zvířaty na jatkách, a Komise se domnívá, že by měl být tento požadavek v návrhu zachován.
Zvířata jsou také ve velkém porážena mimo jatky za účelem kontroly šíření nemoci. Je pravda, že tyto požadavky už existují pro účely zdraví zvířat, ale stávající požadavky se nevztahují na řádné zacházení se zvířaty. Lidé mají za to, že masové usmrcování zvířat za účelem kontroly nemoci by mělo být prováděno co nejlidštěji. Transparentnost při řádném podávání zpráv je proto nezbytná. Minulá zkušenost s těmito mimořádnými situacemi ukázala, že je stěžejní shromažďovat údaje o osvědčených postupech a chybách, které by mohly nastat. Vhodné sledování a podávání zpráv o řádném zacházení se zvířaty by proto mělo být požadováno i v případech masového usmrcování zvířat.
O tom však toto nařízení opravdu není, ale týká se toho, jak můžeme snížit utrpení zvířat na jatkách. Návrh Komise znamená krok vpřed, v mnoha bodech však musí být přísnější. Ve Výboru pro životní prostředí, veřejné zdraví a bezpečnost potravin jsme hlasovali pro mé stanovisko, ve kterém mimo jiné žádáme o kratší dobu převozu a čekání na jatkách, o investice do mobilních jatek, o zařazení kožešinových zvířat do tohoto nařízení, aby členské státy mohly zajít dále a měly přísnější předpisy a aby inspektoři a navržená národní referenční centra pro řádné zacházení se zvířaty byli nezávislé a měli větší pravomoci.
Je potěšující, že Výbor pro zemědělství a rozvoj venkova podporuje náš návrh o mobilních jatkách a o zařazení kožešinových zvířat do tohoto nařízení. Jsem velmi znepokojen mnohými dalšími pozměňovacími návrhy předloženými tímto výborem a jednotlivými poslanci. Je nešťastné, že Výbor pro zemědělství a rozvoj venkova úplně zamítl navržená omezení doby převozu na jatky a čekání na jatkách. Hlasujte, prosím, pro pozměňovací návrh 125, který předložila skupina konfederace Evropské sjednocené levice a Severské zelené levice (GUE/NGL), abychom znovu získali tyto požadavky. Dále také nerozumím, proč chce Výbor pro zemědělství a rozvoj venkova zrušit návrh na národní referenční centra pro řádné zacházení se zvířaty. Je rovněž velmi důležité povolit členským státům zajít dále a mít ambicióznější předpisy než ty, které jsou stanoveny. Vybízím vás ke hlasování pro pozměňovací návrh 124. Jsem nakonec velmi znepokojen skutečností, že Výbor pro zemědělství a rozvoj venkova nechce povolit členským státům, ve kterých v současnosti platí kompletní zákaz porážet zvířata bez omračování, tento zákaz ponechat. Tak je tomu např. v mém státu, ve Švédsku. Nalezli jsme rovnováhu mezi náboženskou tradicí a řádným zacházením se zvířaty, se kterou je spokojena většina lidí. Hlasujte prosím proti pozměňovacímu návrhu 28, jak navrhl zpravodaj.
jménem skupiny PPE-DE. - (IT) Pane předsedající, dámy a pánové, šťastnou náhodou mohu tento večer naposled promluvit, tedy přinejmenším v tomto období, kdy předsedáte právě vy. Domnívám, že předsedáte naposledy, protože jste se rozhodl již nekandidovat. Rád bych vyjádřil své uspokojení, pane Cocilovo, nad tím, co jste vykonal v tomto Parlamentu, a v jaké úctě vás proto má nejen italská delegace, ale všichni poslanci Parlamentu. Byl jsem zvolen ve stejném volebním obvodu jako vy, jsme političtí oponenti, ale cítím, že bych vám měl popřát úspěšnou budoucí politickou činnost nejen v zájmu naší země, ale i Evropy.
Nyní se dostanu k jádru věci. Domnívám se, že jsme ve Výboru pro zemědělství a rozvoj venkova vykonali výtečnou práci. Po vyslechnutí konzultantů a jednotlivých politických skupin jsme se pokusili vylepšit znění, které nám předložila Komise a Rada, učinit ho použitelnějším a více konzistentním, a zároveň zachovat právo na vyjádření a náboženské praktiky ve všech jejich aspektech. Vyskytly se jisté rozpory, přestože Komise a Rada oznámily a prosadily, že zachovají rituální porážku, i když některé povinnosti ji v praxi znemožnily. Narážím na horem dolem diskutovanou otázku omračování.
Charta lidských práv stanoví, že kdekoli je konflikt s právy zvířat, lidská práva jsou precedentem, jinými slovy právo na náboženské praktiky, nejen muslimské, židovské, ale také křesťanské, by mělo být zachováno, a to v plné míře, jak jsme důkladně projednali ve výboru. Absolutně ne z důvodu vzájemných vztahů s nečlenskými státy, ale protože lidé, kteří vyznávají jistý typ náboženství, by jinak nemohli jíst maso v Evropě kvůli tomu, že nemůže být v Evropě vyrobeno, ani sem dovezeno. Nemyslím si, že je to spravedlivé.
Nakonec bych chtěla, paní komisařko, připomenout, že v Evropské unii se v různých regionech a zemích nenacházejí dva stejné právní systémy, každý z nich se liší. Kdyby národní referenční centra, která jste zmínil ve vašem proslovu, byla založena, jak navrhuje Komise ve svém návrhu, pro Španělsko by to znamenalo vytvoření 17 referenčních center, a ne pouze jedno. Ve Španělsku je totiž vládní pravomoc decentralizována do autonomních komunit, a muselo by se proto těchto národních center založit 17. Mít jedno centrum na jeden region by bylo absurdní. Proto navrhujeme, aby příslušný orgán zajistil správné plnění předpisů.
Na tyto otázky ve velké míře odpovídá zpráva, která ale stále neřeší mnoho základních problémů spojených např. s legislativou, rituální porážkou a formováním svědomí společnosti. Tyto problémy však musí vyřešit Rada spolu s Komisí a novým Parlamentem. Doufám, že budoucí úsilí o řádné zacházení se zvířaty bude doprovázet uvědomění si toho, že zvířata jsou živoucí bytosti cítící bolest a utrpení, nejsou věcmi a lidé jim dluží respekt, ochranu a péči.
jménem skupiny Verts/ALE. - Pane předsedající, rád bych se připojil a poděkoval našemu zpravodaji Januszovi Wojciechowskému za vypracování velmi komplexní a emociální zprávy se sebejistotou, ve které se vypořádal s mnoha konfliktními názory. V tomto projevu, který bude pravděpodobně mým posledním vystoupením v tomto mandátu, stojí za to kolegům připomenout, že se tu jedná o to, co nazývám klasickou složkou Evropského parlamentu. Je to technické, složité, trochu vzdálené našim občanům, ale vyplatí se připomenout, že řádné zacházení se zvířaty má stěžejní význam pro naše občany a spravedlnost a je klíčově důležité pro naše provozovatele, spotřebitele a náš trh.
Právní předpisy EU zavedené v oblasti ochrany zvířat patří mezi nejpřísnější na světě. Jejich důsledkem jsou vyšší výrobní náklady a mohou také narušit hospodářskou soutěž se státy, jejichž legislativa je v tomto ohledu méně striktní. To je důvod, proč vyzývám Komisi, aby zajistila, aby masné výrobky a další produkty živočišného původu dovážené z nečlenských států EU splňovaly normy EU. Chtěli bychom po Komisi, aby byla schopna provádět inspekce na jatkách, která mají povolení k vývozu svých produktů do Evropské unie, což by potvrdilo, že se navíc k již vydaným zdravotním osvědčením dodržují i předpisy o ochraně zvířat.
Domnívám se, že normy pro řádné zacházení se zvířaty jsou v Evropě absolutně prvořadé pro produkci vysoce kvalitního masa. Chceme se ujistit, že se na jatkách pracuje pečlivě a v souladu s vysokými hygienickými normami i s normami řádného zacházení se zvířaty. Opravdu vítám nápad mobilních jatek, protože se domnívám, že to bude vynikající. Dle mého názoru musíme být však také opatrní, protože mnoho malých jatek bylo v Evropě v minulosti zrušeno, v mém státě se tomu tak stalo. Proto bychom si chtěli být jisti, že máme vhodnou regulaci, ale není jí zase tak moc, abychom je museli zavírat.
Budu teď poněkud kontroverzní. Domnívám se, že zvířata se narodila na tomto světě, abychom my jako lidé přesně rozhodli o tom, jak budou usmrcena. Myslím, že se Komise musí rozhodnout. Buď přijmete rituální porážku a skutečnost, že zvířata nejsou omračována. Se zvířaty, která chceme zabít na Vánoce, se bude proto zacházet jako v jiných zemích, nebo se postavíte za to, co považuji za správné, a jako lidé rozhodneme o tom, jak budou zvířata porážena a že by zvířata měla být před porážkou omráčena. Dle mého názoru je zřejmé, že by to tak mělo být. V některých státech se při halal porážce i košer porážce provádí "před-omračování" a "po-omračování". Zajímá mě, proč by tomu tak nemělo být i všude v Evropě, protože si musíme být absolutně jisti, že zacházíme se všemi zvířaty stejně. Když přijmu zásadu subsidiarity, také bych rád viděl Komisi, jak vyvíjí nátlak na členské státy, aby bylo zajištěno, že do budoucna budeme mít vhodné způsoby porážení a omračování zvířat.
(DE) Pane předsedající, paní komisařko, tato rozprava o řádném zacházení se zvířaty se příliš omezila na otázku, zda by se mělo, nebo nemělo používat omračování. To neznamená, že jsem proti omračování. Musíme si však uvědomit, že omračování bylo původně zavedeno ne ze zájmu o řádné zacházení se zvířaty, ale z ekonomických důvodů, aby bylo možné porážení zvířat ve velkochovu, které obnáší masové usmrcování na jatkách, aniž by strach z porážky nějak ovlivňoval nebo snižoval kvalitu masa.
Pane předsedající, paní komisařko. Také já bych chtěl podpořit tato přání a jsem rád, že se poslední řeč paní komisařky v Parlamentu týká předložení opravdu tak kvalitního návrhu a nařízení. Skutečně většina z těch, co dnes v rozpravě vystoupili, s tím plně souhlasí. Velmi si přeji, aby tato společná práce Parlamentu, Komise a Rady nakonec nějak zásadně nezměnila to, co Komise navrhla, neboť Komise opravdu vypracovala velmi dobré návrhy. V přístupu k ochraně zvířat, v opatřeních, jež mají za cíl zlepšit řádné zacházení se zvířaty, jsou však dvě důležité otázky.
Druhým zdrojem je velké množství menších změn, jež jsou v mnohých aspektech dlouho pod pokličkou, ale ve snaze vyhnout se sledu jednotlivých zpráv, měnících jednací řád v některých bodech, jsme je seskupili. Některé jsou technického rázu, jiné zdůvodňují a činí náš jednací řád srozumitelnější, jako např. změna spojující články 141, 142 a 143 do jednoho kodifikovaného znění, které stanoví, jak vlastně organizovat naše rozpravy v plénu. S tím souvisí inovační pozměňovací návrh, který říká, že bychom měli mít postup modré karty, jenž nám umožní přerušit jeden druhého. Pokud by tento postup byl přijat a např. pan Duff by mi chtěl právě teď položit otázku o tom, co jsem zmínil, musel bych mu podle tohoto předpisu nechat 30 sekund, aby tak učinil. Jsem si jistý, pane předsedo, že byste mu to umožnil, pokud by chtěl, bohužel tomu teď tak není.
Existují některé inovační rysy, které by mohly učinit naši rozpravu živější. Vzpomínám si, že když jsem poprvé navrhl postup "catch-the-eye" na konci běžných rozprav, každý říkal: "Ne, nemůžeme to tak dělat, naruší to řečnické doby skupin atd." Již to tak činíme a je to přijatá část našich postupů a myslím si, že velmi vítaná většinou poslanců. Hádal bych, že s modrou kartou to bude stejné, existují jisté rozpaky, ale pojďme to vyzkoušet, podívat se, jak to funguje. Věřím, že se nám to povede uvést do užívání.
Byly tu také některé pozměňovací návrhy, které se objevily, když jsme o tomto jednali na půdě výborů i nyní v plénu. Byl tu např. návrh, že všechna závěrečná hlasování o legislativě by měla probíhat jmenovitým hlasováním, navrhla to, myslím, paní Dahlová. Vítám tento pozměňovací návrh a musíme ho přidat do mé zprávy. Byly tu návrhy mnohých poslanců, abychom něco přidali do článku o meziskupinách, aby se velmi jasně stanovilo, čím jsou a čím nejsou, že jsou neoficiální a nemůžou převzít odpovědnosti parlamentních orgánů.
Velmi často, když se mění jednací řád, jsou kolegové znepokojeni tím, co se děje. Většina z nich si všimne toho, co se stalo a jaké změny musíme učinit, až když mají vstoupit v platnost, kdy už to není možné změnit. Plně podporuji většinu pozměňovacích návrhů, které byly předloženy, zejména proto, že odrážejí nejen vaši náročnou práci, ale také, jak jste již zmínil, práci skupiny pro reformu Parlamentu, jíž předsedala Dagmar Roth-Behrendtová, tato skupina připravila tento návrh velmi dobře.
Nejdůležitějším bodem pro naši skupinu však zůstává otázka poměrného zastoupení. U nás v Parlamentu mají výbory velkou úlohu. Při přípravách hlasování tady v Parlamentu hlasování ve výborech značně odlehčí hlasování v plénu. Nejedná se pouze o otázku postupu, ale jde o demokratický princip, ve výborech se promítne poměrné zastoupení, jak je rozvrženo v plénu, když se rozhoduje o důležitých otázkách. Domnívám se, že je to základní princip demokracie a jménem skupiny PPE-DE podporuji tuto zprávu.
jménem skupiny PSE. - Pane předsedající, jsem jedním ze zvláštních konstitučních tvorů, kteří se domnívají, že jednací řád je zrcadlem naší práce v našem vlastním Parlamentu. Myslím si tedy, že se jedná o významnou práci Richarda Corbetta, který je vynikajícím specialistou pro tuto problematiku. K jeho prospěchu musím říct, že jde o druhou změnu jednacího řádu. Nacházejí se tam věci, které se změnili před nedávnem a které měníme opětovně, protože vidíme, že pro činnost našeho Parlamentu jsou tyto změny potřebné.
Moje tři specifické poznámky: první se týká změny, ke které jsem přispěl i já malým dílem. Je to skutečnost, že se pokoušíme zanést do jednacího řádu myšlenku fóra Agora, možnosti pro občany oslovovat Evropský parlament a účastnit se diskusí před tím, než se jimi bude zabývat samotný Evropský parlament. Domnívám se, že je to symbolicky důležitá iniciativa, kterou jsme započali společně s mým přítelem a kolegou Gérardem Onestou, a myslím si, že by bylo dobře, aby to bylo obsaženo v jednacím řádu.
Druhou významnou změnou je dle mého názoru změna zpráv z vlastního podnětu. S ohledem na to, jak to chodí se zprávami z vlastního podnětu v praxi, znovu zavádíme v případě zpráv z vlastního podnětu možnost pozměňovacích návrhů, třebaže předložených desetinou poslanců. Třetím aspektem je postup modré karty. Souhlasím se vším, co oživí parlamentní diskuse. Možný prostředek, pro poslance, jak civilizovaně přerušit jiného a také tak promluvit, je dobrý nápad.
Mám však dvě nebo tři poznámky. První k bodu, o kterém mluvil pan Szájer, o pokusu přinutit výbory, aby měly poměrné rozložení přesně jako strany v Parlamentu. Domnívám se, že je naprosto vhodné, aby politické skupiny vyjádřily své preference dosadit více svých členů do výboru, který se jim jeví jako zvláště důležitý. Myslím si, že pokud pustíme pozměňovací návrh 42, skupiny a poslanci to budou považovat za frustrující a nakonec to bude vyžadovat větší pružnost.
jménem skupiny Verts/ALE. - (IT) Pane předsedající, dámy a pánové, skupina Verts/ALE nikdy neměla dost času na velké parlamentní reformy, které vypracoval pan Corbett - je to můj přítel a spolupracujeme už mnoho let, je si toho vědom a nevyužije toho proti mně. Oni se snaží přeměnit náš Parlament v byrokratickou mašinu, kde jednotliví poslanci, menšinové strany a dokonce i výbory budou podléhat rostoucí, částečně svévolné, rozhodovací pravomoci Konference předsedů a správy. Navíc si vytváří "družbu" mezi hlavním výborem a výbory požádanými o stanovisko v legislativním procesu, který je zmatečný a od základu konfliktní.
Musím říct, že jsem překvapená, že dnes večer v této rozpravě nehovoříme o věcech, které na této reformě považujeme za zásadně problémové. První věcí je nedorozumění, které nevyhnutelně vznikne, mezi hlavním výborem a výborem požádaným o stanovisko, neboť když primární výbor zamítne pozměňovací návrhy výboru požádaného o stanovisko, tyto pozměňovací návrhy by mohly skončit rovnou v plénu, samozřejmě s extrémně vysokým rizikovým potenciálem pro právní způsobilost, jak jsme často viděli v případě REACH.
Nakonec, pane předsedající, existuje i další prvek, který se nás úzce týká. Jedním z výsledků, které vyplynuly z činnosti pracovní skupiny pro interní reformu, jejímž členem jsem byla i já, a jenž jsme považovali za pozitivní, byl návrh velmi významně posílit pravomoci a úlohu Petičního výboru Tato reforma však roli Petičního výboru "vraždí" v tom smyslu, že Petiční výbor už nebude mít možnost najít si svou cestu do pléna jinak než po nepopsatelných komplikacích a možných konfliktech s příslušným výborem.
(DE) Pane předsedající, reformovat Evropskou unii je obtížné, ale reformovat Evropský parlament je ještě obtížnější, jak jsme právě viděli v rozpravě o revizi jednacího řádu a o práci našeho kolegy pana Richarda Corbetta. Rád bych poděkoval panu Corbettovi za jeho skutečně ohromný závazek, kterým se mu podařilo pod jednu střechu dostat tolik rozdílných zájmů a předložit tuto revizi jednacího řádu plénu. Skupina socialistů Evropského parlamentu tuto zprávu podpoří.
. - (SV) Děkuji, pane předsedající. "Škodolibost je jedinou opravdovou radostí," říká cynik. I když ti z nás, kdo nejsou cyniky, samozřejmě připustí, že škodolibost je druhem radosti a je to ta radost, kterou nyní pociťuji já. Proč? Minulý rok na červnovém seznamu skupina IND/DEM začala žádat o jmenovité hlasování na konci každého závěrečného hlasování. Pamatuji si, jak nám předseda Pöttering vynadal, odrazoval nás a stěžoval si, že to bude stát kupu peněz. Nyní výbor navrhuje, že všechna závěrečná hlasování o legislativních návrzích proběhnou jako jmenovitá hlasování. A také plným právem! Aby se mohli voliči dožadovat politické odpovědnosti svých poslanců, musí mít kontrolu nad tím, jak poslanci volili. Jak volil pan Hannan, paní Wallisová nebo paní Svenssonová (vyjmenuji jen pár mých oblíbených poslanců)? Tento návrh je důležitým krokem k demokratickému procesu a posílení kontroly voličů nad "přitakávači" v Parlamentu. Rád bych za to poděkoval panu Corbettovi a děkuji panu předsedajícímu, že mě nechal promluvit.
Dovolím si dále potvrdit, co již bylo zmíněno. Tato zpráva byla v podstatě rozdělena na dvě. Existuje ještě druhá zpráva, s níž jsme ještě nepřišli do pléna, ke které se budeme muset vrátit za příštího Parlamentu, týkající se toho, jak přizpůsobit naše postupy Lisabonské smlouvě, pokud vstoupí v platnost. Brali jsme ji jako přípravu, aniž by byla ovlivněna ratifikace, která, doufejme, zítra proběhne v Senátu České republiky a později v tomto roce v Irsku. Pokud Smlouva bude ratifikována, vrátíme se k tomu.
Zadruhé mi dovolte potvrdit, že se skutečně jedná o předpisy, jak zdůraznil pan Szájer, revidující nedávné reformy, které vyplynuly z první zprávy pracovní skupiny pro reformu Dagmar Roth-Behrendtové. Jde o otázku iniciativních zpráv, pro které máme postup, jenž se mnohým členským státům zdá nyní poněkud málo pružný. Udělali jsme ho lehce pružnějším. V rozpravě pro začátek nebude pouze krátké vystoupení zpravodaje, následované odpovědí Komise a poté konec. Přidá se do ní až 10 minut vyhrazených pro vystoupení postupem "catch-the-eye".
Zadruhé, věc, již vznesla paní Frassoniová o výborech požádaných o stanovisko, které mají právo předkládat pozměňovací návrhy plénu. Já sám mám značné pochyby o tom, zda to je, či není dobrý nápad, ale pochází od reformní pracovní skupiny, jejímž členem jste byla. Konference předsedů to plně schválila. Ale neslo si to v sobě potřebu konsensu, proto to předkládáme Parlamentu ke schválení, nebo k zamítnutí. Uvidíme, jak bude Parlament hlasovat zítra.
Nebudu se zabývat otázkami souvisejícími s Petičním výborem, neboť na toto téma proběhne zvláštní rozprava, ve které se k tomu vrátím. Nakonec jen odpovím panu Gollischovi, že se mýlí ve dvou bodech. Nejedná se o stejný pozměňovací návrh, který byl zamítnut ve výboru. Jde o jiný přístup k této otázce. Mám vážné výhrady k tomu pozměňovacímu návrhu, který byl předložen ve výboru. Rád podpořím tento, jenž byl předložen plénu.
Skutečnost, že se tak dlouho otálelo se zařazením zprávy na pořad jednání jako s mou zprávou, nicméně napovídá o vzájemném styčném bodě obou zpráv, který zmínila paní Frassoniová v naší předchozí rozpravě. To je dějiště spolupráce mezi Petičním výborem a výborem příslušným pro projednávání této otázky. Každý souhlasí, že oba výbory musí a potřebují spolupracovat, ale objevil se argument o tom, co bychom mohli nazvat konečným zúčtováním: když spolu nesouhlasí, kdo má poslední slovo?
Je možné chápat obě strany. Členové Petičního výboru dostali petici, zhodnotili její předmět, možná proběhla slyšení, návštěvy, mohli zjistit, že je něco nesprávného v legislativě, kterou se zabýval předmětný výbor. A jsou toho názoru, že by se s tím mělo něco dělat a měli by mít konečné slovo, jestli předmětný výbor nesouhlasí. Na druhé straně můžete mít pochopení pro předmětný výbor. Proč by měl najednou najít jiný příslušný výbor pro projednání této otázky jenom proto, že někdo zaslal petici jinému výboru? Lze mít pochopení pro obě strany.
Myslím si, že je to rozumné quid pro quo. Nevím, proč paní poslankyně Frassoniová předtím řekla, že to zničí Petiční výbor. Opravdu nechápu, jak mohla dojít k takovému závěru. Členové Petičního výboru v mé skupině mi rozhodně řekli, že jsou s tímto kompromisem spokojeni, a já jsem toho názoru, že jde o přijatelný kompromis. Je to kompromis, tj. pokud jste extrémista v názorech na tento argument, ať už pro, či proti, nebudete spokojen, ale já si myslím, že je to kompromis přijatelný. Velmi pěkně se to doplňuje s vynikající zprávou pana poslance Onesty a myslím, že se vším dohromady tento balíček bude fungovat.
(DE) Pane předsedající, pan Onesta řekl, že jeho zpráva není revoluční, avšak jedná se o důležitou reformu, která posiluje občanská práva i práva Petičního výboru. Právo pro zaslání petice je právo udělené občanům a bude provedeno pár vylepšení, která budou motivovat občany k zasílání petic Parlamentu. Myslím si, že je správné, že o přípustnosti petic by neměl rozhodovat předseda výboru. Ačkoli jsem sám předsedou výboru, souhlasím s tím, že pokud si čtvrtina členů myslí, že je o věci třeba jednat, musí se diskutovat.
(FR) Pane předsedající, dámy a pánové, chtěl bych rovněž poděkovat panu Onestovi za jeho činnost a působení v Parlamentu a učinit několik poznámek k jeho poslední zprávě. Jsem přesvědčen, stejně jako paní Frassoniová, že právo zaslat petici je důležitým právem, ale musím říci, že Petiční výbor je spíše "příležitostným" výborem - řekl bych důležitým, zajímavým, ale také zvláštním. Tento malý tribunál, kde se diskutuje o ničem a zároveň o všem, je dost důležitý a zajímavý, ale odlišný od toho, co děláme.
Chtěl bych se velmi stručně vrátit ke třem bodům. Zaprvé k menšinovým jazykům. Souhlasím, ale nesmí se otevírat dveře jazykům, jejichž užívání na půdě Parlamentu není plně legalizované. Za druhé - přípustnost. Úplně souhlasím a je dobře, že cílem je spíš petice přijímat než je zamítat. Nakonec bych rád zmínil, že souhlasím s naším předsedou, panem poslancem Leinenem. Právo občanské iniciativy vskutku nemá nic společného s právem zaslat petice, které je demokratickým, ústavním právem Parlamentu, a tato dvě práva by se neměla zaměňovat.
Chtěla jsem samozřejmě v tomto ohledu říci, že podporujeme tuto zprávu, ale zároveň také cítíme, že otázka vztahu s hlavním výborem zůstává ožehavým tématem reformy poslance Corbetta a k tomuto bodu bych také ráda řekla něco panu poslanci Botopoulosovi. Petiční výbor není "zvláštním" výborem, ale je výborem, který má velmi specifickou úlohu. Petice se většinou týkají uplatňování práva Společenství, porušování směrnic a zákonů, které nejsou vždy evidentně v jasném vztahu s hlavním výborem.
Ve vysvětlování jazykové otázky budu pokračovat na žádost pana Botopoulose. Zcela zřejmě není nutné přistavovat Babylonskou věž, která je již značně komplexní. Stačí se podívat na množství tlumočníků, kteří jsou tady ještě dnes večer. Upřesnili jsme, že Předsednictvo Parlamentu rozhodne, že petice a korespondence s předkladateli budou vypracovány v jiných jazycích, které se používají v členských státech. Tyto jazyky musí být v členském státě uznány a členský stát musí o to požádat. To je v současné době případ pouze čtyř jazyků. Kdybych chtěl zítra psát ve volapüku - ve smyšleném jazyku - je jasné, že není uznán žádným státem, a tudíž Parlament ani Předsednictvo v něm neodpoví; to vše je jasně stanoveno.
Pokud jde o konflikty mezi výbory, na které nás upozornil pan Corbett. Rád bych zdůraznil, že má zpráva stanoví, že v souladu s čl. 46 a s přílohou VI si již Petiční výbor může vyžádat stanovisko ostatních výborů, které jsou "příslušné pro projednávanou otázku". Vy říkáte, že v tomto případě může stále dojít ke konfliktu. Zvolili jsme si však rozhodce. Petiční výbor nebude moci vypracovat zprávy z vlastní iniciativy, ani se stavět proti zprávě z vlastní iniciativy příslušného výboru bez povolení Konference předsedů. Máme "předávací systém", jmenovitě Konferenci předsedů, která rozhodne, kdy je na Petičním výboru a kdy na příslušném výboru přijmout opatření v případě, kdy oba výbory nedosáhnou konsensu. Přijali jsme bezpečnostní opatření pro všechny případy.
Navrhli jsme plán pro následující kroky, protože toto může být pouze prvním krokem. Nepřišli jsme s odpovědí na hospodářskou a finanční krizi. Jsme ale připraveni přijmout nový krok, dosáhnout průlomu ve vývoji nového rámce pro finanční trhy, což povede ke zjednodušení regulace finančního trhu a europeizaci, což bude vytvářet jistotu na finančních trzích a stabilitu pro všechny účastníky trhů, což představuje rozvoj finančních trhů, což je reakcí na finanční krizi a zajistí decentralizaci daného odvětví.
Druhou oblastí je sekuritizace, poskytování úvěrů. Poprvé zavádíme pravidlo, že úvěr může být poskytnut pouze tehdy, pokud věřitel disponuje ponecháním podílu pro účely sekuritizace ve svých portfoliích. Stanovili jsme ponechání ve výši nejméně 5 %, ale pověřili jsme středisko CEPS, aby prozkoumalo, zda je vhodné jeho zvýšení, a aby do konce roku zveřejnilo svá zjištění v přezkumu Komise a zohlednilo při tom vývoj na mezinárodní úrovni. Pro trhy je to významný signál: bez ponechání to nemá smysl. Ponechání vede k transparentnosti a rovněž k lepší kontrole.
Takové spolufinancování výborů a orgánů dohledu může ve značné míře přispět k tomu, že své činnosti budou plnit nezávisle a efektivně. Program musí být flexibilní a musí být přiměřeně financován, aby zajistil, že jsou splněny požadavky alespoň výborů na 3. úrovni, včetně Evropského výboru regulátorů trhů s cennými papíry (CESR), Evropského výboru orgánů dozoru nad pojišťovnictvím a zaměstnaneckým penzijním pojištěním (CEIOPS) a Evropského výboru orgánů bankovního dohledu (CEBS). Návrh Komise byl o 40 % nižší než částka, kterou výbory na 3. úrovni považovaly za nezbytnou na následující čtyři roky. Rada nevykazovala velký zájem na podstatném navýšení rozpočtu, přestože bylo jasné, že je nutné učinit v oblasti dohledu nad finančním trhem značná zlepšení.
Na konci jednání jsme se dohodli na částce přibližně 40 milionů EUR na čtyři roky: 500 000 EUR připadne výborům na 3. úrovni v roce 2009 a dalších 38,7 milionu EUR bude vyčleněno od roku 2010 do roku 2013, z toho je 13,5 milionu vyčleněno na tyto výbory. Co se týče výborů pro účetní výkaznictví a audity, byl původní návrh Komise týkající se reformy této organizace příliš slabý. To tedy znamená, že jsme jako Parlament dokázali dospět ke zlepšením a následně po třístranných jednáních jsme dosáhli přijatelného výsledku, pokud jde o jednotlivé referenční finanční částky a období pro financování. Nejnovější zjištění Larosièrovy skupiny a zjištění uvedená ve zprávě ukazují, že existují dobré důvody pro to, aby Komise do dne 1. června 2010 předložila Parlamentu a Radě zprávu a nezbytné legislativní návrhy pro další reformu regulace evropských finančních trhů a dohledu nad nimi, aby byl tento program přizpůsoben provedeným změnám.
Rád bych poděkoval mým stínovým zpravodajkám, paní Bowlesové a paní Berèsové. Vzhledem k tomu, že toto je můj poslední projev v tomto Parlamentu, rád bych poděkoval rovněž Komisi, mým kolegům poslancům a Radě za jejich spolupráci. Bylo mi potěšením s vámi všemi pracovat. Dovolte mi, abych vám dal příklad potěšujícího výsledku této spolupráce. České předsednictví Rady před 30 minutami rozhodlo o přijetí výsledku, který byl vyjednán při třístranných jednáních. Máme návrh, který můžeme dnes přijmout, a jsem si jistý, že velké skupiny v tomto Parlamentu budou rovněž hlasovat ve prospěch těchto návrhů.
Nyní ke slavnému 5% ponechání pro účely sekuritizace. Velmi mě těší, když vidím, že Parlament odolal výzvám daného odvětví, aby odstranil to, co teprve minulý rok označili za naprostý nesmysl. Rád bych řekl, že pravidlo ponechání vzniklo jako něco, co není nesmyslem, ale projevem zdravého rozumu. Skupinou G20 je to nyní uznáváno jako klíčové opatření na posílení finančního systému. Komise s potěšením a bez jakéhokoli stínu pochyb podpoří veškeré budoucí úsilí, které daný text ještě více upevní.
jménem skupiny PPE-DE. - Pane předsedající, jevíme se jako řada odborníků, kteří se zde hlásí o slovo, ale kdyby tomu tak bylo, nepřednášel bych můj poslední projev v Evropském parlamentu v době nejhorší hospodářské situace v celém mém životě - a můj život začal ve zruinovaných 30. letech - a kdyby tomu tak bylo, nemusel bych rovněž hovořit v rámci této rozpravy o evropském právním předpisu, který není, obávám se, zcela uspokojivý: směrnici o kapitálových požadavcích.
Já a moje skupina podpoříme kompromis, jehož s velkou taktností a trpělivostí dosáhl zpravodaj Karas ve velké časové tísni a za stávajících horečnatých hospodářských okolností. Doufám ale, že moji kolegové, kteří se sem vrátí po volbách, se znovu uchýlí k úplnému procesu spolurozhodování, který může opravdu úplně otestovat a zdokonalit naše právní předpisy. Obávám se, že u velké části tohoto ukvapeného právního předpisu budou odhaleny nezamýšlené a nežádoucí důsledky. Například se obávám, že pravidla pro velkou angažovanost, která komisař McCreevy vychvaloval a která byla podnícena skutečnými obavami o rizika protistran, dosáhnou toho, že bude mnohem složitější znovu aktivovat mezibankovní peněžní trh v jeho plném a žádoucím rozsahu. Obávám se, že nové pravidlo ponechání, které komisař McCreevy rovněž vychvaloval, bude ve skutečnosti bránit oživení sekuritizace, která je zásadním a převážně prospěšným mechanismem pro financování hypoték, úvěrů na pořízení automobilu a spotřebitelských výdajů.
Pane komisaři, lituji, že zde není přítomno předsednictví Rady. Pane McCreevy, váš mandát komisaře pro vnitřní trh probíhá ve znamení tzv. regulatorních prázdnin. Bohužel - nevím jak to vyjádřit - jste měl změnit názor a nakonec uposlechnout rady socialistické skupiny v Evropském parlamentu, která vám při předložení zprávy pana poslance Katiforise říkala, že je třeba sestavit právní předpisy týkající se ratingových agentur, nebo jste měl naslouchat našemu zpravodaji, panu Rasmussenovi, který vám říkal, že v bankovním odvětví je třeba zavést požadavky na ponechání pro účely sekuritizace.
Co se týče zprávy pana poslance Karase, domnívám se, že je to významná zpráva, kterou bychom dnes měli přijmout, protože v rámci Unie vysílá signál našemu bankovnímu odvětví a všem našim partnerům ze skupiny G20, že pro účely sekuritizace musí být zavedeno ponechání. Kapitál musí být lépe vymezen. Do budoucna bude třeba posílit nadnárodní dohled nad skupinami a zajistit integrovaný dohled v duchu zprávy Jacquese de Larosièra. Na závěr musíme zorganizovat zúčtovací střediska pro deriváty a swapy úvěrového selhání.
Rovněž bych ráda poděkovala panu Karasovi za způsob, jakým jsme dokázali znovu zahájit třístranná jednání, abychom mohli před vstupem směrnice v platnost přezkoumat práh pro ponechání. Tím, že jsme zadali vypracování studií a zmocnili výbor CEBS, aby stanovil, za jakých podmínek by mělo být toto ponechání odborně plánováno, jsme si mohli ověřit, zda je 5% práh, o kterém dnes budeme hlasovat, přiměřeným prahem tím spíš, když jsme nyní upravili oblast působnosti ponechání tím, že jsme zrušili záruky, které prosazoval pan Purvis, o čemž si myslím, že to byla správná volba.
Co se týče zprávy pana poslance Hoppenstedta, ráda bych mu co nejupřímněji poděkovala, protože se domnívám, že zde jsme se zapojili užitečným a pozitivním způsobem. V minulosti by nám Komise řekla, že nemůže financovat výbory na 3. úrovni; dnes je to možné ještě před tím, než se tyto výbory stanou agenturami. Tento krok vítáme. Z podnětu zpravodaje budou jak provozní náklady, tak náklady na projekty způsobilé pro financování a Parlament bude moci mít jasný přehled o povaze projektů, které jsou tímto způsobem financovány. To můžeme jedině uvítat; zde se ubíráme správným směrem.
Na závěr, pokud jde o účetní standardy a podmínky, za jakých mezinárodní organizace přispívají k jejich sestavování, musíme na tyto organizace vyvinout nátlak, aby zlepšily své řízení a lépe vymezily své role. Domnívám se, že rovněž v této oblasti vykonal Evropský parlament prostřednictvím zprávy pana poslance Hoppenstedta užitečnou práci, a ráda bych poděkovala všem zpravodajům i tomuto Parlamentu, pokud tyto dvě zprávy za chvíli přijme, jak doufám, velkou většinou hlasů.
Evropské problémy týkající se sekuritizace vznikly na straně kupujících ve Spojených státech, ale naši vlastní sekuritizaci přerušil strach. Banky ztratily hlavní nástroj, který jim umožňoval prodávat jejich úvěry - byl to významný nástroj, protože uvolňoval kapitál pro další poskytování půjček a byla to hlavní hnací síla pro růst. V letech 2006-2007 dosahovaly evropské sekuritizace celkové výše 800 miliard EUR: 526 miliard EUR bylo určeno na podporu evropských hypoték a desítky miliard na nákupy automobilů, úhrady kreditní kartou a úvěry pro malé a střední podniky - ano, včetně přibližně 40 miliard EUR úvěrů pro německé malé a střední podniky. Toto jsou přesně ty oblasti, které jsou úvěrovou krizí nejvíce postiženy. Není to žádná náhoda. Jelikož musíme čelit skutečnosti, že je poskytování bankovních úvěrů omezeno jejich kapitálem a jsou svázány, dokud není buď kapitál navýšen, nebo jejich úvěr prodán dále. Čím dříve tedy dosáhneme kontroly kvality evropské sekuritizace, tím lépe.
Tomu, aby v budoucnu nedocházelo k novým porušením, bude nakonec předcházet spíše uvážená kontrolní bdělost, nežli regulace starých a minulých porušení. Co se týče výborů na 3. úrovni, můžeme vidět, že navzdory problémům a selháním v oblasti dohledu je to Parlament, kdo spíše než členské státy uznal, že mezery nelze zacelit bez prostředků. Proto pro tyto výbory požadoval více prostředků. Mezinárodní účetní a kontrolní subjekty budou rovněž těžit z více diverzifikovaného a neutrálního financování a EU na tom může stavět, nikoli však natrvalo, pokud se do toho nezapojí ostatní země. Těší mě, že jsem to mohla objasnit. Financování by mělo být hledáno také na straně uživatelů, jako jsou například investoři.
jménem skupiny GUE/NGL. - (EL) Pane předsedající, současná hospodářská krize je krizí nadměrné produkce a nadměrné akumulace kapitálu. Je to, jak nyní každý připouští, krize samotného kapitalistického systému. Úsilí prezentovat tuto krizi jako krizi finanční, jako krizi likvidity, je vyvíjeno s cílem oklamat pracovníky a vyhnout se uznání skutečných příčin, které vedou ke zvýšení nezaměstnanosti, snížení příjmů, flexibilním pracovním vztahům a všemožným útokům na tyto oblasti.
Opatření, která jsou přijímána za účelem dohledu nad účetními standardy prostřednictvím kontrol úvěrů a kapitálu, nejen že neomezují neodpovědnost bank, ale jsou v podstatě opatřeními, o která usilují samotné banky, aby tuto neodpovědnost skryly za umělý dohled a kontrolu, za dohled, který namísto aby chránil zájmy malých vkladatelů, kteří byli a jsou ohrožováni hospodářskou krizí, zajistí podmínky hospodářské soutěže mezi bankami a umožní, aby byly ke zvýšení jejich zisků využity nové nástroje.
Odměřenost, kterou banky projevily i vůči spolufinancování ze strany státu na oplátku za pouze minimální kontroly, je pro jejich postavení typická, je to postavení neodpovědnosti, která v tržní džungli znovu vyústí ve zvýšení zisků a cen, zatímco pracovníci jsou znovu vyzýváni, aby zaplatili náklady krize. Pracovníci se nenechají oklamat nebo dezorientovat rozhodnutími Evropské unie o ukončení krize. Vědí, že tato rozhodnutí kladou plnou váhu této krize na jejich bedra a usilují o ještě větší zisky pro kapitalisty.
jménem skupiny IND/DEM. - (SV) Děkuji, pane předsedo. Právě jsme zažili globální finanční selhání a tato událost nám stále způsobuje problémy. Musíme tedy analyzovat, proč k tomu došlo ještě před tím, než začneme na úrovni EU jednat. Rád bych řekl následující. Zaprvé zde máme nikomu nepatřící kapitalismus. Velké společnosti již nejsou řízeny svými podílníky, ale penzijními fondy, pojišťovacími společnostmi a jinými druhy fondů. To vede k situaci, kdy mají úředníci při řízení společnosti volnou ruku a využívají toho ve prospěch vlastních zájmů, které spočívají v enormním zvyšování zisků, a výsledkem je to, čeho jsme svědky. Máme banky, které jsou příliš velké na to, aby je potkal úpadek (too big to fail), jak říká známá fráze. Cílem dokumentu Glass-Steagall Act bylo tomu předejít, ale Spojené státy ho zrušily. Musíme zvážit, zda to nemohlo být součástí řešení. Máme pojištění vkladů pro malé spořitele a dokonce i pro celkem velké spořitele. To znamená, že lidé, kteří si uloží peníze v bankách, se vůbec nestarají o to, zda jsou banky bezpečné, protože vědí, že daňoví poplatníci je ochrání. Toto je problém. Vedoucí představitelé centrálních bank nesplaskávají bubliny, ale jsou spíše pochváleni, když nestále zajišťují, aby se mohly tyto bubliny stále do nekonečně zvětšovat.
Alan Greenspan získal velmi dobrou pověst díky něčemu, co je ve skutečnosti důležitým vysvětlením, proč se situace tolik zhoršila. Počátkem a podstatnou částí byly rizikové půjčky a ty byly zavedeny politiky, kteří nyní říkají, že tuto situaci vyřešíme, když trhům odebereme více pravomocí. O tom pochybuji. Systém regulace v rámci dohody Basilej II bylo možné obejít prostřednictvím stínového bankovnictví. Nyní hovoříme o nových pravidlech pro kapitál. Jedná-li se tu spíše o stínové bankovnictví, pak to nepomůže. Proto se domnívám, že bychom měli tuto situaci vyřešit jiným způsobem a že bychom si měli klást si otázku, co je třeba udělat. Poté zjistíme, že na úrovni EU by toho mělo být uděláno velmi málo. Tento problém je celosvětový a měl by se řešit jinde.
Rád bych uvedl dvě poznámky. 1. Jako zpravodaj odpovědný za problematiku mikroúvěru vítám skutečnost, že zpráva uvedla požadavek, který se objevil rovněž v mojí zprávě a týkal se stanovení systému řízení rizika, jenž zohlední specifickou povahu mikroúvěrů - jako že například není tradičním kolaterálem a kapitálem. Doufám, že k tomu dojde co nejdříve. Rád bych poděkoval paní Berèsové za její pozměňovací návrh k předloženému textu. 2. I během rozpravy o pozměňovacím návrhu z roku 2005 jsem byl velmi kritický vůči režimu dohledu. To se vztahuje zejména na dohled nad mateřskými institucemi, které rovněž ve skutečnosti budí obavy ústavní povahy ohledně rozmístění dceřiných podniků v zemi, ačkoli jsou dceřiné podniky obecně umístěny v nových členských státech.
Tato zranitelnost je snížena, ne-li v podstatě potlačena kolegiálním systémem, který je podle mého názoru stále pouze krokem učiněným ve správném směru, ale není skutečným řešením. Nicméně kvůli kompromisu tuto situaci považuji za pokrok hlavně proto, že tento kompromis prosazuje také to, aby byl návrh nařízení o integrovaném systému dohledu sestaven rychle a na základě materiálů De Larosièra, což již bude podle našeho názoru správné a zajistí to velmi významný přínos pro komunitarizaci.
Rád bych vyjádřil zvláštní slova poděkování za solidaritu ukázanou zemím, které nespadají do eurozóny, ve spojitosti s pozměňovacím návrhem ohledně čl. 153 odst. 3, protože na základě přijetí mého návrhu se až do konce roku 2015 neuplatní zvláštní riziková prémie na úvěry pro tyto země, které většinou získávaly v eurech z veřejných financí nebo od centrálních bank. Pokud vezmu v úvahu všechny tyto body, navrhuji blokové hlasování o kompromisu, včetně 5% zachování, protože to samo o sobě značí určitý pokrok.
(DE) Pane předsedající, dámy a pánové, finanční krize jasně ukázala, že rámec finančních trhů Evropské unie musí být přezkoumán. Moje skupina podporuje návrhy sestavené na základě třístranných jednání, zejména se jedná o návrhy ohledně směrnice o kapitálových požadavcích pro banky. V důsledku 5% ponechání za účelem sekuritizace bude dohled založený na riziku posílen, zneužívání společností zvláštního určení vymizí a kvalita strukturovaných produktů se zlepší. Lituji však, že pravidlo pro meziroční mezibankovní úvěry je velmi restriktivní a že vklady tichých společníků jsou považovány za plnohodnotný kapitál pouze po dobu přechodného období.
(DE) Pane předsedo, nejprve bych rád řekl, že jsme tímto druhým projektem, který dnes projednáváme, zahájili úsilí o návrat regulace finančního trhu k normální situaci. Krize finančního trhu může být částečně přisouzena selhání trhů a částečně selhání regulace. Sestavili jsme seznam opatření, která musí být regulována ratingovými agenturami. Přijali jsme usnesení ohledně směrnice o kapitálových požadavcích, o platech manažerů, o hedgeových fondech, o účetních předpisech a o evropské struktuře dohledu. Dnes se zabýváme druhým bodem.
Jednání jsou vedena na základě hlasování ve výboru, nikoli v rámci běžného postupu prvního čtení, ale na základě dohody dosažené mezi Radou, Komisí a Parlamentem. Uznávám, že pan Karas dosáhl mnoha věcí. Spousta mých kolegů poslanců a já jsme však jiného názoru, jak zdůraznil pan Klinz. Jedná se zejména o ponechání za účelem sekuritizace. Krize sekuritizačního trhu a finančního trhu vznikly v neposlední řadě kvůli tomu, že byly vytvářeny produkty finančního trhu bez vlastního rizika. Proto si již banky nedůvěřují navzájem, protože žádná nemá cenné papíry, za které by se zaručila i navzdory riziku. Návrh prosazuje 5% ponechání. Podle mého názoru je 10% ponechání mnohem vhodnější, a proto jsem předložil pozměňovací návrh. Jsem si jistý, že Rada, pokud přijme všechny ostatní věci, bude muset zvážit toto 10% ponechání. My, jakožto Parlament, neseme odpovědnost za to, abychom občanům poskytli další záruky, že celosvětová krize finančního trhu tohoto druhu se již nikdy nebude moci opakovat.
Další dokument týkající se směrnice o kapitálových požadavcích není podle mého názoru dobrým příkladem lepší regulace v rámci Lamfalussyho procesu, který jsme vyvíjeli po celých 10 let, kdy jsem zde působila. Výsledky podpořím, protože je třeba, abychom trhu vyslali silný signál, ale upřednostnila bych přístup, který by byl více založen na zásadách a na transparentnější konzultaci v rámci politického procesu. Je to následkem nátlaku na získání tohoto ukvapeného výsledku. Doufám, že na konci roku, kdy budeme mít podrobnější přezkum směrnice o kapitálových požadavcích, bude řádně zohledněn také Lamfalussyho proces. Důrazně doporučuji, aby Hospodářský a měnový výbor tento proces znovu obnovil.
V mém posledním projevu bych ráda navázala na to, co uvedla paní Berèsová, a ráda bych řekla panu McCreevymu, že je škoda, že to, co udělal pro regulaci těchto finančních trhů, je opravdu značně zanedbatelné a opožděné. Ráda bych vyjádřila své díky kolegům z Hospodářského a měnového výboru za jejich spolupráci, které jsem se těšila v průběhu těchto 10 let. Doufám, že v novém funkčním období získají komisaře, který se bude věnovat výhradně finančním trhům a bude se zabývat portfoliem, které se skutečně zaměřuje na toto velmi důležité téma, jež nás v této době přivedlo do velkých nesnází, a který se bude skutečně věnovat regulaci a řádnému evropskému dohledu nad finančními trhy.
(DE) Pane předsedající, dámy a pánové, chcete-li vysušit bažinu, neptáte se nejtlustších žab, jak by si to představovaly. To přesně je problémem zprávy o směrnici o kapitálových požadavcích, o které dnes jednáme. Pokud si nepřejeme, aby i za deset nebo dvacet let byly stále zakládány špatné banky, pak musíme zajistit, aby bankovní a úvěrové instituce nesly podstatné obchodní riziko, budou-li nadále obchodovat s kritickými produkty. Pět procent není podstatných.
Finanční instituce vyžadují pevný kapitálový základ a musí si vyváženým způsobem konkurovat prostřednictvím harmonizovaného vymezení kapitálu, zejména pak hybridních nástrojů, a přiměřeného posilování řízení hlavních rizik. Je zásadní dosáhnout větší transparentnosti a uspořádat zájmy původců a investorů v procesu sekuritizace. Ponechávat alespoň 5 % sekuritizovaných produktů v rozvaze, vyhnout se vícenásobnému použití takových produktů a posílit náležitou péči investorů představuje kroky tímto směrem. Vytvoření kolegií orgánů dohledu pro přeshraniční skupiny a posílení role Evropského výboru orgánů bankovního dohledu představují kroky směrem k více integrovanému evropskému dohledu.
- (CS) Pane předsedající, jsem přesvědčený, že naše opatření, které tady diskutujeme, musí mít také preventivní charakter, protože situace je opravdu vážná. Objem finančních derivátů na světovém trhu je pětkrát větší, než je světový hrubý domácí produkt, to je bublina, která splaskne, a rizikem je, že zejména ve Spojených státech se velmi dramaticky sníží hrubý domácí produkt. Trpěl by celý svět včetně našich evropských zemí. A také je tu riziko hyperinflace, protože ve Spojených státech převládla, jak se zdá, teze, že je možné všechny problémy přelít naléváním dalších a dalších peněz do systému bez ohledu na to, že ten systém vykazuje závažné nedostatky. Myslím si tedy, že právě tento preventivní záběr je velice důležitý a některé problematické instrumenty na finančním trhu je třeba jednoduše zakázat, jako je např. shadow banking.
Co se týče zprávy poslance Hoppenstedta, pozitivní výsledek výboru COREPER z dnešního dopoledne připravuje podmínky pro přijetí zprávy v prvním čtení. Dohoda o této strategické iniciativě je velmi vítána, protože vysílá ten správný signál: signál naší odhodlanosti reagovat na finanční krizi, posílit finanční dohled a zlepšit běžný postup posuzování účetního výkaznictví a auditů. Je to však pouze první krok ve velmi dlouhém procesu. Těším se, že s vámi budu v nadcházejících měsících v této práci pokračovat v novém Parlamentu.
Dovolte mi ještě, abych se zmínil o sekuritizaci. Paní Bowlesová k této záležitosti velmi významně přispěla. Je velkou zastánkyní sekuritizace a zdůraznila její dobré aspekty a výši prostředků, která je na kapitálových trzích určena ve prospěch malých a středních podniků a poskytovatelů půjček obecně ve všech členských státech Evropské unie. V případě, že by zde měl někdo dojem, že za celé roky nevidím přínosy sekuritizace, bych rád řekl, že je opravdu vidím! V mé předchozí funkci, dlouho před tím, než jsem přišel sem, jsme si již byl vědomi přínosů sekuritizace. Avšak otázkou je, jaký podíl by měl původce držet v tomto zvláštním případě. Připouštím, co uvedla paní Bowlesová: že v budoucnu přiláká držba jakéhokoli podílu kapitálové požadavky. Nemůžeme si být jistí, kdy současná finanční krize skončí. Avšak bez ohledu na to, kdy tento konec nastane, se domnívám, že si můžeme být v nadcházejících letech naprosto jistí, že po finančních institucích na všech úrovních bude vyžadováno, aby držely oproti jejich půjčkám více kapitálu a více kvalitnějšího kapitálu. Já zde nebudu - ale mnoho z vás ano - ať je však konec jakýkoli, bude to nevyhnutelným výsledkem této konkrétní finanční krize - nikoli okamžitě, možná, že nikoli ve střednědobém horizontu, ale v dlouhodobém horizontu to bude jistotou. Kdybych se podíval do své křišťálové koule, je to právě to, co bych viděl v nadcházejících letech. Takže to je podíl ponechání, o kterém jednáme. Moje názory na tuto otázku jsou známé. Velmi výrazně jsem se k tomu vyjadřoval po dlouhou dobu.
V etapě projednávání v Radě ministrů a s Evropským parlamentem o různých záměrech k rozličným otázkám byly předloženy různé pozměňovací návrhy, se kterými moji úředníci na moji žádost zásadně nesouhlasí, protože na základě velmi jednoduchého tvrzení jsem pevně přesvědčen, že 5 % z něčeho je lepší než 55 % z nuly. Bylo zde více záměrů - že můžeme mít 5 %, 10 %, 15 % - 15 % z nuly je stále nula. Proto vítám příležitost, že se Komise ve své zprávě, která má být předložena na konci roku, vrátí k této konkrétní záležitosti, aby zajistila, že dané znění bude skutečně upevněno. Skutečně se tak domnívám, protože si nepřeji, aby byly sledovány zvláštní záměry. Bez váhání však oceňuji, co uvedla paní Bowlesová a ostatní ohledně přínosů sekuritizace kapitálovému trhu. Doufám, že jsem nikdy nebudil dojem, že si toho necením.
Na závěr bych se také rád připojil k panu předsedajícímu a popřál všem poslancům, kteří opouští své funkce, mnoho zdaru v jejich budoucí kariéře, ať je jakákoli. Za pět let mého zdejšího působení jsem většinu z nich poznal v některých funkcích nebo jinak a oceňuji jejich přispění, ačkoli jsem s nimi ne vždy souhlasil. Předpokládám, že bych neměl zdůrazňovat konkrétní osobu, ale rád bych v tomto ohledu zmínil zvláště pana Purvise. Jeho rady byly vždy moudré, promyšlené, dobře uvážené a nikoli dogmatické. Přeji mu zejména velmi úspěšnou budoucnost.
Je tedy naprosto jasné, že je to významný krok vpřed, ale není to poslední krok, protože předpovídáme, oznamujeme a podporujeme další kroky, které mají být ohledně této dohody učiněny, a určujeme směr této diskuse. Jinými slovy, diskuse bude pokračovat, musí pokračovat. Domnívám se však, že je důležité, abychom nyní, v tomto legislativním období, vyslali jasný signál, že jsme toho schopni, že si přejeme vytvářet prostředí důvěry, bezpečí a stability, že můžeme reagovat rychle a že víme, co ještě musí být uděláno v budoucnosti. Proto vás vyzývám, abychom tento krok učinili společně a za pomoci velké většiny hlasů.
zpravodaj. - (DE) Pane předsedající, v prvním kole jednání jsem již své stanovisko k některým věcem vyjádřil. Rád bych však ještě jednou jasně řekl, že svět, včetně našich partnerů ve Spojených státech, Číně a na jiných místech, sleduje, jak bude Evropská unie, Rada, Komise a Parlament reagovat na krizi. Již jsem řekl, že to byla reakce, kterou jsme mohli zaznamenat v případě některých pravidel, která jsou přepracovávána. Ve Spojených státech dochází k určitému pokroku, pokud jde o směrnici o zajištění a ostatní věci, jako jsou například kolaterály. Ponaučení, které z toho navíc plyne, je takové, že pokud my, jakožto Evropané, nemáme připravené konkrétní opatření, pak naši partneři nebudou reagovat.
Domnívám se, že je důležité možná ještě jednou zdůraznit, že jsem se podílel na zavádění jednotného evropského trhu, působil jako koordinátor v průběhu zavádění eura a dalších podobných věcí. Jsou to milníky, které samozřejmě ovlivnily tuto práci a také vytváření politik. Bylo zábavné s vámi pracovat a ještě jednou bych rád poděkoval mým kolegům poslancům, Komisi a Radě - již jsem to říkal - za jejich spolupráci. Všem, kteří se z vlastní vůle nechtějí vrátit, přeji vše nejlepší do budoucna.
Je zde mnoho úkolů, včetně úkolu zprostředkovat, jak moc je Evropská unie důležitá a jak významnou práci dělá Evropský parlament. Pro volby, které se budou konat dne 7. června v Německu a od 4. do 7. června jinde, je rovněž důležité, aby se pozornost občanů zaměřila právě na to, jak významná je naše práce. Doufám, že pak budou volby ve znamení vysoké účasti. Ještě jednou mnohokrát děkuji vám všem a přeji vše nejlepší do budoucna. Jak jsem již uvedl, toto je můj poslední projev.
Chápu, že v současnosti, v době předvolební kampaně, je řada mých kolegů poslanců nervózní. Jedná se však v podstatě o obvinění z podvodu, klamu a neoprávněného obohacení z mé strany. Je to obvinění z vážného trestného činu. Pan Martin očerňuje, pomlouvá, ostouzí Parlament, jeho poslance, a dokonce i úředníky, zejména své rakouské kolegy, přičemž překrucuje skutečnosti, říká polopravdy a nepravdy a už překročil míru, kterou jsem ochoten strpět. Požaduji odvolání tohoto obvinění, omluvu a odsouzení ze strany předsednictví.
Soud zrušil rozhodnutí této sněmovny ze dne 24. května nepotvrdit můj mandát v důsledku prohlášení vnitrostátních orgánů a Evropskému parlamentu bylo nařízeno uhradit náklady. Cílem rychlého rozhodnutí Soudního dvora bylo obnovit legitimní složení Parlamentu před skončením mandátu, avšak 4. května v 17:00 hodin pan předseda Pöttering přednesl této sněmovně jednostranný, dvojsmyslný a zmatený výklad celé záležitosti a opět požádal Výbor pro právní záležitosti, aby potvrdil mé pravomoci, i když věděl, že se jedná pouze o zápis. Kromě toho nepožádal o mimořádné zasedání Komise, protože se jednalo o poslední zasedání v tomto funkčním období Parlamentu, leda by chtěl prodloužit můj mandát i do příštího volebního období.
jménem skupiny Verts/ALE. - Paní předsedající, žádám, aby byl návrh vrácen výboru, a ráda bych vysvětlila proč. Při projednávání této právní úpravy jsme často hovořili o posouzení dopadu. To znamená, že pokaždé, když zavádíme nový předpis, musíme být schopni říct, jaký bude jeho dopad. Pokud jde o nové předpisy, o nichž máme dnes hlasovat v rámci Corbettovy zprávy, nevíme, jaké budou dopady zásadní změny způsobu přijímání právních předpisů, jestliže umožníme, aby výbory a zpravodajové mohli k hlasování v plénu předkládat zcela protichůdné postupy a pozměňovací návrhy.
předseda Výboru pro ústavní záležitosti. - (DE) Paní předsedající, reforma Evropské unie je sama o sobě dost obtížná, avšak reforma Evropského parlamentu je patrně ještě obtížnější. Musím však připomenout paní Frassoniové, že tento reformní proces trvá už dva a půl roku. Byla zde skupina pro reformu, jíž byla paní Frassoniová členem. Náš výbor respektoval všechny závěry skupiny pro reformu. Jinými slovy to, co dnes předkládáme plénu, je výsledkem dvou a půl roku diskusí, rozprav a rozhodování. Nevidím proto žádný důvod, proč bychom měli tento bod vracet zpět k projednání ve výboru. Dnes bychom měli dokončit tento závěrečný akt a připravit se na nové legislativní období, které naší práci přinese mnohá zlepšení. Hlasuji proto proti návrhu, který předložila paní Frassoniová.
My, Evropský parlament, jsme přímo volenými zástupci občanů Evropské unie. Dámy a pánové, my všichni ztělesňujeme bohatou rozmanitost našeho evropského kontinentu a prostřednictvím našich politických rodin odrážíme ohromnou rozmanitost přesvědčení a přístupů. Před pěti dny jsme navíc slavili páté výročí historického rozšíření Evropské unie, znovusjednocení našeho kontinentu na základě společných hodnot. Slovy Berlínské deklarace ze dne 25. března 2007: My, občané a občanky Evropské unie, jsme sjednoceni k našemu prospěchu.
Dámy a pánové, snažil jsem se, aby byl tento Parlament - prostřednictvím svého předsedy a zástupců jednotlivých politických skupin - zastoupen ve všech důležitých orgánech pro naši společnou budoucnost. Předseda Evropského parlamentu se nyní účastní každoročních setkání hlav států a předsedů vlád zemí G8 a vrcholných schůzek se třetími zeměmi, jako jsou například summit EU-Afrika, summit EU-Latinská Amerika a summit EU-USA. Zítra ráno se mám účastnit setkání Trojky o zaměstnanosti a zítra odpoledne při příležitosti zahajovacího summitu Východního partnerství v Praze.
Je rovněž úspěchem tohoto volebního období, že úloha Parlamentu v Evropské radě se již neomezuje na zahajovací projev předsedy. Parlament se v současnosti rovněž účastní institucionálních a ústavních rozprav summitů. Přípravy mezivládní konference, která vedla k přijetí Lisabonské smlouvy, se Evropský parlament plně účastnil na úrovni hlav států a předsedů vlád prostřednictvím svého předsedy, a na vlastní mezivládní konferenci byla vyslána delegace tří poslanců. To je obrovský pokrok.
Dámy a pánové, reforma pracovních metod a postupů Evropského parlamentu byla a je nadále jedním z hlavních projektů. Za tímto účelem ustavila konference předsedů pracovní skupinu s přesně stanoveným mandátem, v němž byly zastoupeny všechny skupiny. Práce byla dokončena úspěšně. Většina toho - přibližně 80 % -, co bylo navrženo pracovní skupinou, bylo schváleno a realizováno. Sem se řadí reorganizace plenárních rozprav, reforma legislativního procesu, zlepšení práce prováděné ve výborech spolu s posílením spolupráce mezi jednotlivými výbory, stejně jako možnost zpráv o legislativních iniciativách nebo protikladná usnesení.
Jakožto poslanci Evropského parlamentu můžeme vnést do blízkovýchodních vztahů nový pohled, protože můžeme myslet a jednat mimo rámec tradičních diplomatických postupů. Právě z tohoto důvodu jsem se zasazoval o vytvoření pracovní skupiny, která by se zabývala krizí na Blízkém východě. Zvláště s ohledem na nový vývoj na Blízkém východě je důležité, abychom rozhodně podporovali řešení založené na dvou státech - Izraeli v rámci bezpečných hranic a Palestinského státu v rámci bezpečných hranic. Nesmíme dovolit, aby byly tyto zásady zpochybňovány.
Musíme vdechnout život základům, na nichž je Evropská unie založena. Z tohoto důvodu jsem vám zvláště vděčný za povzbuzení a soustavnou podporu mé iniciativy založení Domu evropských dějin. Rád bych poděkoval nejen panu místopředsedovi Migueli Angelu Martínez Martínezovi za jeho neutuchající podporu, ale i svým kolegům v této sněmovně. Dům evropských dějin se stane místem, kde si budeme moci připomenout a obnovit naši evropskou identitu. Zásadní rozhodnutí o zřízení tohoto domu byla již přijata.
Upřímné poděkování patří rovněž pracovníkům mé kanceláře, ale především vám, kolegové poslanci, zejména v předsednictvu, a vám, předsedům politických skupin, za vaši spolupráci. Právě jsme měli další schůzi konference předsedů. V pondělí večer se konalo setkání předsednictva a další se bude konat dnes. V zásadních otázkách evropské demokracie nebyla přijímána žádná sporná či skutečně kontroverzní rozhodnutí a na základních otázkách jsme se shodli. Vytvořili jsme pouto důvěry, za což jsem upřímně vděčný.
Avšak spíše než vyjmenovávat nudný seznam směrnic a nařízení chci zdůraznit, jaký význam má společná práce, která se často skrývá za velmi technickými právními předpisy, o nichž zde vedeme rozpravy a které přijímáme. Tento význam je v obecném zájmu všech Evropanů. Často se říká, že Evropa je vzdálena svým občanům, avšak jsou snad otázky jako bezpečnost hraček, výzkum prevence vzácných chorob nebo Alzheimerovy choroby, ochrana spotřebitele, opatření na ochranu životního prostředí a boj proti globálnímu oteplování, energetická politika nebo obrana lidských práv ve světě skutečně vzdálené od každodenního života občanů?
Během vašeho předsednictví zaznamenal tento Parlament další významné pokroky. Mám na mysli vnitřní reformu, kterou jste pomohl uskutečnit a která učiní tento náš orgán transparentnější a účinnější, a nový statut poslanců Evropského parlamentu a jejich asistentů. Během vašeho předsednictví znásobil tento Parlament počet iniciativ v rámci Evropského roku mezikulturního dialogu a ukázal velké bohatství kultur a vyznání naší společnosti, a ukázal tak to nejlepší z Evropy: její otevřenost a toleranci. Během vašeho předsednictví vnímal Parlament význam, který připisuje budoucnosti středomořského regionu a touze nastolit mír na Blízkém východě.
Pane předsedo, 25. března 2007 jste naším jménem podepsal Berlínskou deklaraci u příležitosti padesáti let Evropské unie. Tato deklarace připomíná těm, kteří snad zapomněli, cíl naší každodenní práce, jinými slovy integraci svobodné, demokratické a tolerantní Evropy, která respektuje právní stát. Tím, že jste se chopil iniciativy založení Domu evropských dějin, dáváte trvalý rozměr své práci i práci svých předchůdců a všech těch, kteří svým způsobem přispěli do naší společné historie.
Teď není čas na posuzování vaší práce. Odkaz předsedy Evropského parlamentu je vždy záležitostí politického zkoumání. Člověk může souhlasit či nesouhlasit s tím či oním. Posouzení práce předsedy se musí soustředit na to, co předseda učinil pro úspěch této sněmovny. Předložil jste své závěry. K tomu není co dodat. Otázka proto zůstává: co předseda jako člověk udělal pro tuto sněmovnu? Pro mě a mé kolegy ve skupině sociálních demokratů v Evropském parlamentu je zřejmé, že jste této sněmovně - uvnitř i navenek - propůjčil důstojnost.
Tato sněmovna se nechová vždy důstojně. To však lze říci o všech parlamentech na celém světě. Důstojnost mnohonárodního parlamentního shromáždění s více než 700 poslanci z 27 zemí, kteří náležejí k osmi různým parlamentním skupinám, s odlišným vyznáním, různé barvy pleti, z různých politických tradic, s rozdílnou historickou zkušeností, musí být zachována. Spojit je a dát jejich zastoupení pocit jednoty, je obtížné. A právě to se vám povedlo. A za to si zasloužíte náš upřímný dík.
Pane předsedo, ve svém dvou a půlletém funkčním období jste se zabýval řadou činností. Abych podpořil, co jsem právě řekl o způsobu, jímž jste vedl svůj úřad, bych jménem své skupiny rád vyzdvihl jedno téma, v němž jsme plně sdíleli názor a kdy jste propůjčil této sněmovně hlas, který přesahoval politické hranice, a propůjčil jste tak hlas lidem, kteří nemají volební právo, na místě, kde je jím upíráno. Povstal jste proti skandálu na Guantanamu v době, kdy to nebylo snadné. To zůstane, pane předsedo, trvalým mezníkem ve vašem funkčním období. Ukázal jste, že požadavek, který jste na sebe kladl, být tolerantní a kosmopolitní osobou, zároveň také oddanou svému křesťanskému přesvědčení, jste naplnil.
Doufám, že o svých zkušenostech a dojmech napíšete. Jsou jistě příliš zajímavé na to, aby zůstaly ponechány napospas mrazivému a mocnému zapomnění. Kromě toho básník Emerson řekl: "Neexistují dějiny, pouze biografie". Tento Parlament se za poslední roky stal mocnějším. Bude ještě mocnější díky Lisabonské smlouvě, pokud bude konečně ratifikována. Bude zajímavé sledovat, s jakými plány se budoucí předseda bude snažit pokračovat v úloze, kterou jste sehrával při prosazování společných hodnot a zásad, které jsou nám drahé.
Dnes však myslím že hovořím za mnohé z nás, když řeknu, že jste si získal náš respekt a naše sympatie. I pro mne, stejně jako pro vás, je toto moje poslední řeč v plénu v mé stávající úloze. Vedl jsem svou skupinu od roku 2002. Pociťuji něco jako krizi po sedmi letech manželství. I když už neusednu do tohoto křesla, jistě víte, že bych rád vyzkoušel vaše místo. Pane předsedo, jménem své skupiny vám děkuji. Děkuji službám a tlumočníkům i všem zaměstnancům, kteří přispěli k tomu, jak skvělou práci jste jako předseda této sněmovny odvedl.
V tomto volebním období na nás ze všech stran přicházelo množství událostí - v řadě případů tragických - a to zejména za posledního dva a půl roku. Parlament vaším prostřednictvím, pane předsedo, dokázal sehrát klíčovou úlohu při zprostředkování návrhů. Připadla nám politická úloha, která nám musí pomáhat překonávat rozdíly mezi jednotlivými stranami, které nás rozdělují v našich zemích, abychom tak mohli dosahovat společných cílů v obecném zájmu našich národů a zajistit větší spravedlnost, mír a bezpečnost ve světě.
Když jsem před dvěma a půl lety kandidovala proti vám na funkci předsedkyně Evropského parlamentu jménem své skupiny, kladla jsem důraz na to, že je zapotřebí, aby předseda Parlamentu, který má zastupovat a svobodně řídit orgán, který nebude podléhat tlakům členských států a různých finančních lobby, byl volen na základě zásluh a nikoli politické příslušnosti, aby mohl promlouvat k veřejnosti, která je stále více rozdělená a lhostejná. Tehdy jsme rozhodně kritizovali rozhodnutí, které jste přijal společně se skupinou sociálních demokratů v Evropském parlamentu, neumožnit další pokus o obnovení rozpravy o ústavě po referendech v roce 2005, což byla velká chyba, která umožnila jednotlivým státům přivlastnit si proces reformy Evropy.
Po dvou a půl letech hodnotíme my, jako Skupina Zelených/Evropské svobodné aliance, vaši práci, pane předsedo Pötteringu, jako práci, která měla své klady i nedostatky. Schvalujeme a podporujeme vaši činnost na Blízkém východě, zejména vaši činnost v předsednictví Evropsko-středomořského parlamentního shromáždění. Oceňujeme vaše neochvějné proevropské přesvědčení, myšlenku Parlamentu otevřeného občanům, skupinám, sdružením a smělým kulturním iniciativám a vaše nasazení v otázce statutu asistentů.
Zároveň je však zřejmé, pane předsedo, že pod vaším vedením se náš Parlament postupně měnil z orgánu, který kladl požadavky a bojoval za demokracii, na shromáždění, které je příliš často poddajné a snaží se nerozbouřit vlny, na nichž pluje loď té či oné vlády. Parlament sám se smířil s tím, že tento boj či transparentnost nebudou přednostními oblastmi, jež by byly voličům patrné - stačí si jen vzpomenout na dokonale zorganizované selhání pracovní skupiny o lobbyingu, která ukončila svou činnost a nedokázala nic navzdory otevřenému usnesení schválenému před rokem, nebo na mlčení v záležitosti dvou sídel ve Štrasburku a v Bruselu a mrhání finančními prostředky nebo CO2, což je pro naše voliče nepochopitelné.
Děkuji vám, pane Wurtzi. Dámy a pánové, jménem vás všech bych rád poděkoval panu Wurtzovi, který byl poslancem od roku 1979 a nyní Parlament opouští. Naše poděkování rovněž patří třem dalším kolegům poslancům, kteří zde byli od roku 1979 a budou odcházet: Klausi Hänschovi, někdejšímu předsedovi, Ingo Friedrichovi, někdejšímu místopředsedovi a kvestorovi, a Karlu von Wogau, někdejšímu předsedovi Hospodářského a měnového výboru, který je v současnosti předsedou Podvýboru pro bezpečnost a obranu. Rád bych jménem vás všech poděkoval všem těmto čtyřem i všem dalším odcházejícím kolegům poslancům za jejich odhodlání. Děkuji vám mnohokrát.
Rozhodujícím okamžikem pro mě v této sněmovně bylo, když Francouzi řekli "ne", Nizozemci řekli "ne" a nakonec i Irové řekli "ne", a tento Parlament nadále svévolně ignoroval přání lidí. Stále vám to ještě nedochází? Ne znamená ne, a je skutečně neuvěřitelné, že 499 poslanců této sněmovny se rozhodlo pomíjet irské "ne" a hlasovat pro pokračování smlouvy. Co je to za Parlament? Pokud byste věřili v demokracii, nemohli byste tak jednoduše odstranit výsledky těchto tří referend.
A co hůř, natolik se bojíte veřejného mínění - protože víte, že nemáte argumenty -, že jste se uchýlili k podvodu. Pan Watson na mou adresu řekl, že se chovám jako anglický fotbalový chuligán, když jsem mírně upozornil na to, že pan komisař Barrot je obviněn z defraudace. Gary Titley řekl, že jsem paranoidní reakcionář žijící na okraji společnosti. Možná má pravdu, já nevím; ale Danny Cohn-Bendit, velký bojovník za svobodu projevu, řekl, že odpůrci Lisabonské smlouvy jsou duševně nemocní, a Martin Schulz, vůdce socialistů, řekl po jednom ze záporných hlasování, že se nesmíme sklánět před populismem a že hlasování proti smlouvě otevírá dveře fašismu.
Pane předsedající, někteří kolegové tomu asi stěží uvěří, ale budete mi chybět. Po celou dobu, co vás znám, nejprve jako vůdce křesťanských demokratů a potom jako předsedu tohoto Parlamentu, jste byl vzorem důstojnosti, zdrženlivosti a zdvořilosti. Jste anglofil stejně jako eurofil a představujete to nejlepší z tradice integracionismu. Určitě si oddechnete, když uslyšíte, že si nevzpomínám, že bych s vámi kdy souhlasil.
Jistě si vzpomenete na naše střety ohledně výkladu jednacího řádu této sněmovny. Ti z nás, kteří požadovali referenda o ústavní smlouvě, vyjadřovali svůj názor prostřednictvím klidného vysvětlení hlasování. Naše právo v tomto smyslu je jednoznačně zakotveno v jednacím řádu. Rozhodl jste se svévolně tato pravidla neuplatňovat - nesnažil jste se je změnit, což by vyžadovalo určitý čas, prostě jste je pominul. Teď není čas otevírat celou diskusi znovu. Dovolte mi však říci toto: předseda této komory by měl zosobňovat celou sněmovnu, včetně těch, kteří zastávají menšinový názor, a jestliže s námi zacházíte odlišně, otevíráte dveře despotismu. Téměř každý měsíc se zde například konají demonstrace proti tomu či onomu a jsou tolerovány, když jsme však zdvihli plakáty s jediným slovem referendum, poslal jste na nás zřízence, aby nám transparenty odebrali, a řadě z nás byla později uložena pokuta.
Kolegové, neočekávám, že změníte svůj názor na potřebu centralizování moci v Bruselu. Ale rád bych vás požádal, abyste byli ze svého vlastního pohledu poněkud vyváženější ve svém přístupu k těm z nás, kteří tvoří menšinu. Pokud byste dokázali překonat vlastní reflexivní odpor vůči nám, zjistili byste, že tak můžete posílit svou demokratickou legitimitu. Všechny organizace potřebují kritiky. To, jak trváte na tom, že EU je absolutním dobrem a že jakákoli kritika je buď nepoctivá, nebo xenofobní, vám nijak neprospívá, protože bez kritiky se orgány v Bruselu stávají přebujelými, sobeckými a zkorumpovanými.
úřadující předseda Rady. - Pane předsedo, jsem vám vděčný za tuto příležitost, že se mohu několika slovy jménem předsednictví a jménem Rady vyjádřit k vám a k vystoupením zástupců politických skupin. Je pro nás zvláště významné, že funkční období tohoto zákonodárného sboru se shodovalo s prvními pěti lety členství České republiky a dalších zemí, které k Evropské unii přistoupily během této doby. Tím spíše, že Česká republika má tu výsadu být na konci tohoto volebního období předsedající zemí Rady.
V první řadě bych rád projevil úctu vám, pane předsedo, za příkladný způsob, kterým jste vedl tuto instituci po dva a půl roku. Skutečnost, že vás má tento Parlament v takové úctě, a to napříč všemi stranami politického spektra, je mocný doklad vašich kvalit, zejména spravedlnosti a čestnosti. Jakožto jeden z mála poslanců, kteří byli zvolení už v roce 1979, jste tomuto úřadu propůjčil zkušenosti, moudrost a znalosti. Hovořím zejména jménem předsednictví, a mohu říci, že jsme velmi ocenili vaše kvality během našich setkání, a to jak před naším předsednictvím, tak v jeho průběhu. Dovolte mi, abych vám jménem Rady popřál do budoucna vše nejlepší.
V posledních pěti letech tento Parlament účinně využíval své pravomoci a výsady, zejména v důležité oblasti spolurozhodování, kdy se Rada a Parlament nacházely na opačných stranách stolu a to často s velmi odlišnými názory a cíli. Navzdory těmto rozdílům však oba orgány spolupracují s cílem zajistit, že systém bude fungovat. Můžeme spolu nesouhlasit, můžeme se konstruktivně přít, činíme tak ale v rámci dohodnutých pravidel a postupů. Domnívám se, že oba orgány mohou být hrdé na naše společné odhodlání zajistit fungování systému, a posledních pět let může poskytnout řadu příkladů, že tento systém funguje a funguje účinně.
Pokud si mohu dovolit osobní komentář, ráda bych vám srdečně poděkovala za to, jak přátelsky a zdvořile jste ke své práci vždy přistupoval. Nejenže jste vždy vystupoval slušně, ale v případě potřeby jste také dokázal zajistit nápravu. Vždy jste vystupoval jako gentleman. Ráda bych rovněž zdůraznila, jak důležité bylo pro tento Parlament a pro celou Evropskou unii, že jste měl, když to bylo třeba, odvahu a ochotu hájit demokratické zásady a výsady tohoto Parlamentu, a to i proti hlavám států.
Paní místopředsedkyně, dámy a pánové, srdečně vám děkuji za vaše většinou příznivé posudky. Přeji všem svým kolegům poslancům, kteří nebudou kandidovat ve volbách, do budoucnosti vše nejlepší a doufám, že se opět setkáme. Všem svým kolegům poslancům, kteří budou opět kandidovat a budou znovu zvoleni, bych rád řekl, že doufám, že - za předpokladu, že i já budu znovuzvolený - budeme pokračovat v naší dobré práci. To, co zde dnes zaznělo z úst předsedů politických skupin, mě povzbudilo, abych pokračoval v úsilí o jednotnou Evropu. Mnohokrát vám všem děkuji a doufám, že se všichni opět shledáme.
jménem skupiny ALDE. - (DE) Paní předsedající, na základě článku 154 a čl. 155 odst. 2 jednacího řádu by skupina Aliance liberálů a demokratů pro Evropu ráda podpořila žádost skupiny Zelených/Evropské svobodné aliance na změnu pořadí hlasování, aby se tak hlasovalo o pozměňovacích návrzích 1 c, p, 2, 5, 6 a 9 dříve než o kompromisním pozměňovacím návrhu 10. To také mimo jiné souvisí - a možná máte na svém hlasovacím seznamu něco jiného - se skutečností, že po návrhu, který včera naše skupina přijala, už skupina ALDE nadále nepodporuje kompromisní pozměňovací návrh 10. Pokud jde o postup hlasování, článek 154 vysvětluje, o kterých pozměňovacích návrzích se má hlasovat nejdříve v případě stejných nebo protichůdných požadavků. Pro nás je důležité, aby veškeré zásahy do chování jednotlivců byly prováděny na základě rozhodnutí soudu. To je důvod, proč stahujeme tento pozměňovací návrh.
Paní Harmsová, nikdo v této sněmovně si nepřeje omezovat právo svobodného přístupu k internetu. Začlenili jsme toto hledisko do kompromisu, o kterém jsme řadu měsíců jednali s českým úřadujícím předsedou Rady. Těchto diskusí se aktivně účastnily všechny politické strany. Žádám, aby bylo zachováno pořadí hlasování, aby byla zamítnuta žádost skupiny Zelených/Evropské svobodné aliance a skupiny Aliance liberálů a demokratů pro Evropu.
zpravodajka. - (FR) Paní předsedající, v první řadě bych ráda zdůraznila, že pokud jde o žádost o změnu pořadí hlasování, jestli to dobře chápu, důvodem, proč služby zařadily kompromisní návrh před pozměňovací návrhy skupin, je, že na základě střízlivého úsudku dospěly k názoru, že tento pozměňovací návrh se více odklání od původního textu než pozměňovací návrh 46. Obsahuje ustanovení, která se neomezují pouze na omezení přístupu na internet, ale zahrnují rovněž nařízení, která mohou negativně ovlivnit práva uživatelů.
Poradila jsem se před hlasováním s našimi službami a rovněž jsem velmi pečlivě naslouchala tomu, co zde bylo řečeno. Jakožto předsedající mám podle čl. 155 odst. 2 pravomoc rozhodnout o pořadí hlasování. Zdá se mi, že se jedná o natolik důležitou otázku, a to nejen pro tuto sněmovnu, že by bylo vhodné, abychom nejdříve hlasovali o pozměňovacích návrzích, avšak činím tak rovněž z procedurálních důvodů, neboť jestli se nepletu, pozměňovací návrh 10 byl kompromisem, který byl předložen až po hlasování výboru. Domnívám se proto, že existují jak procedurální, tak další důvody k tomu, abychom změnili pořadí hlasování.
jménem skupiny PPE-DE. - (FR) Paní předsedající, v této chvíli máme k této zprávě 89 pozměňovacích návrhů. Je to zcela chaotické a hlasování, které má proběhnout, nám neumožní vést skutečně objektivní diskusi s Radou a s Komisí. Těchto 89 pozměňovacích návrhů je navzájem zcela neslučitelných. Navrhuji, abychom zprávu vrátili výboru, protože, jak řekla paní Estrelaová, máme na to dostatek času.
Paní předsedající, jednací řád velmi jasně stanoví, že po hlasování má každý poslanec právo k vysvětlení hlasování v délce do šedesáti vteřin. Jsem si vědom toho, že naši tlumočníci jsou zde již dlouho. Jsem si vědom toho, že zdržujeme řadu lidí od oběda. Mohl bych proto navrhnout kompromis, který uplatnil váš kolega místopředseda, Alejo Vidal-Quadras, naposledy, kdy nastala podobná situace, a sice umožnit poslancům vysvětlení hlasování jednomu po druhém, což výrazně celý postup zrychlilo.
Ve sdělení Evropské komise KOM(2007) 281 je evropským orgánům vytyčen úkol: "Nastala doba, abychom začali na Brazílii pohlížet jako na strategického partnera, jakož i na hlavního hospodářského aktéra a zemi s vůdčím postavením v regionu Latinské Ameriky." Toto partnerství bylo vytvořeno 4. července 2007 v Lisabonu během portugalského předsednictví Evropské unie. 12. března 2009 přijal Evropský parlament doporučení Radě, v němž se požaduje, "aby strategické partnerství zajistilo navázání pravidelného strukturovaného dialogu mezi poslanci brazilského Národního kongresu a poslanci Evropského parlamentu".
Navzdory uvedené zásadě a mým výzvám předsedovi této sněmovny s lítostí zjišťuji, že Parlament setrval u své anachronické volby a ponechal Brazílii jen jako jednu z ekonomik BRIC bez samostatné parlamentní delegace. Je to v rozporu s rozhodnutím samotného Parlamentu a ukazuje to na odsouzeníhodnou netečnost a krátkozrakost vzhledem ke skutečnému významu Brazílie pro svět. Doufám, že budoucí poslanci tohoto Parlamentu, zejména portugalští poslanci, pomohou změnit tento politováníhodný stav a zajistí přímou a produktivní komunikaci s brazilským Národním kongresem.
Za žádných okolností však nemůžeme přijmout oportunistické omezení finančních limitů společné zemědělské politiky pod záminkou, že se jedná o nevyužité prostředky. Rozpočet Společenství nelze přeměňovat za pomoci mechanismu flexibility. Namísto toho by bylo politicky i materiálně výhodnější jednat o navýšení rozpočtu Společenství tak, aby nebyly narušeny stávající politiky Společenství, včetně společné zemědělské politiky, přičemž tyto prostředky by byly použity na financování nových politik na řešení krize a zlepšení konkurenceschopnosti Evropské unie.
Při správě tohoto fondu nesmíme zapomínat, že společná zemědělská politika je plná nespravedlností a nerovností. Rozdíly v podporách a tím i v příjmech zemědělců vedou k zachování této nerovnováhy, a dokonce k jejímu prohlubování. Tyto rozdíly se týkají nejen hospodářské situace obyvatel venkovských oblastí, ale rovněž celé jejich infrastruktury, včetně přístupu na internet. Nesmíme proto zapomínat, že například němečtí zemědělci dostávají podpory, které jsou dvojnásobné ve srovnání s podporami, které dostávají polští zemědělci, a trojnásobné ve srovnání s podporami, které dostávají zemědělci rumunští.
Jednou z nejdůležitějších změn je udělení pravomoci předsedovi Evropského parlamentu, v rámci které může vyzvat vnitrostátní parlamenty (států, které podepsaly smlouvu o přistoupení státu k Evropské unii), aby ze svého středu určily poslance a určitý počet pozorovatelů odpovídající budoucímu počtu křesel v Evropském parlamentu přiděleným tomuto státu. Tito pozorovatelé se budou od chvíle, kdy tato smlouva o přistoupení vstoupí v platnost, zúčastňovat zasedání Parlamentu, budou mít právo vystupovat ve výborech a v rámci politických skupin. Nebudou mít právo hlasovat ani kandidovat na jednotlivé pozice v rámci Parlamentu.
písemně. - (SV) Během prvního čtení souboru opatření v oblasti telekomunikací se většina poslanců Evropského parlamentu vyslovila pro přijetí pozměňovacích návrhů 138 a 166, které jsme projednávali. Tímto dal Evropský parlament jednoznačně najevo, že zabránit někomu v přístupu na internet je možné jen na základě soudních rozhodnutí a že uživatelé internetu mají právo na svobodu projevu a na soukromí. Rada se však rozhodla tuto skutečnost pominout a žádá, aby Evropský parlament pozměňovací návrhy 138 a 166 zrušil. Evropský parlament a Rada se nyní dohodly na kompromisu. Tento kompromis však nezahrnuje pozměňovací návrhy 138 a 166 v jejich původní podobě. Proto jsme se v dnešním hlasování vyslovili proti tomuto kompromisnímu návrhu.
Červnový seznam a Dánské červnové hnutí usilují o to, aby pozměňovací návrhy 138 a 166 byly zahrnuty do opatření v oblasti telekomunikací, a předložily proto řadu pozměňovacích návrhů, které označujeme jako pozměňovací návrhy na obranu občanských práv internetových aktivistů, které mají podporu několika dalších politických skupin v Evropském parlamentu. Pokud by naše návrhy získaly podporu poslanců Evropského parlamentu, je naděje, že by se Evropský parlament a Rada nakonec dohodly na takových opatřeních v oblasti telekomunikací, která budou skutečně chránit práva a soukromí uživatelů internetu.
písemně. - (DE) Snažíme se dnes podporovat hospodářské zájmy za každou cenu. Prostřednictvím rámcového zákona pro poskytování telekomunikačních služeb má být nyní přijata záplava právních předpisů v oblasti autorských práv. Stačí, aby EU zavedla povinnost varovat spotřebitele o nebezpečí porušování práv duševního vlastnictví; postihy by pak mohly být regulovány na vnitrostátní úrovni. Vinu potom může každý svalovat na druhé. V této zprávě se také velké softwarové společnosti pokoušejí vytvořit překážku pro malé společnosti.
Závěrem, jelikož nespokojenost pana Toubona, zjevně horlivého zastánce zákona Hadopi, při přijetí pozměňovacího návrhu 1, známého uživatelům internetu jako Bonův pozměňovací návrh, vystřídaly radost a souhlas, když paní Trautmannová oznámila, že dokument postupuje do třetího čtení, kdy došlo ke změně kompromisu, hrozí, že projevená vůle většiny tohoto Parlamentu bude pošlapána, stejně jako výsledky referend ve Francii, v Nizozemsku, v Irsku ...
písemně. - (EL) Soubor opatření v oblasti telekomunikací, požadovaný ze strany Komise a Rady, představuje potenciální ohrožení občanských práv. Pozměňovací návrhy, které jsme předložili, požadují zajištění občanských práv, všeobecného přístupu, transparentnosti a svobody na internetu, jakožto oblasti, kde dochází k výměně myšlenek, a nikoli zdroje kontrolovaného politiky a majiteli podniků. Budeme pokračovat v boji za ochranu individuálních svobod všech evropských občanů.
písemně. - Zpráva zdokonaluje způsob, jímž se zásada rovného zacházení uplatní na samostatně výdělečně činné osoby a vypomáhající manžele nebo manželky v EU. Nicméně v Irsku je již zajištěno, že manželé či manželky samostatně výdělečně činných osob se mohou stát samostatně výdělečně činnými a sami přispívat do systému sociálního zabezpečení (PRSI - Asset Related Social Insurance), je-li jejich obchodní partnerství prokazatelné. Osoba se například může rozhodnout, že bude platit dobrovolné dávky, díky nimž bude pojištěna i poté, co se odhlásí z povinného systému sociálního zabezpečení (PRSI). Systémy sociálního zabezpečení spadají pod vnitrostátní pravomoc, a z toho důvodu jsem hlasovala proti pozměňovacímu návrhu číslo 14. Tento pozměňovací návrh k článku 6 byl ve zprávě přijat, rozhodla jsem se tedy, spolu se svými irskými kolegy z PPE-DE, zdržet se konečného hlasování.
písemně. - (SV) Systémy sociálního zabezpečení se na různých místech Evropy liší. Není to však problém, jak si pravděpodobně řada lidí myslí. Je to přirozený důsledek odlišnosti jednotlivých států a skutečnosti, že výsledkem veřejných demokratických voleb je zvolení různých politických systémů. Zastáváme mezivládní spolupráci na úrovni EU, je tedy logické, že odmítneme znění návrhu směrnice Komise i zprávy Evropského parlamentu, jejichž cílem je dát EU větší pravomoci nad vnitrostátními systémy sociálního zabezpečení.
Cílem pozměněných pravidel Evropského fondu pro přizpůsobení se globalizaci, jež byla dnes přijata, je umožnit fondu efektivněji zasahovat v oblasti spolufinancování školení a pracovního umístění těch, kteří byli propuštěni v důsledku hospodářské krize. Nová pravidla rozšiřují působnost fondu a přináší dočasné navýšení míry spolufinancování z 50 % na 65 %, s cílem zajistit dodatečnou podporu z fondu v průběhu finanční a hospodářská krize. Avšak státy, které se potýkají s finančními problémy, budou mít k fondu omezený přístup, neboť se stále budou muset vysokou měrou podílet na spolufinancování.
Plán hospodářské obnovy vyčleňuje 200 milionů eur na výstavbu koridoru Nabucco, jímž se bude přepravovat zemní plyn z oblasti Kaspického moře do EU. Rumunsko tento projekt podporuje. Mezi záležitosti, které jsou v plánu obnovy pro Rumunsko klíčové, patří přidělení finančních prostředků na propojení projektů v oblasti zemního plynu mezi Rumunskem a Maďarskem (30 milionů eur), Rumunskem a Bulharskem (10 milionů eur) a na rozvíjení vybavení infrastruktury, které umožní změnit směr toku plynu v případě krátkodobého výpadku dodávek (80 milionů eur).
Úsilí Komise o zvýšení investic do energetické infrastruktury je nejnovějším z dlouhé řady důkazů arogance, jíž se úředníci v budově Berlaymont nakazili. Navrhované investice jsou rozsáhlé a nákladné, a ještě je třeba poukázat na skutečnost, že by měly být spravovány na úrovni EU. Celková výše investic navrhovaná na období 2009-2010 dosahuje 3,5 miliardy eur - jedná se o finanční prostředky, které mají být poskytnuty z rozpočtu členských států. Co se týče Švédska, bude to znamenat výrazné navýšení členských poplatků o 1,4 miliardy švédských korun. Komise tvrdí, že neměla dostatek času na provedení podrobného posouzení dopadu u tak komplexního návrhu, což je zcela šokující.
písemně. - (SV) Návrh vyčlenit přibližně 4 miliardy eur na projekty v oblasti energetiky v rámci programu obnovy Evropské unie je dobrý. Obsah návrhu se však příliš úzce zaměřil na fosilní paliva. Dále, zcela postrádá podporu projektů v oblasti zlepšení efektivity využívání energie. Komise nejdříve navrhla vyčlenit 500 milionů eur na "udržitelná města" - tento návrh byl však stažen.
Za prvé, ponechání za účelem sekuritizace úvěrů je významným a správným nástrojem, který zapojí finanční instituce do obchodního rizika těchto úvěrů. Nicméně to by vyžadovalo značně rozsáhlé ponechání. Ponechání 5 %, které bylo odsouhlaseno v trialogu, tento požadavek nesplňuje. Komise v konzultačním procesu původně žádala o 15% ponechání, avšak ustoupila tlaku ze strany průmyslu a navrhla 5 %. Konzervativci a liberálové v Hospodářském a měnovém výboru chtěli i tuto nízkou úroveň podílu na obchodním riziku prohlásit za zbytečnou a navrhli záruky ze strany finančních institucí. Členové Sociálně demokratické strany Německa (SPD) zastávají výrazně větší míru ponechání a na tomto požadavku budou trvat v budoucích reformách směrnice o kapitálových požadavcích.
Za druhé, definice hlavní kapitálové složky uvedená ve zprávě pana Karase nedodržuje konkurenční neutralitu nařízení. Stanovuje, že v budoucnosti již nebudou tiché kapitálové příjmy započítány do hlavní kapitálové složky, přestože mohou být v případě likvidity zcela absorbovány. Přineslo by to nespravedlivou konkurenci pro veřejné banky v Německu. Upozorňujeme na to, že tiché kapitálové příjmy jsou prokazatelným finančním nástrojem, který je slučitelný s právem EU. Výsledek trialogu zohlednil vysvětlující pozměňovací návrhy, které jsme předložili, a vzhledem k této skutečnosti zprávu odmítáme.
Dohled nad finančními institucemi v rámci EU není v současné době úkolem, jehož by se měla EU zhostit. To je důležité mít na paměti. Současný návrh však naznačuje ambice mocné politické elity. S mlhavými narážkami na finanční krizi a její možné důsledky pro dohled a kontrolu se nejedná o nic víc než bezostyšný pokus o posílení postavení EU. Samozřejmě že nemáme jinou možnost než hlasovat proti zprávě a alternativnímu návrhu usnesení.
Dámy a pánové, hlasoval jsem pro zprávu pana Wojciechowského o ochraně zvířat při usmrcování. Řada lidí se pozastavuje nad tím, jak je možné chránit zvířata, když jsou usmrcována. Možná to zní paradoxně, je to však možné. Každý, kdo byl někdy přítomen porážce nějakého zvířete nebo ji sledoval, si je vědom toho, jak bolestná může být smrt zvířete. Zavedení nové legislativy v této oblasti omezí zbytečné utrpení zvířat, a z toho důvodu je tento právní předpis nezbytný.
Zákonné uznání těchto praktik je součástí mnohem rozsáhlejšího jevu a tím je islamizace naší společnosti. Naše zákony a zvyky se stále více přizpůsobují islámskému právu šaríja. Ve Francii je stále častější, že místní orgány nepřímo financují výstavby mešit. Jídelníček ve školních jídelnách je sestavován tak, aby odpovídal muslimským dietním požadavkům. V některých městech, jako je Lille, byly zavedeny otevírací hodiny jen pro ženy. Roku 2003 byla založena Conseil français du culte musulman (Francouzská rada islámského náboženství) a tím pan Sarkozy, tehdejší ministr vnitra, zavedl islám do francouzských orgánů.
Paní předsedající, dámy a pánové, je politováníhodné, že si Evropský parlament na konci svého volebního období zvolil tak schizofrenický přístup k záležitosti, která je z velké míry choulostivá, neboť je vskutku schizofrenní vydávat se do budoucnosti, přestože její součástí je technologie podporující násilí a znásilňování, a zároveň se vrhat zpět do minulosti s jejími kmenovými rituály a uspokojovat ty, kteří potřebují vidět prolitou krev a další nesmyslné utrpení v očích oběti.
Obsahuje však i požadavky ohledně systémů minimálních mezd. Jako sociální demokraté se domníváme, že je důležité, aby každý měl zaručenou důstojnou mzdu, z níž lze vyžít, a zastáváme názor, že EU by tuto zásadu měla podporovat. Je to důležité především k řešení problému "chudých pracujících". Jakým způsobem členské státy zaručí svým občanům důstojný plat a zda tak učiní pomocí legislativy, nebo ponechají regulaci na sociálních partnerech prostřednictvím společných dohod, musí zůstat v rozhodovací pravomoci členských států.
písemně. Tato zpráva si v mnohém protiřečí. Nicméně v podstatě zachovává stávající pravidla neoliberálního kapitalismu, ačkoli místy v umírněné podobě, nemění však základní politiky, které jsou příčinou stávající hospodářské a sociální krize. Hlavní princip je stejný jako vždy. "Krize" je nyní opět využívána k tomu, aby se "prodávalo stále více toho stejného": flexibilita, vnitřní trh, partnerství veřejného a soukromého sektoru, a tak dále, bez ohledu na skutečnost, že politiky EU jsou příčinou krize a ještě ji prohlubují.
Vyzýváte občany, aby "byli otevření ke změnám" v době, kdy změna pro pracující znamená ztrátu zaměstnání a jistotu, že jinou práci, kvůli vašim politikám, nenajdou. Hovoříte o "sociálním", zatímco Soudní dvůr pohrdá právy pracujících ve jménu hospodářské soutěže a svobody poskytovat služby. Přidáváte na flexibilitě, zatímco v evropské řeči to znamená "nejistotu". Předstíráte dokonce, že věnujete zvláštní pozornost ženám a matkám, avšak výsledkem vaší stupidní "politiky rovnosti žen a mužů" je pouze ztráta jejich specifických sociálních práv, jako například těch, které měly dříve zaručeny ve Francii v oblasti důchodu a noční práce.
Obsahuje však i požadavky ohledně systémů minimálních mezd. Jako sociální demokraté se domníváme, že je důležité, aby každý měl zaručenou důstojnou mzdu, z níž lze vyžít, a zastáváme názor, že EU by tuto zásadu měla podporovat. Je to důležité především k řešení problému "chudých pracujících". Jakým způsobem členské státy zaručí svým občanům důstojný plat a zda tak učiní pomocí legislativy nebo ponechají regulaci na sociálních partnerech prostřednictvím společných dohod, musí zůstat v rozhodovací pravomoci členských států.
písemně. - Skupina PPE-DE v zásadě podporuje podstatu původního návrhu zprávy Jeana Lamberta. Nicméně ve výboru vložila jiná politická skupina do zprávy nevhodné body, které překračovaly rámec zprávy a pro naši skupinu byly jednoznačně nepřijatelné. Učinili tak úmyslně a nečestně v politickém zájmu své strany, aby nám znemožnili podporu této zprávy ve znění předneseném v plénu. Proto jsme předložili alternativní usnesení se všemi prvky zprávy, které podporujeme.
Skutečnost, že EU si musí pokládat tuto otázku, je dokladem zásadního problému Bruselu. Příliš mnoho pozornosti věnuje ochraně pracovních míst, a nikoli pro jejich vytváření. Evropský sociální model nese primární zodpovědnost za to, že řada evropských občanů je nyní bez zaměstnání. Evropský sociální model vytváří přesný opak toho, co by měl: dvouvrstvé hospodářství na trhu práce, z nějž těží zaměstnaní, avšak těm, kteří práci nemají, snižuje šanci na její nalezení. Sociální náklady na nikdy nekončící regulaci na úrovni EU jsou rovněž nesmírné a odrazují zaměstnavatele od přijímání nových zaměstnanců. A tak vypadá vychvalovaný plán EU, že se do roku 2010 stane nejvíce konkurenceschopnou světovou ekonomikou.
Přípravný proces, který konferenci předcházel, byl velmi komplikovaný a velká řada zemí o něm měla vážné pochybnosti v souvislosti s tím, k čemu došlo roku 2001. Několik členských států, včetně mého, se kvůli obavám z toho, že konference bude zneužita jako platforma pro nenávist a netoleranci ve své nejextrémnější podobě, rozhodlo odstoupit z konference. Tyto obavy byly potvrzeny na samém začátku konference v příspěvku jednoho člena OSN. Nejenže to považujeme za zcela nepřijatelné, bylo to však i v přímém rozporu s duchem a účelem konference.
Tento incident a následné opuštění jednacího sálu všemi členskými státy a dalšími členy OSN se stal hlavním námětem novinových titulků a zastínil konsensuální přijetí závěrečného dokumentu, což je politováníhodná, avšak pravděpodobně nevyhnutelná skutečnost. Zároveň se domnívám, že je třeba náležitě uznat vysoce konstruktivní a ucelený přínos EU v průběhu přípravné fáze konference. Projevil se především v souvislosti s přípravou závěrečného dokumentu, v níž EU sehrála zásadní úlohu. Navzdory neshodám, o nichž jsem se zmínil, představuje skutečnost, že závěrečný dokument konference dodržuje všechny hlavní zásady EU, značný úspěch.
Existují doklady o tom, že antidiskriminační právní předpisy EU mají pozitivní dopad, avšak celkový globální proces boje proti těmto fenoménům je bohužel stále pomalý. Ve skutečnosti je v řadě zemí dokonce negativní tendence. Zaznamenali jsme případy, kdy stávající hospodářská krize začíná ve světě podněcovat rasistické, xenofobní a netolerantní reakce. V souvislosti s hospodářskou krizí je silná protirasistická politika významnější než kdy dříve. V Evropě i jinde se setkáváme s narůstajícím počtem případů násilných útoků zaměřených proti migrantům, uprchlíkům, osobám žádajícím o azyl a příslušníkům menšin, jako jsou Romové.
Z interního hlediska jsme přijali legislativu, která zakazuje přímou i nepřímou diskriminaci na základě rasového nebo etnického původu, v zaměstnání, vzdělání a v přístupu ke zboží a službám. Legislativa rovněž zakazuje diskriminaci z jiného důvodu, včetně náboženství, věku, sexuální orientace a postižení, především na pracovišti. EU rovněž přijala legislativu, která zakazuje nenávistné projevy na televizních kanálech a "veřejné podněcování k násilí nebo nenávisti namířené proti skupině osob nebo proti příslušníkovi této skupiny vymezené podle rasy, barvy pleti, náboženského vyznání, původu nebo národnostního či etnického původu". Stejný právní předpis kriminalizuje veřejné schvalování, popírání nebo hrubé zlehčování zločinů genocidy, zločinů proti lidskosti a válečných zločinů.
Z hlediska vnějších vztahů EU pravidelně vznáší otázky týkající se rasismu a xenofobie v rámci svých bilaterálních dialogů o politice a lidských právech se třetími zeměmi, jako je Rusko a Čína. Rovněž jsme zajistili, aby byly rasismus a xenofobie začleněny do našich strategií spolupráce, jako jsou akční plány evropské politiky sousedství. Řada věcí se mění na různých multilaterálních fórech. V rámci Organizace pro bezpečnost a spolupráci v Evropě spolupracují členské státy tak, aby zajistily, že závazky, které v této oblasti přijalo 56 států podílejících se na práci organizace, jsou dodržovány a uplatňovány. Totéž platí pro Radu Evropy a širší rámec OSN.
Tyto příklady jsou dokladem našeho společného závazku ke spolupráci v této oblasti s partnery z celého světa, a to jak z interního hlediska, tak i v širším kontextu. Konference Durban II je součástí tohoto širšího společného úsilí. Nebylo to jednoduché a naše snahy byly zcela jednoznačně mařeny těmi, kteří se domnívali, že změní výsledky konference ve svůj zúžený politický prospěch. Přes tyto nesnáze bychom měli uvítat skutečnost, že v závěru se pozornost zaměřila na stálou potřebu potírat rasismus a xenofobii a na závazek, který jsme přijali a sdílíme jej s řadou dalších, tento katastrofický přístup vymýtit.
jménem skupiny PPE-DE. - Paní předsedající, íránský prezident Ahmadínežád nedávno na konferenci OSN o rasismu konané v Ženevě prohlásil, že Izrael je rasistická země. Bylo by lákavé označit jej za populistického demagoga toužícího po publicitě, jedná se však o stejnou osobu, která v minulosti pobuřujícím způsobem žádala o vymazání Izraele z mapy, avšak Izrael by se zajisté stal prvním terčem jaderné zbraně, kterou si íránský prezident přeje vyrobit. Jeho příspěvek bychom si tedy měli vykládat v souvislosti s jeho neúprosným nepřátelstvím vůči izraelskému státu, který je, jak se správně domnívám, spojencem EU a jejím silným partnerem.
Hromadný odchod všech členských států EU z konferenční místnosti, jímž reagovaly na provokativní a nepřijatelné návrhy íránského prezidenta, který přes změnu jednání ze strany Washingtonu stále trvá na tom, že se jeho země bude střetávat se Západem, by byl významným symbolickým gestem. Bohužel některé evropské státy ani nebyly přítomny v konferenční místnosti, a nemohly tedy vůbec vyjádřit svůj nesouhlas s projevem, jehož jediným cílem, jak jej podtrhl generální tajemník OSN, bylo obvinit, rozdělit a znepřátelit.
jménem skupiny ALDE. - Paní předsedající, chtěla bych začít obecnou poznámkou. Státy nejsou rasistické, rasističtí jsou lidé. Jsem si jista, že v Íránu jsou lidé, kteří s názory svého prezidenta nesouhlasí, a domnívám se, že Evropa promarnila příležitost, když jménem těchto lidí v Íránu nepromluvila, byla slabá, tichá, rozdělená a nepřítomná a ponechala slovo lidem, jako je pan Ahmadínežád, a jejich rasistickým příspěvkům.
Osobně jsem se stavěla proti bojkotu konference, ale považuji za mnohem horší, že pro ni neexistovala evropská strategie. Proč byla Evropa rozdělená? Z jakého důvodu? Chtěla bych dostat vysvětlení od Rady - a za tím účelem jsem předložila pozměňovací návrh ke zprávě pana Obiols i Germà, o níž budeme hovořit později - proč neexistovala evropská strategie? Proč se 27 evropských států nemohlo dohodnout na společné strategii? Vstoupí-li Lisabonská smlouva v platnost, což Rada podporuje, bude těchto 27 států muset vyvinout větší úsilí o společnou strategii.
Co se týče hanobení náboženství, velmi mě znepokojuje skutečnost, že se jedná o orgán OSN, který je schopen přijmout rezoluce vyzývající k naprostému zákazu hanobení nebo urážení náboženství. Usoudila jsem, že tato tendence byla v závěrečné rezoluci oslabena, stále mě však znepokojuje, že něco podobného může z OSN vzejít. Nicméně rovněž mi připadá ironické, že v této sněmovně je stále velmi obtížné vyjádřit se kriticky - ne urážlivě, ale kriticky - k náboženstvím, zejména k hlavnímu náboženství Evropy, a já a můj kolega Cappato jsme předložili pozměňovací návrh ke zprávě pana Obiols i Germà, který kritizuje Vatikán za jeho postoj ke kondomům v rámci boje proti AIDS. Opět bych chtěla požádat Radu, aby objasnila, co udělala pro dosažení evropské strategie.
V rámci hodnocení konference Durban II provede EU analýzu toho, jakým způsobem bude nadále podporovat její agendu. Skutečnost, že se pět států z 27 nakonec rozhodlo se konference nezúčastnit, v žádném případě nezpochybňuje závazek EU v budoucnosti nadále bojovat proti rasismu a diskriminaci. Ohledně těchto záležitostí máme pevné acquis, z nějž budeme i nadále vycházet. Správně tu zaznělo - a chápu to jako jistou kritiku - že v závěru příprav konference jsme nebyli schopni dosáhnout společného východiska. Nikdy jsme společné východisko neměli, a z toho důvodu ani nikdy neexistoval společný postoj EU před konáním konference. Pomocí konsensu jsme rozhodli, že máme různé vnitrostátní postoje, proto, když delegace opustily jednací místnost, učinily tak jménem svých států.
Paní Pillayová v dopise zopakovala to, co již vyjádřila dne 8. října v Bruselu na konferenci, kterou na téma ochrany aktivistů v oblasti lidských práv pořádal Evropský parlament. Domnívá se, že je důležité ve světě obnovit určitou jednotu ve vztahu k ochraně a podpoře lidských práv, především v oblasti boje proti rasismu. Vyzývá všechny členské státy Spojených národů k tomu, aby se připojily k realizaci programu OSN na potírání rasismu, zejména tak, jak jej vymezuje závěrečný dokument konference Durban II.
Dle mého názoru musí Evropská unie zvážit reakci na tuto pobídku. V každém případě EU přijala politiku aktivního boje proti rasismu. Musí si uchovat ostražitost a odhodlanost, aby mezinárodní úsilí v této oblasti bylo nadále prokazatelně efektivní. Osobně souhlasím s následujícím postojem: Evropa s jednotnou strategií, která nejednala dezorganizovaným způsobem, by jistě byla schopna skutečně využít příležitosti a jednohlasně vyjádřit svůj postoj k nepřijatelným výrokům. Vezměme si z toho ponaučení. Děkuji předsednictví za jeho potvrzení, že bychom se z této situace měli poučit a že - upevněni ratifikací Lisabonské smlouvy, jak doufám - musíme být schopni zaručit, že efektivita politiky lidských práv ve vnějších vztazích a evropská opatření prostřednictvím multilaterálních orgánů se zvýší. Mohu se v tom pouze připojit k projevům řady poslanců, za něž jsem vděčný. Opět to pro nás musí být povzbuzením ke zvážení příprav efektivnějších strategií v budoucnosti.
zpráva, kterou předkládá pan Popa jménem Výboru pro občanské svobody, spravedlnost a vnitřní věci o návrhu nařízení Evropského parlamentu a Rady, o zřízení systému "EURODAC" pro porovnávání otisků prstů za účelem účinného uplatňování nařízení (ES) č. [.../...] [kterým se stanoví kritéria a postupy pro určení členského státu příslušného k posuzování žádosti o poskytnutí mezinárodní ochrany podané státním příslušníkem třetí země nebo osobou bez státní příslušnosti v některém z členských států] (přepracované znění) - C6-0475/2008 -, a
Stávající pravidla stanoví, že 10 % finančních prostředků fondu je přidělováno na tyto úkoly. Komise navrhuje, aby byl snížen podíl financování na 4 % a aby se vyváženost prostředků přesunula na nový Úřad. Tím způsobem budou sníženy finanční prostředky vyčleněné pro Fond na období 2008-2013 z částky 628 na 614 milionů EUR. Souhlasíme s Komisí, že tyto částky budou stačit v první fázi fondu do roku 2013, na nějž je plánován přezkum.
Výbor pro občanské svobody, spravedlnost a vnitřní věci mi svěřil milou úlohu obhájit prospěšnost zřízení tohoto Úřadu. Návrh byl jednohlasně přijat ve dvou následujících výborech: ve Výboru pro občanské svobody a v Rozpočtovém výboru. Jsme si vědomi toho, že Parlament váhavě přijímá zřizování nových agentur, neboť jako rozpočtová autorita má hlavní zájem na řádném a smysluplném spravování přidělených finančních prostředků, v tomto případě na zajištění spolupráce mezi členskými státy v oblasti azylové politiky.
Toto je můj poslední projev na plenárním zasedání. Stejně jako vy, paní předsedající, bych i já chtěla poděkovat všem poslancům této sněmovny, kolegům z mé skupiny, předsedovi Výboru pro občanské svobody a svým kolegům z výboru za spolupráci, která nám byla v uplynulých letech společným potěšením. Vedli jsme spolu řadu diskusí a ne pokaždé jsme se na všem shodli, avšak domnívám se, že nakonec jsme vždy odvedli dobrou práci, kterou jsme poté přednášeli na plenárním zasedání tohoto Parlamentu.
Paní předsedající, když jsem sem před 22 lety přišla poprvé, mělo Evropské hospodářské společenství dvanáct členských států. S potěšením nyní opouštím Evropskou unii, která má již 27 členských států. Je to skutečně výsada, nacházet se přímo u zdroje evropské integrace. Byla to jedinečná a nádherná zkušenost. Paní předsedající, dle mého názoru je jedním z našich největších úspěchů dosažení "nikdy více", což je zásada, která stála u zrodu evropského sjednocení; domnívám se, že k tomu si můžeme vzájemně poblahopřát.
Při rozpravách o směrnici o navracení bylo naprosto jednoznačně stanoveno, že tento právní předpis se v budoucnosti nebude vztahovat na legislativu platnou pro přijímání žadatelů o azyl; kolegové z Evropské lidové strany (Křesťanských demokratů) a Evropští demokraté se vyjádřili stejně. Domnívám se, že je nezbytné, aby žadatelé o azyl obdrželi informace v jazyce, kterému rozumí. Stanovíme-li, že informace mají být žadateli o azyl poskytnuty v jazyce, kterému rozumí, nebo lze předpokládat, že mu rozumí, snížíme tím stávající požadavky, což nelze z hlediska práva nebo uplatnění lidských práv přijmout. Právo být řádně informován je zásadní, neboť je základem pro všechna ostatní práva.
Můj návrh objasňuje druhou příčinu vedoucí k zadržení (čl. 8 odst. 2 písm. b)) a začleňuje ji do rámce předběžného rozhovoru v souladu s pokyny Úřadu vysokého komisaře Organizace spojených národů pro uprchlíky. Rovněž v čl. 9 odst. 5 pododst. 1 navrhuji, aby právní orgány ex offo přezkoumaly zadržení v případě, že dojde ke změně okolností nebo se objeví nové informace, na základě žádosti žadatele o azyl, nebo, jak jsem již uvedl, automaticky, pokud o to sám žadatel nepožádá.
Závěrem, omezíme-li původní návrhy na sociální dávky pro přistěhovalce, čehož ostatní skupiny dosáhly při hlasování ve výborech, potom považuji za nezbytné, přestože nyní procházíme obdobím krize, zajistit přistěhovalcům skutečný přístup na trh práce. Tím způsobem žadatelé o azyl získají nezávislost, začlení se do hostitelské společnosti a sníží sociální výdaje, které jsou jim přidělovány. Rovněž bych chtěl vyjádřit své vřelé díky panu Barrotovi a Komisi za veškeré úsilí, které vynaložili v průběhu přípravy této směrnice.
zpravodajka. - (NL) Pane předsedající, dovolte mi nejdříve několik obecných poznámek. Za posledních několik let jsem byla intenzivně zapojena do přípravy azylové a přistěhovalecké politiky jménem své skupiny Aliance liberálů a demokratů pro Evropu. Jsem si jista, že v podstatě každý chápe užitečnost a nezbytnost této politiky. Konec konců, Evropa, které nemá vnitřní hranice, si žádá o společný přístup v této oblasti. S vědomím toho bych chtěla poukázat na skutečnost, že standardy, na nichž jsme se shodli, a výsledky, jichž jsme doposud dosáhli, ostře kontrastují s ambicemi programu z Tampere, haagského programu a nyní s francouzským paktem o imigraci a azylu.
V první fázi budou digitální otisky prstů sejmuty do 48 hodin od podání žádosti o azyl a v druhé fázi budou takto získané údaje do 24 hodin předány členskými státy do ústředního systému EURODAC. Zpráva obsahuje ustanovení, jimiž lze v následujících výjimečných případech dobu 48 hodin prodloužit: je-li kvůli závažné nakažlivé chorobě nutné dodržet karanténu; jsou-li otisky prstů zničeny; a v případech vyšší moci, které jsou náležitě odůvodněny a prokázány, na dobu, po kterou tyto okolnosti přetrvávají.
Zpráva podporuje myšlenku urychleného zřízení decentralizované řídící agentury pro systémy EURODAC, VIS a SIS II, která zajistí jejich co nejúčinnější fungování. Agentura vypracuje společný soubor požadavků, jež musí splnit osoby, jimž je udělováno oprávnění k přístupu k zařízením a informacím systému EURODAC. Dále jsme přidali ustanovení, jejichž cílem je zabránit ve zpřístupnění údajů v systému EURODAC orgánům jakékoli neoprávněné třetí země, zejména orgánům státu, z nějž osoby žádající o mezinárodní ochranu pochází, abychom tak ochránili rodinné příslušníky žadatelů o azyl před závažnými důsledky, jimž by mohli být vystaveni.
My však chceme dosáhnout zlepšení a součástí toho je poskytnutí odborné přípravy. Zastáváme názor, že by do ní měly být zapojeny pokyny UNHCR - alespoň jako východisko, nemusí být vůdčí - a že členské státy by měly být schopny navázat na zkušenosti a úřad by měl poskytovat společnou odbornou přípravu, nebo v případě potřeby konkrétní přípravu pro členské státy, která bude vycházet z odborných znalostí samotných členských států, UNHCR a samozřejmě nevládních organizací.
Chvíli jsme se domnívali, že bychom mohli dosáhnout shody v prvním čtení, avšak čas a naše přání vytvořit balíček opatření pro společný evropský azylový systém nám v tom zabránily. Vedli jsme však řadu diskusí se stínovými zpravodaji a Radou, což vysvětluje určité pozměňovací návrhy, které máme nyní před sebou a z nichž některé představují technická opatření pro začlenění věcí, jež jsou za normálních okolností součástí nařízení, avšak byly v původním návrhu vynechány.
Ukazuje se však, že úloha Parlamentu je obtížnější při hledání shody s Radou. Domníváme se, že by se Parlament měl z docela velké části podílet na jmenování ředitele, neboť pravděpodobně vycházíme ze vzoru Agentury Evropské unie pro základní práva. Další problematickou záležitostí, jak paní Hennis-Plasschaertová ve svém představení dublinského systému naznačila, je otázka, do jaké míry se můžeme spolehnout na spolupráci členských států, jako bychom vycházeli z toho, že je spíše povinná než dobrovolná. To jsou zajisté dvě velké otázky současné doby.
Z celého srdce děkuji těmto pěti zpravodajům za jejich významnou a kvalitní práci. Je to poprvé, co Parlament vydal svůj verdikt z postavení spoluzákonodárce k otázkám azylu. Je třeba říci, že jsme právě zahájili přínosné pracovní vztahy. S potěšením konstatuji, že Parlament z velké míry podporuje cíle obsažené v návrhu Komise. Tato podpora má zásadní význam, máme-li překonat jisté nedostatky v právních nástrojích od zahájení první fáze. V té době byly přijímány pouze po konzultaci s Parlamentem.
Chtěl bych se však zmínit o některých pozměňovacích návrzích, jež jsou příčinou pro znepokojení a zaslouží si zvláštní pozornost. Nejdříve k panu Popovi. Co se týče systému EURODAC, z velké části souhlasím s jeho návrhy. Nyní k panu Masip Hidalgovi a přístupu k normám pro přijetí. Přijmu pozměňovací návrh, který se týká choulostivé otázky rovnocennosti výše materiální pomoci poskytované žadatelům o azyl s minimálními sociálními dávkami, které zaručujeme naším občanům.
Chtěl bych nejdříve poděkovat zpravodajce, paní Hennis-Plasschaertové, a Parlamentu za zavedení možnosti pozastavení přemisťování žadatelů o azyl, narazí-li členský stát na obtíže. Je však obtížné v rámci dublinského nařízení zajít dále, neboť toto nařízení, paní HennisPlasschaertová, se nemůže samo o sobě stát nástrojem pro přemisťování žadatelů o azyl mezi členskými státy. Zaznamenal jsem vaši výzvu k solidaritě a Komise může přijmout pozměňovací návrh k předmluvě nařízení a dát politický signál ke zřízení zlepšených a formálních mechanismů zaručujících solidaritu.
Jsem odhodlán za určitou dobu navrhnout konkrétní nástroje na zvýšení solidarity na úrovni Evropské unie a na zmírnění tlaku na azylové systémy v některých členských státech. Musíme docílit spravedlivějšího přidělování mezinárodní ochrany mezi osobami v různých členských státech. Unie již umožnila, aby v této oblasti Evropský uprchlický fond podporoval pilotní projekty. Úřad bude dále, až bude fungovat, schopen poskytnout odbornou pomoc členským státům, které o to požádají. Nicméně musíme si na problém ukázat prstem, konkrétně na nutnost větší solidarity a soudržnosti mezi různými členskými státy.
Komise však není toho názoru, že by se externí mandát úřadu měl omezit na činnosti související s přesidlováním a programy regionální ochrany. Je třeba se vyvarovat omezování mandátu podpůrného úřadu. Předložili jste pozměňovací návrhy, které radikálním způsobem mění postup jmenování ředitele budoucího úřadu. Opatrně! Postup, který tyto návrhy popisují, by mohl značným způsobem zpozdit jmenování ředitele. Skutečně potřebujeme, aby byl úřad zřízen co nejrychleji a nejefektivněji. Postup jmenování, který Komise navrhuje, je horizontální postup, jejž v současné době využívá 20 regulačních agentur spadajících do prvního pilíře. Bylo by dle našeho názoru nežádoucí upustit od harmonizovaného postupu, jehož součástí je horizontální diskuse v rámci interinstitucionální skupiny pro agentury, na níž se podílí i Parlament.
Blížím se k závěru. Již hovořím hodně dlouho, avšak práce, kterou Parlament odvedl, si zaslouží moji podrobnou odpověď. Někteří kritizovali návrhy k dublinskému nařízení a normám pro přijetí za jejich přílišnou velkorysost. Někteří říkají: "Ano, ale nyní se Evropa stane baštou pro neopodstatněné žádosti o azyl." Jiní se zase dovolávají zásady subsidiarity. Upřímně, tuto kritiku nesdílím. Pouze skutečná harmonizace evropských ustanovení o azylu, která bude vycházet z jasných norem a podporovat spravedlnost a efektivitu, umožní Evropě uplatnit v praxi její přání zajistit ochranu těm, kteří to opravdu potřebují, a zároveň se vyhnout zneužití systému způsobenému nejednoznačnými standardy a jejich nepřesným používáním. Zkušenosti potvrzují, že jednají-li členské státy s žádostmi o azyl objektivním a profesionálním způsobem, nestanou se z nich bašty, ba naopak. Nedomnívám se, že mezi bojem proti zneužívání postupů a zvyšováním standardů ochrany je rozpor.
Zřízení Evropského podpůrného úřadu pro otázky azylu usnadní výměnu informací, analýz a zkušeností mezi členskými státy a napomůže dalšímu rozvoji praktické spolupráce mezi administrativními orgány zodpovědnými za přezkoumávání žádostí o azyl. Na základě sdílených znalostí o zemích původu podpoří sjednocení vnitrostátní praxe, postupů a v důsledku toho i vnitrostátních rozhodnutí. Rada i Parlament zastávají zřízení úřadu. Předsednictví se domnívá, že návrh se může, a měl by se stát předmětem včasné dohody mezi Parlamentem a Radou na základě, který bude pro oba orgány přijatelný. Jak je váženým poslancům známo, návrh doprovází další návrh na změnu Evropského uprchlického fondu. Jeho účelem je zajistit finanční prostředky podpůrnému úřadu, oba nástroje by tedy měly být přijaty ve stejnou dobu.
Cílem návrhů Komise v souvislosti se směrnicí o normách pro přijímání, jak je váženým poslancům známo, je změnit stávající směrnici tak, aby byly vyřešeny nedostatky, které Komise v nedávných letech nalezla. Komise se domnívá, že stávající směrnice ponechává členským státům příliš široký prostor pro vlastní uvážení, což podkopává cíl zajistit odpovídající normy pro přijímání žadatelů o azyl ve všech členských státech. Z toho důvodu předložila Komise řadu pozměňovacích návrhů, které se týkají záležitostí, jako je přístup k zaměstnání žadatelů o azyl, zlepšení materiálních podmínek pro přijímání, lepší zajištění potřeb zranitelných osob a využití možnosti zadržení.
Cílem dublinského nařízení, tedy nařízení, kterým se stanoví kritéria a postupy pro určení členského státu příslušného k posuzování žádosti o azyl, je zamezit zneužívání azylových řízení tím, že jedna a táž osoba podá několik žádostí o azyl v několika členských státech. Komise nyní předkládá řadu změn, jejichž cílem je zvýšit efektivitu stávajícího systému a zajistit lepší normy pro ochranu žadatelů o azyl. Návrh rovněž obsahuje mechanismus, jímž lze pozastavit přemisťování žadatelů o azyl v případech, kdy členský stát čelí velkému tlaku na svůj azylový systém, který mu znemožňuje poskytnout žadatelům o azyl odpovídající normy pro ochranu a přijímání.
V Radě stále probíhá podrobné přezkoumávání návrhů Komise v oblasti přijímání a ohledně dublinského nařízení. Rada však musí ještě určit svůj postoj k řadě záležitostí, jichž se tyto dva návrhy týkají, a některá klíčová témata jsou stále předmětem diskuse. Patří mezi ně přístup k zaměstnání a zadržení v kontextu směrnice o normách pro přijímání a otázka, jak nejlépe v kontextu dublinského nařízení reagovat na potřeby členských států, které jsou vystaveny velkému tlaku. Předsednictví si je zcela vědomo toho, že, aby bylo ohledně těchto návrhů dosaženo nezbytné míry shody mezi členskými státy, bude na úrovni Rady třeba odvést více práce, která by umožnila zapojení Parlamentu do diskuse, jež povede k dohodě mezi oběma orgány. Ta je samozřejmě naším cílem a Parlament si může být jist tím, že Rada v plné míře zohlední stanoviska Parlamentu tak, jak je vyjádřil v pozměňovacích návrzích obsažených v odpovídajících návrzích zpráv.
Má kolegyně, paní Jeanine Hennis-Plasschaertová, správně vyjádřila, že tento balíček vychází ze zásady solidarity, a já bych jí chtěl nyní poblahopřát. Solidarita je nezbytná s těmi, kteří potřebují ochranu, ale rovněž na prvním místě se státy, které jsou vystaveny neúměrné zátěži. Tato solidarita přichází po dohodě ohledně návrhu Komise dočasně zrušit platnost dublinského nařízení pro státy, které jsou vystaveny velkým tlakům. Stejná solidarita je zakotvena v návrhu Evropského parlamentu zavést mechanismus sdílení zátěží, který již nebude dobrovolný, avšak pro všechny právně závazný.
Dvě lodě mířící do Lampedusy se 130 přistěhovalci na palubě jsou nyní na dohled od města, avšak Itálie jim odmítá vyjít na pomoc. Podle mezinárodního práva mají být tyto osoby přepraveny do nejbližšího přístavu, a jak řekl místopředseda Barrot v době prvního incidentu, nejbližším přístavem je v tomto případě Lampedusa. Pane předsedající, jednání Itálie, nebo spíše italského ministra Maroniho, je nezákonné z hlediska mezinárodního práva, arogantní vůči Maltě a nelidské ke všem postiženým přistěhovalcům. Tímto chováním se Itálie nijak nevyznamenala a celá situace je, pane předsedo, rovněž závažná, neboť je nebezpečným sdělením, které naznačuje, že zachraňovat uprchlíky není radno, neboť pokud tak někdo učiní, zodpovědnost za další postup s nimi zůstane pouze něm. To je nesmírně nebezpečná zpráva.
Z toho důvodu se nyní obracím na místopředsedu Evropské komise, pana Barrota, a žádám jej, aby bezodkladně zasáhl a vyřešil tuto situaci. Rovněž jej žádám, aby trval na tom, že Itálie musí dostát svým mezinárodním závazkům, a aby všem členským státům Evropské unie dal jednoznačně najevo, že se nejedná o věc pouze mezi Maltou a Itálií, ale že je to zodpovědnost všech, kterou bychom tedy měli nést společně. Pane předsedající, odmítneme-li v praxi prokázat solidaritu, nahlodáme naši vzájemnou důvěru a podkopeme i tu, kterou k nám chovají evropští občané. Jestliže skutečně věříme v solidaritu, nemůžeme dovolit, aby převládlo národní sobectví. Všichni musíme přijmout svoji úlohu. Děkuji.
Návrh obsahuje určité prvky, které bude zajisté v blízké budoucnosti nutné přezkoumat. Mám na mysli situaci žadatelů o azyl, případy, v nichž mohou být zadrženi, zásadní rozdíl mezi pojmem "vazba" a "zadržení", zařízení, v nichž mohou být zadržováni, formulaci výjimek z přemístění, existenci výjimek z obecného pravidla pro určení členského státu příslušného k posuzování žádosti, konkrétní specifikaci členů "nejbližší rodiny" a podporu, která by měla být poskytnuta členským státům vystaveným větším objemům žádostí.
jménem skupiny ALDE. - (NL) Jak jsem již uvedla ve svém prvním příspěvku, stále existují obrovské rozdíly mezi členskými státy a kýžená harmonizace byla z tohoto hlediska neúspěšná. Již to nelze nadále popírat. Směrnice nabízí spíše řadu standardů pro postupy než standardní postup. S vědomím řady rozdílů, které se nyní snažíme sladit, zastává skupina Aliance liberálů a demokratů pro Evropu zcela jednoznačně pragmatický přístup.
Zřízení Evropského podpůrného úřadu pro otázky azylu a uskutečnění navrhovaného přepracování směrnice o normách pro přijímání a nařízení o systému EURODAC považujeme v tomto kontextu za zcela klíčové. Je tedy škoda, a lehce to připisuji Komisi, že jsme stále nuceni čekat na zveřejnění postupu přepracování a směrnice o uznávání. Měly být zveřejněny dne 24. června. Nicméně z hlediska větší soudržnosti a lepší tvorby právních předpisů by bylo logičtější přidat tyto dva návrhy k současnému azylovému balíčku.
Hra, kterou Malta hraje, je ve skutečnosti velmi nejasná - hned to vysvětlím. Nechci ji nazývat špinavou hrou jednoduše z respektu, jemuž by se měl těšit členský stát Evropské unie, avšak kolega nám měl čestně sdělit, že Malta vždy usilovala o zachování příliš velké rozlohy svých teritoriálních vod, které se rozpínají až k ostrovu Lampedusa. Italská vláda při mnoha příležitostech žádala Maltu o omezení obrovské rozlohy svých teritoriálních vod. Malta dává přednost jejímu zachování, aby mohla zachovat i vysokou míru příspěvků, které žádá od Evropské unie.
A nyní k jádru zprávy, chtěl bych zdůraznit, že je naší povinností - namísto vedení těchto sporů, které se podobají kohoutím zápasům ze slavného Manzoniho románu - že je povinností členských států ne přidat se k lákavým žádostem o nápravu světa, často opepřeným pokrytectvím a velmi konkrétními politickými a hospodářskými zájmy, ale velmi striktně se donutit k uplatňování posvátného principu azylu, a nedat přitom prostor těm, kteří jej chtějí využít k nekalým účelům, což neodpovídá vznešenému pravidlu, jímž byl princip inspirován, a zabránit jeho zneužití, jež nahrává právě těm zločineckým organizacím, které organizují a ovládají trh s nelegálními přistěhovalci, o nichž jsme se zmínili v souvislosti se stávající situací.
jménem skupiny Verts/ALE. - Pane předsedající, jsem rovněž stínovou zpravodajkou k tomuto balíčku a chtěla bych navázat na to, co pan Díaz de Mera García Consuegra řekl o morální povinnosti. Rovněž, hovoříme-li o řádném uplatňování, jak jej nazývají některé členské státy, někteří z nás mají větší obavy o to, aby uplatňování pravidel bylo spravedlivé a aby nebránilo lidem ve využití ochrany, pokud ji vskutku potřebují. Jedna z otázek týkající se tohoto konkrétního balíčku zní, jak dosáhneme a zajistíme, že členské státy budou používat stejně vysoké standardy.
Kvůli událostem, k nimž došlo v letech 2005 a 2006, jsme se museli začít zabývat nelegálním přistěhovalectvím, avšak v tomto procesu musel žadatel o azyl skutečně spadnout přes palubu. Zastávám zřízení agentury pro spolupráci, avšak jsem do jisté míry znepokojen její podobou a posláním. Jak získáme spolehlivý seznam bezpečných zemí původu? Jaké zdroje využijeme k vytvoření takového seznamu? Jak můžeme zajistit dostatečnou ochranu poskytovatelům informací, kteří nepochází z bezpečných zemí? Mohou být informátoři zveřejněni a jak věrohodný bude seznam pro nezávislého soudce? Chtěl bych se od Rady dozvědět, jak bychom se těmto problémům vyhnuli.
Z jakého důvodu jsme nezahájili praktickou spolupráci s agenturou FRONTEX? Působnost této agentury je omezená a výborně by se hodila k řešení tohoto problému, za předpokladu, že navýšíme její finanční prostředky. Tím způsobem bychom rovněž byli schopni přiměřeně reagovat na aktuální dění na místě, jímž se FRONTEX v každém případě již zabývá. Na základě našich zkušeností s nelegálními příchody žadatelů o azyl a imigrantů bychom poté mohli stanovit řádná opatření pro přijímání žadatelů o azyl. Dle mého názoru by to bylo velmi praktické řešení.
Z jakého důvodu? Všichni žadatelé o azyl by měli mít urychlený přístup na trh práce. Jsem toho názoru, že se jedná o záležitost, o níž by měly rozhodnout členské státy. Návrh předkládá ustanovení, aby se skupina jednotlivců, jimž je povoleno podat žádost o azyl, rozšířila na osoby s problémy duševního zdraví - ano, vím, mnoho lidí má problémy s duševním zdravím, avšak ne všichni mají právo na azyl - nebo na příklad na starší osoby. Jsou používány neurčité právní koncepty. Nepřijímám ani návrh, aby žadatelé o azyl měli zaručené sociální dávky stejným způsobem jako vlastní občané. K tomu nedochází, a tudíž 95 % z nich jednoduše není udělen azyl. Změny obsažené v těchto návrzích jsou dle mého názoru krokem špatným směrem. Budu tedy spolu s delegací Rakouské lidové strany hlasovat proti nim.
Co se týče zprávy paní Lambertové o zřízení Evropského podpůrného úřadu pro otázky azylu, domníváme se, že se jedná o rozhodující krok vpřed pro realizaci spolupráce mezi členskými státy v souvislosti se společným evropským azylovým systémem. Skupina socialistů zprávu podporuje, avšak předložili jsme i pozměňovací návrhy. Chceme více transparentnosti a zodpovědnosti, což je cílem paní zpravodajky. Chceme odpovídající zapojení vysokého komisaře OSN pro uprchlíky a nevládních organizací a já jsem přidal pozměňovací návrhy, které v systému prosazují vysokou míru kontroly ze strany Evropského parlamentu.
(PL) Pane předsedající, Listina základních práv Evropské unie, Evropská úmluva o ochraně lidských práva a základních svobod a nařízení Evropského soudu pro lidská práva obsahují vyčerpávající informace o právech na azyl. Je to základní právo pro případy, kdy v zemi původu osoby dochází k pronásledování na základě rasy, náboženství, etnického původu, politického názoru nebo příslušnosti k určité politické skupině, což je v dnešním světě poměrně časté. Dáme-li lidem toto právo, mělo by to znamenat, že jim zaručíme i právo rozvíjet své životy. To musí být zásadní podmínka.
Abychom toho dosáhli, měli bychom osobám, které žádají o azyl, umožnit přístup na pracovní trh, neboť to je nejlepší cesta, která vede k osamostatnění žadatelů. Je to i opatření proti sociální izolaci, které žadatelům o azyl pomůže lépe se seznámit s kulturou hostitelské země. Osobám, které zažádaly o azyl, by měl být zaručen přístup k širokému rozpětí procesní pomoci, včetně právní pomoci vysoké kvality, která jim usnadní porozumění svým právům.
(EL) Pane předsedající, systém EURODAC je využíván ke sběru otisků prstů žadatelů o azyl. Uznáváme, že existuje snaha o zlepšení předchozích operačních rámců systému EURODAC, avšak stále mám pochybnosti ohledně dvou otázek: za prvé dodržování základních práv osob, které přichází do Evropy za lepší budoucností, v níž budou mít "euro-policejní záznamy", s nimiž kategoricky nesouhlasíme. Za druhé je to otázka, zda jsou přijímaná opatření v souladu se základními pravidly Evropské unie samotné, jako je např. ochrana osobních údajů, a zda jsou poskytovaná opatření v souladu s principem proporcionality. Nesouhlasíme s odebíráním otisků prstů osobám ve věku 14 let.
Pane předsedající, chtěl bych ještě jednou poděkovat všem, kteří tu dnes vystoupili, a obzvláště zpravodajům. Přidám se pouze dvěma poznámkami, první ohledně záležitosti jazyka, která bude konkrétně určena pro paní Lefrançoisovou. Musím říci, že Komise považuje návrh, aby žadatelé o azyl obdrželi informace v jazyce, o němž lze předpokládat, že mu rozumí, za vyvážený. Cílem tohoto opatření je umožnit, aby žadatelům o azyl byly přiměřeným způsobem poskytnuty informace, a zároveň předcházet potencionálním případům zneužití ze se strany některých žadatelů.
Nyní bych chtěl poděkovat Parlamentu. Dovolte mi však vyjádřit údiv zejména nad příspěvkem pana Pirkera. Pane Pirkere, nemohu vám dovolit zkreslovat návrh Komise. Řekl jste, že přezkum dublinského nařízení by mohl vést ke kupčení s azylem, a to nemohu dovolit, není to možné a není to pravdivé. Návrh Komise nemění principy, z nichž dublinský systém vychází. Žadatelé o azyl si nebudou moci vybrat stát, v němž získají azyl, ačkoli je pravda, že odpovídající stát bude určen na základě objektivních kritérií, avšak s přihlédnutím k lidskému přístupu a především ke sjednocení rodiny.
Nemohu uvěřit tomu, že jako člen skupiny Evropské lidové strany (Křesťanských demokratů) a Evropských demokratů nemáte na paměti tento problém, sjednocení rodiny. Nemohu vám dovolit zkreslovat tento návrh. Komisi se rovněž jedná o to, aby byly stanoveny jednoznačné záruky proti zneužití systému. Navrhli jsme, mimo jiné, mechanismus určení zranitelných osob. Samozřejmě, že členské státy musí zajistit spravedlivé a vyvážené uplatňování principů, které jsme navrhli.
Nechápu, že Evropský parlament není schopen dosáhnout rozsáhlé shody, která by vycházela z práce zpravodajů. Jistě, patříte k různým politickým skupinám s odlišným politickým a filosofickým zaměřením, nezapomínejme však, že Evropa, která zažila pronásledování a vážné ohrožení životů pronásledovaných, není v této oblasti vzorem. Nejedná se o idealistické kázání, ale o věrnost našim hodnotám. Na tom trvám. Já osobně potřebuji značnou podporu Evropského parlamentu.
Závěrem svého příspěvku mi dovolte uvést, že v této oblasti nás ještě čeká další práce, neboť Komise již oznámila svůj záměr předložit další legislativní návrhy, jejichž cílem je dokončit společný evropský azylový systém. Tyto návrhy se týkají postupů udělování azylu, norem pro kvalifikaci a pro získání statusu uprchlíka a zavedení systémů znovuusídlení pro osoby pod ochranou vysokého komisaře OSN pro uprchlíky. Musíme co nejrychleji dosáhnout pokroku a zároveň zajistit, aby rychlost nesnížila kvalitu. Jsem přesvědčen, že na tom se můžeme shodnout všichni.
Nicméně je nezbytné, abychom byli schopni rozpoznat opravdové žadatele o azyl, jejichž žádost o politický azyl je zcela oprávněná. Zlepšením registračního systému můžeme jednoznačně tyto případy vyřešit mnohem rychleji. Zároveň bych však chtěl zmínit jiný problém, který se týká organizovaných sítí, konkrétně trestné činnosti sítí překupníků žadatelů o azyl. Ty dostávají obrovské částky peněz za převoz žadatelů o azyl do členských států Evropské unie. Domnívám se, že potírání této trestné činnosti musí být naším přednostním zájmem a je třeba navrhnout strategii jeho řešení.
Uvítala jsem jednoznačný postoj pana komisaře k rozdílnosti misí podpůrného úřadu pro otázky azylu a agentury FRONTEX. Jedná se o zcela rozdílné záležitosti s naprosto odlišnými záměry, přestože spolupráce a fungování je v jejich rámci samozřejmě významným prvkem. Dotkli jsme se dnes jednoho prvku, jímž jsou informace o třetích zemích - o zemích původu osob, které žádají o mezinárodní ochranu. Je to jedna z věcí, jíž se bude podpůrný úřad pro otázky azylu zabývat: jakým způsobem shromáždit informace z různých zdrojů a uspořádat je do standardnější podoby, k níž budou mít lidé větší důvěru, že informace nejsou využívány k politickým účelům.
Dle mého názoru se řada z nás velmi pozastavuje nad tím, že jeden stát přijímá osoby z Čečenska s poměrně vysokým percentuelním podílem přijetí, zatímco jiný nedaleký stát z Čečenska nepřijímá nikoho. Pro řadu z nás je to vskutku těžké pochopit s vědomím toho, o čem jsme dnes hovořili. Důvěra v kvalitu informací a ve způsob, jímž budou v členských státech využity, je rovněž nesmírně důležitou součástí posílené spolupráce, které budeme svědky. Těšíme se, až se to stane skutečností.
zprávě pana Tadeusze Zwiefka předložené jménem Výboru pro právní záležitosti o dvoustranných dohodách mezi členskými státy a třetími zeměmi o odvětvových záležitostech a vztahujících se na rozhodné právo ve smluvních a mimosmluvních závazkových vztazích, o návrhu nařízení Evropského parlamentu a Rady, kterým se zřizuje postup pro sjednávání a uzavírání dvoustranných dohod mezi členskými státy a třetími zeměmi o odvětvových záležitostech a vztahujících se na rozhodné právo ve smluvních a mimosmluvních závazkových vztazích - C60001/2009 -
zprávě pana Gérarda Depreze předložené jménem Výboru pro občanské svobody, spravedlnost a vnitřní věci o dvoustranných dohodách mezi členskými státy a třetími zeměmi o rozsudcích a rozhodnutích ve věcech manželských, rodičovské zodpovědnosti a vyživovacích povinností, o návrhu nařízení Rady, kterým se zřizuje postup pro sjednávání a uzavírání dvoustranných dohod mezi členskými státy a třetími zeměmi o odvětvových záležitostech a vztahujících se na soudní příslušnost, uznávání a výkon rozsudků a rozhodnutí ve věcech manželských, rodičovské zodpovědnosti a vyživovací povinnosti a na rozhodné právo ve věcech týkajících se vyživovacích povinností - C60035/2009 - (A6 0265/2009), a
Návrhem nařízení se zřizuje mechanismus, na jehož základě budou členské státy schopny znovu sjednávat, sjednávat a uzavírat dvoustranné dohody se třetími zeměmi v oblasti soudní spolupráce v občanských a obchodních záležitostech. Předpokládá se, že obdobný mechanismus bude zaveden, i pokud jde o dvoustranné dohody v oblasti soudních pravomocí, uznávání a vymáhání rozsudků a rozhodnutí ve věcech manželských, rodičovské zodpovědnosti a vyživovacích povinností. Děje se tak v reakci na praktický problém, který vyvstal v důsledku stanoviska 1/03 Evropského soudního dvora k nové Luganské úmluvě, podle níž mají Společenství ve své kompetenci uzavírat vnější dohody ve stejném rozsahu, v jakém využívala pravomoci přijímat zákonné prostředky v oblasti soudní spolupráce v případech občanského práva podle čl. 61 písm. c) Smlouvy o ES.
Navrženým nástrojem se zřizuje zvláštní postup. Z tohoto důvodu musí být zákonné rámce navrženého mechanismu přísně omezeny v rozsahu své působnosti i časovém trvání. První podmínka je splněna omezením navrženého nařízení na dvoustranné dohody v oblastech soudní pravomoci a uznávání a vymáhání rozsudků a rozhodnutí v občanských a obchodních záležitostech. Druhá podmínka je splněna ustanovením o skončení platnosti, podle něhož ztrácí dohoda uzavřená na základě tohoto postupu automaticky svou účinnost v okamžiku, kdy Společenství uzavřou dohodu se třetí zemí.
Jsem si samozřejmě vědom potřeby zahrnout do zákonných rámců otázku výkonu vnějších kompetencí v oblasti, která zahrnuje specifický zákon týkající se smluvních a mimosmluvních závazkových vztahů, a rovněž záležitosti manželského práva. Zdá se ovšem, že by v takovém případě bylo nutné jasně stanovit, že navržený mechanismus bude použitelný nejen v případě dohod o odvětvových záležitostech určených omezeným rozsahem tohoto návrhu, ale i v případě dalších dohod, jako jsou oboustranná porozumění a regionální dohody mezi omezeným počtem členských států a sousedních třetích zemí - i když samozřejmě pouze ve velmi omezených případech, ve specifických záležitostech a se záměrem řešení místních problémů.
Byl jsem skeptický, pokud jde o potřebu stanovit skončení platnosti na 31. prosince 2014, pakliže by, jak stojí v navrženém nařízení, měla Evropská komise předložit zprávu o uplatňování nařízení do 1. ledna 2014. Kompromisní návrh stanovit ukončení platnosti nařízení na 31. prosince 2019 umožňuje členským státům využít daný postup větší měrou a účinnějším způsobem.
I přes odlišný názor Evropské komise jsem toho mínění, že ve zprávě o uplatňování nařízení by Komise měla představit toto nařízení v souvislosti s dalšími legislativními nástroji, jako je nařízení Brusel I. Navržený mechanismus, jehož součástí je na straně Komise funkce dvoustupňové kontroly, bude nepochybně sloužit k zajištění soudržnosti s acquis. V navrženém postupu jsem se nicméně snažil dosáhnout co možná největší pružnosti a zkrácení lhůt určených pro odpovědi Komise a rovněž snížení byrokratické zátěže. Demokratický postup schvalování a úloha Evropského parlamentu jsou nepochybné, a trvám proto i na tom, aby Evropský parlament a členské státy byly informovány ve všech fázích, počínaje záměrem členského státu zahájit jednání se třetí zemí a konče uzavřením dohody.
Rád bych zdůraznil, že postup uplatňovaný při uzavírání dvoustranných dohod se třetími zeměmi nám dává jedinečnou příležitost ukázat, že Evropská unie je schopna řešit problémy svých občanů v jejich zájmu, což má svůj obzvláštní význam v kontextu hospodářské krize a euroskepticismu sílícího v mnoha členských státech. Závěrem chci, pane předsedající, říci, že i přes určité rozdíly v přístupu, týkající se specificky právních otázek, musíme v této věci, samozřejmě při zachování acquis communautaire, prokázat svůj pragmatismus.
Ve své podstatě, pane předsedající - a s tím souhlasím - jsou problémy, které se pomocí těchto dvou nástrojů snažíme řešit, vážné a velmi často tragické. Každý z nás slyšel či sám zná případy, kdy se manželství s osobou ze třetí země rozpadne a otec nebo ještě častěji matka tím ztratí právo vidět své děti, které si choť vzal či vzala s sebou do země svého původu nebo někam jinam, a někdy se ani není schopen či schopna dopátrat místa jejich pobytu. Totéž se týká možnosti domoci se platby výživného.
Avšak jak tento problém, jímž se dnes zabýváme, vznikl? Proč se evropské instituce tímto problémem musejí zabývat? Odpověď je jednoduchá. Ve všech těchto záležitostech spadá sjednání a uzavírání dohod s jednou nebo několika třetími zeměmi do výlučné pravomoci Společenství. Výlučně unijní povahu těchto záležitostí explicitně potvrzují rozsudky vynesené Soudním dvorem a stanoviska právních služeb. To znamená, že záležitost, která se jevila jako velmi jednoduchá, je ve skutečnosti poněkud složitější a citlivější. Otázka zní nyní takto: je z právního hlediska a na základě stávajících Smluv a judikatury Soudního dvora přípustné umožnit členským státům výkon jedné z výlučných pravomocí Společenství, a pakliže to je přípustné, tak za jakých podmínek?
Základem pozměňovacích návrhů, které jsem předložil, a jednání, kterých jsem se účastnil a která se konala formou trialogu s Radou a Komisí, byly právě tyto velmi přesně formulované a omezující právní zásady. Jsem si, opakuji, velmi dobře vědom tragédií, které postihly některé naše spoluobčany, a jsem rozhodnut nešetřit úsilím, abych jim pomohl. Proto jsem nakonec souhlasil s kompromisem, který byl vyjednán s Radou a Komisí, přál bych si nicméně velmi jasně říci, pane předsedající, pane komisaři, že výlučné pravomoci Společenství musí zůstat zachovány ve své stávající podobě. Nesmí dojít k tomu, aby si členské státy nakonec na základě udělování bezpočetných odchylek a rozšiřováním oblasti působnosti nárokovaly to, co je výlučnou pravomocí Společenství. To je stanovisko, které jsem doposud hájil, a to je také stanovisko, které budu hájit i v budoucnu.
Je-li řeč o odborném školení, neměli bychom zajisté přehlédnout výrazné kroky vpřed, které byly učiněny zásluhou Evropské sítě justičního vzdělávání a jejích školení. Podle mého názoru však musíme jít za rámec stávajícího modelu odborného vzdělávání, který je založen hlavně na vnitrostátních postgraduálních školách, abychom vybudovali společnou justiční kulturu, která zde stále chybí. Z tohoto důvodu jsem zdůraznila potřebu posunout se směrem k dobře organizovanému Evropskému vzdělávacímu institutu pro soudce a právníky, který by měl odpovídající prostředky, a zároveň ovšem poukázala na potřebu vyhnout se zbytečnému zdvojování existujících zařízení a zdůraznila významnou roli vnitrostátních škol.
Za druhé: potřebujeme účinnější a ucelený mechanismus hodnocení soudnictví, soudních orgánů a provádění směrnic Evropské unie. Zpráva proto navrhuje zřízení skupiny odborníků, kteří by trvale sledovali uplatňování práva Společenství a kvalitu a účinnost soudnictví, a to podle vzoru schengenského systému vzájemného hodnocení. Jejím cílem je rovněž odhalovat slabá místa v systému a legislativní nedostatky v záležitostech spolupráce v oblasti trestního soudnictví, a na základě toho poskytovat evropskému zákonodárnému orgánu veškeré informační zdroje, které jsou nezbytné k řádnému politickému a regulačnímu hodnocení.
Domnívám se, že v této věci je mezi námi naprostá shoda. V souvislosti s tím, co bylo řečeno, se pak také jedná o to, že díky této pružnosti budou mít členské státy možnost využívat v případech, kdy Společenství nebude vykonávat svou pravomoc, instituční rámec, s jehož pomocí budou moci občanům pomáhat, aby se domohli spravedlnosti ve třetích zemích, a to zejména v oblasti rodinného práva. Pravda je také to - a pan Zwiefka a pan Deprez na to upozornili - že musíme uvažovat o pravidlech vztahujících se na rozvod, opatrovnictví nad dětmi, právo na styk s rodiči a vyživovací povinnosti a o bolestných situacích, jež mohou nastat v důsledku nedostatečné legislativy, která by v těchto oblastech byla univerzálně použitelná na mezinárodní úrovni.
Zpráva se také zabývá obtížemi týkajícími se uplatňování zásady vzájemného uznávání a je pravda, že provádění a plné a konzistentní uplatňování mnoha stávajících nástrojů založených na zásadě vzájemného uznávání je nutno sledovat. Pravdou je však ale i to, že k žádnému vzájemnému uznávání nedojde, nezvýší-li se vzájemná důvěra mezi zákonnými orgány členských států. Tato důvěra představuje skutečně základní prvek vzájemného uznávání. Jsem proto vděčný Evropskému parlamentu za to, že hájí myšlenku vytvoření skutečně společné soudní kultury, jak jste zde, paní Paganová, před chvílí řekla.
Postup stanovený těmito dvěma návrhy se bude uplatňovat především na sjednávání a uzavírání dvoustranných dohod mezi členským státem a třetími zeměmi. V některých případech se ovšem bude uplatňovat také na sjednávání a uzavírání regionálních dohod mezi více než jedním členským státem a/nebo více než jednou třetí zemí. Co se týče regionálních dohod, postup stanovený tímto návrhem v oblasti rodinného práva se bude uplatňovat i na pozměňování a znovusjednávání dvou již platných úmluv mezi severskými zeměmi. Co se týče návrhu v oblasti rozhodného práva, bude do jeho působnosti ve skutečnosti náležet pouze několik regionálních dohod. Tyto dohody by se mohly týkat například provozování letiště nacházejícího se v pohraniční oblasti, vodních cest využívaných společně dvěma nebo více zeměmi či přeshraničních mostů a tunelů.
Odborníci v kontextu této řady vzájemných uznávání rovněž zkoumali otázky vztahující se na vzájemné dopady evropského zatýkacího rozkazu či v obecnějším smyslu zásady vzájemného uznávání na straně jedné a zásady proporcionality na straně druhé. Zásada proporcionality musí být ovšem vyvažována další zásadou, které Parlament také přisuzuje velký význam - a sice zásadou subsidiarity. Skutečnost je taková, že soudní orgány v různých členských státech mají odlišné názory na to, co naplňuje skutkovou podstatu závažného trestného činu.
předseda Výboru pro občanské svobody, spravedlnost a vnitřní věci. - (FR) Pane předsedající, nebude to arci jménem Výboru pro občanské svobody, spravedlnost a vnitřní věci, nýbrž spíše jménem mé skupiny, využiji-li této krátké chvíle k tomu, abych vyjádřil svou nanejvýš příznivou reakci na zprávu paní Paganové. Blahopřeji vám k této zprávě, paní Paganová. Domnívám se, že jste při sepisování této zprávy vypracovala nebyčejně podrobný soupis bodů, které by se měly, pane komisaři, objevit přednostně ve stockholmském programu, který, jak vím, Komise nyní aktivně chystá.
, jménem skupiny PPE-DE. - (HU) Hranice národních států stanovené po druhé světové válce znamenaly rozdělení jednotlivých společenství a rodin. Rád bych vám pověděl o jednom takovém příkladu z nepříliš vzdálené části Evropy. Szelmenc byl svého času částí Maďarska. Nyní se jedna jeho část, Nagyszelmenc, nachází na území Slovenska, které je členským státem Evropské unie, a jeho druhá část, Kisszelmenc, je na Ukrajině.
Návrh nařízení stanovuje postup týkající se soudní pravomoci, kterou lze vykonávat mezi členskými státy a třetími zeměmi ve vztahu k záležitostem rodinného práva, otcovské odpovědnosti a vyživovacích povinností. Toto nařízení nebude nahrazovat zákony Společenství, nýbrž má být použito jen tehdy, když dotčený členský stát prokáže, že na základě hospodářských, zeměpisných, kulturních či historických vztahů, zejména mezi členským státem a příslušnou třetí zemí, je zde zvláštní zájem na podepsání dvoustranné odvětvové dohody se třetí zemí. Komise zároveň prohlašuje, že navrhovaná dohoda má pouze omezený vliv na jednotné a důsledné uplatňování platných nařízení Společenství a na fungování systému prováděného na základě těchto zmíněných nařízení.
Je-li takto stanoveno, že se jedná o výjimečný postup, pak bude, domnívám se, možné přijmout tento balík opatření během prvního čtení, budou-li zítra, jak věřím, Parlamentem přijaty pozměňovací návrhy, které již byly projednány a předloženy. Věřím nicméně také, že se v další fázi i následně ze strany Komise dočkáme pokroku v rozvoji skutečného evropského systému soukromého práva. To se stává stále větší nutností, jak na to poukázal například pan Sógor ve své předchozí řeči. Hovoříme zde o problémech, které se zcela bezprostředně dotýkají lidí, a do té míry, do jaké budeme jejich problémy schopni řešit, si budou lidé uvědomovat, že Evropská unie má svou funkci.
Evropský zatýkací rozkaz - jak zde již řekli i jiní - a vůbec celé trestní soudnictví je založeno na vzájemné důvěře. Členské státy tak musí dokázat, že si tuto důvěru zaslouží tím, že budou mít vysoce kvalitní právní systémy a že budou respektovat například Evropskou úmluvu o lidských právech a rozsudky štrasburského soudu. Nemůžeme dopustit, aby lidé byli na základě evropského zatýkacího rozkazu navraceni do země EU, z níž jsou pak odeslání do třetí země k mučení. Jestliže dojde k odmítnutí Štrasburku, je třeba použít záruk základních práv, které jsou součástí evropského zatýkacího rozkazu. Myslím, že vlády EU se problémem odstranění zásadních odlišností existujících v různých právních systémech a nedůsledného respektování lidských práv a práv na spravedlivé soudní řízení příliš nezabývaly.
Musíme se rovněž snažit o zajištění toho, aby kvalita legislativy v oblasti trestního soudnictví byla v budoucnu lepší. Doufejme, že po Lisabonu - jsem ráda, že český Senát ratifikoval Lisabonskou smlouvu - bude od členských států přicházet méně náhlých a naléhavých návrhů, které nikam nevedou, a v případě, že jsou i schváleny, nedojde nikdy na jejich řádné provedení. Celoevropské soudnictví a vysoká úroveň práva mají zásadní význam pro naše občany, když cestují, pracují či zakládají svůj podnik v jiných zemích a když se lidé musejí pokoušet o vysvětlení svých důvodů v cizím jazyce. Je nejvyšší čas zajistit, aby každý, kdo bude zadržen v rámci trestního řízení jiného členského státu, byl seznámen se svými právy a dostalo se mu řádné právní pomoci a tlumočnické a překladatelské služby.
Konečně se musím upřímně přiznat, že mám jisté pochybnosti o doporučení Evropského parlamentu paní Paganové. Jsem jí vděčný za to, že připomněla a podpořila používání elektronického soudnictví (e-justice), a to tím spíš, že jsem byl zodpovědný za vypracování této zprávy, a stále ještě mám pocit vděčnosti k těm, kdo spolupracovali na zajištění jejího úspěchu. Moje povědomí o tématech týkajících se základních svobod obětí a rovněž podezřelých a obžalovaných, jakož i potřeba provádět odborné vzdělávání soudců a právních činitelů mne ovšem přivádějí k poznámce, že v této oblasti máme před sebou stále ještě dlouhou cestu - přinejmenším my v Itálii. Co se týče evropského zatýkacího rozkazu, přerůstají moje pochyby upřímně řečeno do otevřené opozice. Děkuji nicméně zpravodajům za to, že se těmito tématy tak zdatně a důkladně zabývali.
(EL) Pane předsedající, rád bych se také připojil k blahopřání těmto třem zpravodajům, panu Zwiefkovi, panu Deprezovi a paní Paganové. Zejména bych jako stínový zpravodaj rád poblahopřál paní Paganové k její zprávě a poděkoval jí za její milá slova a zároveň jí poděkoval za to, že se mnou při přípravě této zprávy tak těsně spolupracovala. Rád bych také vyjádřil své uspokojení nad skutečností, že jak sdělil pan komisař, Komise přijímá téměř všechny body, které jsou součástí zprávy. Vzhledem k tomu plně podporuji zprávu paní Paganové a samozřejmě i vše, co zde dnes ve sněmovně řekla.
Pane komisaři, ani tento návrh týkající se minimálních procedurálních záruk se nepodařilo prosadit a náš požadavek je - a tato slova směřují i k Radě - abyste jej prosadil. Na závěr chci říci, že mezi jednotlivými soudními systémy samozřejmě existují rozdíly, ale je v nich i prostor pro sjednocení. Z tohoto důvodu je třeba, aby bylo provedeno doporučení týkající se vytvoření výboru moudrých osob, které budou zkoumat všechny rozdíly a podobnosti v daném právu, abychom měli k dispozici konkrétní odborná doporučení poukazující na paralely v našich zákonech a vzájemnou důvěru v soudní systémy.
zpravodaj. - (PL) Pane předsedající, když jsme s touto prací začínali, byli jsme si vědomi, že se pohybuje na tenkém ledě. Na jedné straně to byla výjimečná povaha a neobvyklá důležitost právních nástrojů, na nichž jsme pracovali. Na straně druhé tu bylo vědomí toho, že čas běží a neodvratně se blíží konec volebního období Evropského parlamentu, a za třetí a nakonec též očekávání jak ze strany členských států, tak občanů Evropské unie, že přinejmenším na určitou přesně stanovenou dobu by tu existovala pomoc při řešení záležitostí, které jsou pro ně velmi obtížné a zároveň velmi důležité.
Rád bych proto ještě jednou vyjádřil své upřímné díky panu Deprezovi za jeho nepolevující snahu zastavit nás vždy ve chvíli, kdy bychom mohli překročit určité mantinely. Rád bych také vyjádřil upřímné poděkování panu Kohoutovi za neobvykle dynamickou práci představitelů českého předsednictví a panu komisaři Barrotovi za skutečně dokonalou spolupráci s představiteli Komise. Rád bych také poděkoval kolegům poslancům, kteří zde dnes mluvili a kteří po celou dobu naší práce přispívali k jejímu konečnému úspěchu, a rovněž našim spolupracovníkům, především všem pracovníkům Výboru pro právní záležitosti, kteří se celým svým srdcem a svým vysokým pracovním nasazením podíleli na jejím konečném úspěchu.
zpravodaj. - (FR) Pane předsedající, bude mi stačit méně než dvě minuty. Domnívám se - abych odpověděl na to, co jsem pochopil jako výzvu ze strany Rady a přání pana Zwiefka - že tak, jako se nám dobře spolupracovalo, tak pokud jde o mne, budeme mít dohodu zítra během prvního čtení. V hlasovacích pokynech, které dám svým politickým přátelům, jim tudíž budu radit, aby hlasovali pro znění dohody, které jsme sjednali s Radou a Komisí, a mohu snad dodat, že bez ohledu na mé osobní pocity a změny, které bych býval v tomto znění rád viděl.
zpravodajka. - (IT) Pane předsedající, dámy a pánové, chtěla bych poděkovat Radě za to, že podpořila tyto zásady, a především, pokud mi to dovolí, panu komisaři Barrotovi, s nímž jsem měla velmi přínosné názorové výměny pro tuto práci, s níž jsme nakonec přišli sem do sněmovny. Ráda bych také srdečně poděkovala poslancům, kteří na této zprávě pracovali, přinášeli mi své nápady a dělili se se mnou samozřejmě o všechny své zkušenosti, v první řadě a především panu Demetriou, paní Ludfordové a skvělému panu Deprezovi.
Chtěla jsem říci, že pan Demetriou, paní Ludfordová a pan Deprez uhodili hřebíček na hlavičku; rozpoznali výzvu, před níž Evropská unie stojí, protože vytvoření kolektivní evropské soudní kultury - což samozřejmě předpokládá bojovat se vší vážností proti faktorům, jež tu zmínil pan Deprez - zajištění nezávislosti soudnictví, poskytnutí záruk a vyhlazení rozdílů mezi různými systémy soudnictví, to jsou ony výzvy, které nás čekají. Domnívám se nicméně, že práce, kterou jsme odvedli, nám dává důvod k optimismu.
Ráda bych řekla panu Romagnolimu - říkám to ze svého stanoviska, které by mělo být i jeho vlastním - že v podstatně kvůli tomu, jak se na tuto situaci díváme, rozhodně je v Itálii pesimismus, ale musíme mít ochotu k optimismu a práce, kterou jste odvedl i vy, pane Romagnoli, a vaše přispění k této zprávě je znamením toho, že společně jsme schopni budovat Evropskou unii a že Evropská unie je i pro nás, pro Italy, skutečností.
Realizace programu MEDIA Mundus bude zahájena v roce 2011 a bude navazovat na akci MEDIA International. Snaží se posílit kulturní a obchodní vztahy mezi profesionály evropského filmového průmyslu a profesionály v tomto oboru z celého světa. Koncepce programu MEDIA Mundus je nová, ambiciózní a inovativní, protože podporuje spolupráci mezi odborníky, což evropské programy obvykle nedělají, a na rozdíl od stávajících programů je také založena na oboustranném přínosu v různých oblastech, a to nikoli pouze pro naše filmové tvůrce, avšak také pro filmové tvůrce ze třetích zemí. Prvním přínosem je vzdělávání, které zahrnuje frekventanty a školitele z evropských i třetích zemí. Zlepší přístup na trhy třetích zemí a vybuduje důvěru a dlouhodobé obchodní vztahy: to je normální. Když spolu sedíte ve škole, studujete filmový obor s někým z Asie, s někým z Afriky nebo z Jižní či Severní Ameriky, je jasné, že později ve svém profesionálním životě máte podnět k tomu, abyste navázali spolupráci.
Velmi pevně věřím, že program MEDIA Mundus zvýší nabídku pro spotřebitele, díky čemuž budou lidé mít možnost sledovat evropské filmy. Přinese na evropské trhy kulturní rozmanitost tím, že bude dostávat více kvalitních filmů z malých mimoevropských trhů do Evropy a že bude dávat šanci evropským filmům na mezinárodním trhu. Tak vytvoří nové obchodní příležitosti pro profesionály z Evropy i celého světa. To je samozřejmě velmi významný ekonomický přínos. Jde o konkurenceschopnost, avšak především jde o kulturní rozmanitost - naši kulturní rozmanitost - která je naším nejcennějším zbožím, a o kulturní rozmanitost lidí, kteří žijí na jiných kontinentech, jež je zase jejich nejhodnotnějším zbožím. Sdílení této kulturní rozmanitosti je úžasnou příležitostí, kterou vytvoří právě program MEDIA Mundus.
Mnoho jsme se naučili z projektu Erasmus Mundus, jenž otevřel dveře našim studenům, kteří si přejí cestovat do třetích zemí, a naopak také studentům ze třetích zemí, kteří si přejí vycestovat k nám. V souvislosti s globalizací je toto vlastně nezbytné a program MEDIA Mundus jde stejným směrem i co se týče filmařů. Je to skvělý příklad toho, jak lze v této oblasti zorganizovat mezikulturní dialog, který má samozřejmě také svou obchodní stránku, ale který je také, a to především, dialogem kulturním.
Programem MEDIA Mundus samozřejmě posilujeme mobilitu našich filmů, filmařů a studentů a v konečném důsledku se děje to, co nám stále připomíná Wim Wenders - dáváme především Evropě novou tvář, měníme evropský sen ve skutečnost. Americký sen nám byl prostřednictvím filmů sdělován po celá desetiletí a děje se tak dodnes. Pokud se nakonec dostaneme tak daleko, že přineseme světu evropský sen prostřednictvím filmů ve spolupráci s třetími zeměmi, napomůžeme stabilizaci Evropské unie mnohem více, než bychom mohli učinit mnoha jinými způsoby.
jménem skupiny PSE. - (DE) Pane předsedající, paní komisařko, paní Hieronymiová, ráda bych vám k této zprávě upřímně pogratulovala. My všichni z Výboru pro kulturu a vzdělávání můžeme být potěšeni a hrdí na to, čeho jsme za tak krátkou dobu dosáhli. Ukázali jsme, že dokážeme pracovat pružně a že nejsme svázáni procedurami a že naopak patřičně nasloucháme těm, kteří působí ve filmovém průmyslu a kteří netrpělivě čekají na úspěšné zavedení této politiky. Urychlili jsme svoji práci a budeme nadále pracovat i poté, co bude tato politika přijata a usnesení schváleno. Netrvali jsme na čtení. Ti, kteří neustále kritizují naši práci a pomlouvají pozitivní věci, které jsme uskutečnili, by toto měli mít na paměti.
Jsem potěšena tím, že v roce tvořivosti a inovace, pomáháme tvořivým lidem, aby byli ještě inovativnější, a umožňujeme jim prohloubit své vzdělání a lépe se zapojit do globalizace. V digitálním světě se vše mění ze dne na den, technika je odlišná a objevují se nové zdroje a nové výzvy. Je proto nezbytné vytvořit další síť. To vyžaduje finanční podporu, kterou poskytujeme. Pokud chceme podporovat růst našeho evropského filmového průmyslu a propagovat myšlenku Evropy, nejenže potřebujeme vyšší kvalitu, která je již nyní velmi vysoká, avšak mohla by být ještě vyšší, ale musíme také poskytovat našim tvořivým umělcům finanční pomoc.
Pokud jde o přeshraniční spolupráci a šíření ve třetích zemích, ráda bych zmínila jeden příklad. Příkladem úspěchu je pro mne Milionář z chatrče. Tento film, který obletěl svět, byl podpořen v rámci programu MEDIA Mundus částkou ve výši přibližně 830 000 EUR a dosáhl celosvětového úspěchu; zvýšil naši informovanost o krizové situaci v jedné konkrétní zemi. Ukázal však také, co to znamená, když spolupracujeme v mezinárodním měřítku. Proto si myslím, že se jedná o vynikající program, a jsem potěšena, že jsme jej dokončili bez problémů za tak krátkou dobu.
Toto téma nás však vede k zamyšlení nad něčím jiným. Mám na mysli evropský kulturní vliv ve světě - zdá se, že tento vliv slábne, a to mne velmi znepokojuje. Také si všímám toho, že se náš kontinent neúčastní mezikulturního dialogu jako rovnocenný partner. Křesťanské tradice, které utvářely Evropu, jsou dnes všeobecně zpochybňovány, a zdá se, že Evropa nemá jinou koncepci své vlastní identity. Proto není překvapující, že prohrává. Malý podíl Evropy na celosvětovém šíření audiovizuálních děl je významným příkladem tohoto jevu.
Paní Packová měla pravdu, když slovy Wima Wenderse řekla, že potřebujeme, aby evropské filmy vyprávěly evropské příběhy, za účelem vyjádření rozmanitosti evropské historie a evropské citlivosti. Co bylo tragédií evropské historie a co představuje velké naděje na pokojnou a lepší budoucnost? To je ono základní vzájemné kulturní porozumění, které existuje v Evropské unii a které chceme pěstovat uvnitř, avšak musíme je také sdělovat okolnímu světu. Proto je evropská kulturní politika, a to zejména politika filmová, poslem evropské identity. Proto jsem potěšena, že se nám podařilo s tímto programem hnout dopředu.
Ráda bych na počátku uvedla, že v příštím funkčním období tohoto Parlamentu musí být tento program rozšířen, posílen a podpořen většími finančními prostředky tak, aby program MEDIA Mundus mohl skutečně plnit svoji úlohu, která spočívá v tom, aby bylo v rámci mezinárodní spolupráce jasně dáno najevo, co jsou evropské hodnoty a co je evropská kulturní rozmanitost. Také zde musí existovat koprodukce, spolupráce, vzdělávání v tom nejlepším slova smyslu, tedy oboustranně přínosná situace obohacující obě strany.V tomto věku globalizace a digitalizace to bude charakteristickým rysem evropské kulturní politiky.
Dnes bych také ráda využila této příležitosti k tomu, abych paní Hieronymiové poděkovala za její velmi dobrou spolupráci a za to, že se jí podařilo dát v této sněmovně jasně najevo, že přestože kultura má také ekonomickou stránku, je to vždy více než jen obchodní zboží. Ve skutečnosti jde o identitu, rozmanitost, kulturní konfrontaci - v tom nejlepším slova smyslu. Právě ona má totiž na lidi klíčový vliv. Do budoucna musí být naší povinností vkládat do Evropy více důvěry. Z tohoto důvodu vám, paní Hieronymiová, upřímně děkuji za vaši dobrou spolupráci a přeji vám do budoucna mnoho úspěchů.
jménem skupiny GUE/NGL. - (CS) Pane předsedající, paní komisařko, dámy a pánové, děkuji paní Hieronymiové za skvělou práci a přeji jí mnoho dalších úspěšných let. Rozvoj mezinárodního audiovizuálního prostření si zaslouží naši pozornost proto, že se jedná o zajímavou oblast činnosti a o velký prostor pro spolupráci uvnitř Evropské unie i s jinými státy světa. Další prohloubení této spolupráce včetně rozpočtu na projekt MEDIA pro léta 2011-2013 ve výši 15 milionů EUR rozšíří nabídku pro spotřebitele a přinese kulturně rozmanitější produkty na evropský i mezinárodní trh. To zároveň napomůže vzájemnému porozumění lidí s odlišnými kulturními tradicemi. Velice cennou součástí těchto projektů Evropské unie jsou také průběžné vzdělávací kurzy pro profesionály v audiovizuální oblasti, různá propagační činnost směřující do sféry kinematografie a možnost zvýšeného oběhu těchto děl. Zároveň je zřejmé, že audiovizuální oblast je doménou především mladé generace, která televizi a tyto prostředky fungující prostřednictvím internetových protokolů a vícekanálových digitálních televizí využívá jako jeden ze základních informačních zdrojů spolu s dalšími internetovými technologiemi. Proto podpora těchto systémů prostřednictvím projektu Evropské unie může pomoci zkvalitnit nabídku pro tyto spotřebitele.
Chtěla bych ale v této souvislosti zdůraznit ještě jednu věc, kterou považuji za klíčovou. Všechna internetová média představují svobodnou alternativu vůči klasickým sdělovacím prostředkům. Ty i v demokratických společnostech bohužel často selhávají díky komerčním zájmům nebo proto, že jejich management náleží k určitému politickému prostředí a nepřímo nutí své zaměstnance k autocenzuře. Díky tomu se mnoho informací dostává k adresátovi ve zkreslené nebo selektivní podobě. Naproti tomu obrovský rozvoj internetu a jeho prostřednictvím šířené kinematografie a informace nabízejí opravdu svobodné pluralitní mediální prostředí bez monopolů a kartelů. Je proto třeba podporovat všechny projekty, které tuto alternativu vůči mainstreamovému mediálnímu světu posílí, a jsem ráda, že k úspěšnému završení projektu MEDIA Mundus přispělo i české předsednictví.
(SL) S programem MEDIA Mundus jsme na dobré cestě k tomu, abychom evropský film a evropské znalosti účinněji podporovali. Film je médium, které nám umožňuje zaznamenat, zachovat, vykreslit a prodat evropskou kulturní rozmanitost. Vzhledem k rychlému tempu rozvoje moderních technologií však také potřebujeme průběžné vzdělávání a školení. Byla by škoda, kdyby některé třetí země nebo méně rozvinuté kontinenty měly zastavit výrobu filmů zobrazujících životy jejich obyvatel, zajímavé příběhy o nich a samozřejmě jejich vlastní přírodní a kulturní dědictví a historii jen proto, že zaostávají ve vývoji a chybí jim určité poznatky.
Kvůli dominantnímu postavení filmů z USA, které ovládají obrovský trh, je pro evropský film obtížnější na světovém trhu konkurovat, přestože je mnohem kvalitnější než mnohý "doják" nebo kasovní trhák z USA. Proto je program MEDIA Mundus dobrou platformou pro navazování kontaktů s filmaři a distributory ve třetích zemích a pro výměnu znalostí a informací týkajících se filmu. Stejně tak v této oblasti Evropská unie plní funkci subjektu, který dává dohromady různé kontinenty a také spojuje filmové diváky z různých zemí.
Získáme nový, úspěšný program, ale ztratíme naši zpravodajku a odbornici na tuto oblast. Ráda bych vám, paní Hieronymiová, vyjádřila své osobní uznání za všechnu práci, kterou jste vykonala, za šíři vašeho rozhledu a za vaši spolupráci. Když jsem vstoupila před pěti lety do Parlamentu jako nová poslankyně, paní Hieronymiová byla první osobou, na kterou jsem se obrátila s prosbou o radu a informace, a ona byla vždy připravena nabídnout pomoc a pochopení. Takže ještě jednou mi dovolte vyslovit vám své vřelé poděkování a přání štěstí ve vašem osobním životě i ve vašem životě profesním, protože jsem si jistá, že v budoucnu jistě nebudete sedět s rukama v klíně.
Někteří z vás vědí, že se znovu vrátí. Ráda bych se také vrátila, ale nevím, zda k tomu dojde. Dovolte mi proto prosím vyslovit zde a nyní své poděkování všem členům výboru, pracovníkům úřadu a poslancům Parlamentu za to, že mi poskytli možnost pracovat ve Výboru pro kulturu a vzdělávání. Pracovat pro vás bylo potěšující a příjemné. Bez ohledu na naši politickou příslušnost jsme se snažili být ku prospěchu kultuře, vzdělávání, mladým lidem,sportovcům a sportovkyním. Dále bych chtěla říci, že přestože pocházím z malé země, výbor přijímal mé nápady, které byly později také potvrzeny Parlamentem. Děkuji vám za spolupráci.
Jsem přesvědčen - a neměli bychom nijak pochybovat o tom, že Komise je schopna spravovat rozpočet tak, aby měl ten největší možný dopad a nerozplynul se v jednotlivých samostatných projektech. Jak uvedl jeden významný profesor, program MEDIA Mundus pro spolupráci se třetími zeměmi v audiovizuální oblasti je důkazem toho, že se mezinárodní audiovizuální scéna výrazně mění, zejména z hlediska techniky. Tato iniciativa usiluje o vytvoření podmínek pro spolupráci na audiovizuálním trhu, o posílení výzkumu a vzdělávání a také o financování koprodukčních projektů s cílem posílit spolupráci mezi audiovizuálními profesionály.
Tento program je ve skutečnosti zakotven v příslušné politice. Byl vytvořen v rámci akce MEDIA International, která se od roku 2007 zaměřuje na rozvoj vztahů Evropské unie s audiovizuálními trhy třetích zemí. Cílem této akce bylo uspokojit bezprostřední potřeby třetích zemí a zlepšit celkovou účinnost programu MEDIA 2007. Bylo důležité řešit nové problémy a výzvyvyplývající z globalizace trhů, jež ovlivňuje evropský audiovizuální sektor.
Tato přípravná akce tak připravila půdu pro program Evropské unie zaměřený na rozšířenou pomoc podporující mezinárodní spolupráci v audiovizuálním průmyslu. Pak Evropská komise velice rychle - k čemuž jí gratuluji - přijala návrh na vytvoření programu MEDIA Mundus. S rozpočtem ve výši 15 milionů EUR na období 2011-2013 tento program nabídne nové možnosti mezinárodní spolupráce a navazování kontaktů - a tato koncepce vytváření kontaktů je nesmírně důležitá - mezi audiovizuálními profesionály z Evropské unie i ze třetích zemí. Audiovizuální média jsou mezi mladými lidmi velmi oblíbená. Obrovskou měrou přispívají k posilování kulturního dialogu a je zde také úkol vytvořit novou globální rovnováhu v tomto sektoru mezi Spojenými státy a ostatními kontinenty, které jsou významnými výrobci, a Evropou, která má své zasloužené místo.
Podporujeme návrh Evropské komise, neboť to znamená, že tento konsensuální program, ke kterému jsme dospěli, může být realizován. Tento text mne naplňuje nadějí; schvaluji jej, protože je v souladu s mými pevnými názory na respekt, na mezikulturní dialog a na poskytování podpory tvořivé práci, na vzdělávání a na audiovizuální průmysl, a ráda bych vyjádřila své upřímné poděkování paní Hieronymiové. Vím, že v příštím funkčním období tohoto Parlamentu jí budeme vděční za to, že můžeme nadále pracovat v tomto duchu.
(EL) Pane předsedající, paní komisařko, dámy a pánové, návrh Komise týkající se programu MEDIA Mundus vítá každý, kdo chce, aby evropský audiovizuální sektor rostl, sílil a aby se jeho konkurenceschopnost zvyšovala a aby vyvážel svá díla do zbytku světa. Evropský audiovizuální průmysl se v posledních letech značně rozvinul a zlepšil a jeho mezinárodní profil se za posledních 20 let změnil, zejména v důsledku technického pokroku. To vede k intenzivnímu ekonomickému rozvoji a vysokým investicím a v důsledku toho ke zvýšené poptávce po audiovizuálních materiálech na určitých trzích. Naneštěstí jsou zde překážky, které ovlivňují uplatnění evropských děl v zahraničí, včetně nedostatečného financování evropských audiovizuálních společností.
Podpora, kterou Společenství poskytuje audiovizuálnímu sektoru, zohledňuje skutečnost, že Evropská unie a její členské státy podporují spolupráci s třetími zeměmi a příslušnými mezinárodními organizacemi v kulturní oblasti, protože to podtrhuje význam respektování odlišných kulturních rozměrů, a to za účelem podporování rozmanitosti a také z toho důvodu, že oblast distribuce určuje rozmanitost audiovizuálních děl a možnosti výběru z hlediska spotřebitele. Na mezinárodním trhu je stále k dostání příliš málo evropských audiovizuálních děl, přičemž audiovizuální díla z třetích zemí, kromě děl z USA, se potýkají s podobnými problémy s omezenou dostupností na evropských trzích. Evropští distributoři jsou v zásadě malé společnosti, které mají jen omezené možnosti získání přístupu na mezinárodní trhy. Proto tento nový program poskytuje finanční prostředky, aby mohla být přijata opatření vedoucí ke zlepšení distribuce, prodeje a propagace evropských audiovizuálních děl ve třetích zemích a také stejná opatření pro díla třetích zemí v Evropě.
Paní komisařko, opět se vám podařilo dokončit tento projekt; je to významný projekt, avšak musí být poměřován podle významu, který je mu přikládán, a jistě neodpovídá vašim ambicím pokud jde o financování. Proto budou muset být z hlediska dalšího finančního výhledu přijata opatření k navýšení zdrojů pro tento program. Těmto lidem, kteří cestují, musí být poskytnuta každá dostupná možnost a svoboda a právě v této souvislosti ještě příliš často narážíme na nevyřešené problémy týkající se víz, sociálního zabezpečení a statutu umělců. K tomu, aby byli umělci skutečně mobilní, je stále ještě zapotřebí mnohé vykonat.
(PL) Pane předsedající, v Polsku jsou dosti často distribuovány filmy ze třetích zemí. Jen zřídka jsou kvalitní a přitom je pro naše evropské filmy mnohem obtížnější dostat se na trhy třetích zemí a k divákům z třetích zemí. Mezitím je nesmírně důležité podporovat šíření naší kultury. Je nezbytné propagovat evropské filmy v jiných zemích. Je nezbytné zajistit pro tyto filmy na trzích třetích zemí lepší pozici. Kromě toho posílení filmového průmyslu také zajistí, že vyráběné filmy budou kvalitnější. To bude také významná hodnota.
Vytvořili jsme 11 partnerství v oblasti vzdělávání s Jižní Amerikou, Indií, Kanadou, Tureckem, Ukrajinou, Moldavskem a Gruzií. Předmětem těchto partnerství jsou filmy, televizní pořady, animace a dokumenty. Například bylo vytvořeno animátorské spojení mezi EU a Jižní Amerikou a Kanadou za účelem vyškolení a rozvoje specialisty na kreslenou animaci. Byl uspořádán seminář Prime Exchange určený pro autory a producenty z Indie a Evropy s cílem získání lepších znalostí finančních a tržních prvků filmů. Byla též podpořena distribuce, například ze strany Klubu evropských producentů, který uspořádal koprodukční semináře v Číně a Indii.
Dolma uspořádala dokumentární měsíc v Chile, Pařížský projekt zajistil koprodukovanou výrobu obnášející spolupráci mezi Japonskem a Jižní Koreou a Evropou a EuropaCinema zahrnula do své působnosti síť 230 evropských kin a 148 kin ve zbytku světa za účelem vzájemné výměny filmů. Vidíme tu tedy velmi konkrétní činy. Nejde zde o velká slova, nýbrž o činy, jejichž účelem je pomoci profesionálům, aby mohli sami dělat to, co umí nejlépe: točit filmy, promítat filmy, zajišťovat, aby filmy cestovaly. Díky všem, kteří toto pomohli uskutečnit.
Každý, komu je líto, že ve světě chybí evropská kultura nebo že je jí v něm málo, k čemuž má pádné důvody, může program MEDIA Mundus pouze přivítat a nadšeně pro něj hlasovat. Je výborným příkladem toho, jak můžeme světu předat své kulturní poselství. Proto bych vás ráda ve vší vážnosti požádala, abyste toto poselství svým vládám předali energicky. Podporovat evropskou kulturu na základě vzájemné spolupráce neznamená méně národní identity pro všechny naše země a členské státy Evropské unie. Spíše to posílí jejich konkrétní národní identitu a stmelí to naši evropskou kulturu, takže budeme moci být ve světě úspěšnějším vyslancem.
autor. - (IT) Pane předsedající, dámy a pánové, naše dnešní rozprava je obzvláště důležitá, jak víme, ze dvou důvodů: za prvé proto, že hovoříme o látce, která způsobila mezi občany a pracovníky továren, kde je používána a vyráběna, největší újmy a nejvíce úmrtí, a sice o azbestu. Za druhé proto, že jednáme o jednom z prvních opatření, které má uplatňovat toto nesmírně důležité nařízení, jenž určitým způsobem poznamenalo toto funkční období tohoto Parlamentu, a sice nařízení REACH.
Abych uklidnil Komisi a místopředsedu Tajaniho, který ji zde dnes zastupuje, dovolte mi rovnou říci, že svým dotazem, který jsme položili, a návrhem usnesení, o kterém budeme dnes hlasovat, se nestavíme proti návrhu prováděcího nařízení, který Komise v této záležitosti přijala. Odkazuji na bod 2.6 tohoto návrhu opatření obsahující chybějící přílohu 17, která měla zreprodukovat ustanovení přílohy 1 směrnice 76 - směrnice o nebezpečných látkách, která bude nahrazena směrnicí REACH, a proto byla zrušena - tento bod 2.6 rozšiřuje zákaz na prodej azbestových vláken a výrobků obsahujících azbest na trhu.
Pravdou však je, že ve stejném rozhodnutí jsou výjimky, které mají být uděleny určitým členským státům - pro přesnost mohu uvést, že jsou čtyři - které si mohou ponechat zboží prodávané na trhu před rokem 2005 a rovněž membrány obsahující chrysotilový azbest používaný při výrobě stávajících zařízení na elektrolýzu. Možnost uplatnění těchto výjimek je samozřejmě podmíněna tím, že dotyčné členské státy budou dodržovat všechny předpisy Společenství o ochraně zaměstnanců, což fakticky znamená, že tato zařízení, vzhledem k tomu, že se blíží ke konci své životnosti, nepředstavují problémy pro zdraví zaměstnanců.
Směrnice 83/477/EHS, změněná směrnicí 2003/18/ES, o ochraně zaměstnanců před riziky spojenými s expozicí azbestu při práci, obsahuje řadu opatření pro zajištění dostatečné ochrany zdraví zaměstnanců v případech, kdy jsou zaměstnanci vystaveni rizikům spojeným se stykem s azbestovými vlákny. Firmy musí poskytnout důkaz o své schopnosti provést demoliční práce nebo práce spočívající v odstranění azbestu. Před demolicí nebo odstraněním azbestu musí vypracovat plán stanovující opatření potřebná k tomu, aby bylo zajištěno, že zaměstnanci nebudou vystaveni vyšší koncentraci azbestu ve vzduchu než 0,1 vláken azbestu na cm3 v průběhu průměrné osmihodinové směny.
Existují podrobné požadavky týkající se postupu pro likvidaci a skládkování azbestu; například skladovací prostor musí být znovu zakrýván každý den a před každým zhutňováním. Skládka musí být znovu zakryta konečnou vrstvou s cílem zabránit rozptýlení vláken. Musí být přijata opatření, která zabrání jakémukoli používání dotyčného pozemku po uzavření skládky. Jakýkoli případný vývoz azbestových vláken je upraven nařízením (ES) č. 689/2008 a od roku 2005 byl zaznamenán pouze jeden případ vývozu azbestových vláken z Evropské unie do třetí země.
Navíc jsou rozhodnutí týkající se azbestu, která jsou obsažena v příloze XVII nařízení REACH, formulována tak, že zakazují výrobu azbestových vláken v Evropské unii, což znamená, že vývoz bude vyloučen. Odpad obsahující azbest je nebezpečný odpad. Basilejská úmluva a nařízení (ES) č. 1013/2006 o přepravě odpadů zakazují vývoz azbestového odpadu do zemí, které nepatří do OECD. Pokud jde o přepravu mezi členskými státy Evropské unie a OECD, na tuto přepravu se vztahuje stanovený postup pro předchozí písemné oznámení a schválení.
Tato výjimka, která musela být přezkoumána před 1. lednem, měla za účel umožnit dotyčným firmám vypracovat plány, jak přestat používat azbest. Dnes tu máme zpoždění 18 měsíců; je proto načase, abychom pokročili. Je pravdou, že v rámci přezkoumání přílohy XVII k nařízení REACH Komise navrhuje rozšířit současný zákaz na používání a prodej azbestových vláken a výrobků obsahujících tato vlákna, avšak zachovává možnost používat azbest v továrních zařízeních pro elektrolýzu bez stanovení časového limitu, přestože existují bezazbestové alternativy a mnohé firmy je používají.
Komise navíc přijímá ustanovení, které dovoluje prodávat na trhu výrobky obsahující azbest v souladu se systémem, který by se mohl lišit podle jednotlivých zemí. To je nepřijatelné, protože používání tohoto výrobku způsobuje velký počet nemocí spojených se stykem s azbestovými vlákny. Navíc počet lidí podléhajících těmto nemocem pravděpodobně v dalších několika letech nadále poroste, neboť tento výrobek byl ještě před několika málo lety používán. Vliv azbestu na zdraví je znám již dlouho.
Zdá se, že soudní proces s firmou Eternit, který byl zahájen v Turíně v souvislosti s událostmi v Casale Monferrato, kde není ani jedna rodina, která by neutrpěla ztrátu, neznamená nic. Azbest měl být účinně zakázán členskými státy uplatňujícími směrnici z roku 1999. Tyto státy měly přijmout veškerá možná preventivní opatření, aby chránily zaměstnance vystavené účinkům azbestu uplatňováním směrnice z roku 2003, zavíráním továren, zneškodňováním kontaminovaných míst a odškodňováním obětí a místních obyvatel. To nebylo provedeno všude. Bylo vykonáno málo nebo vůbec nic.
Již jsem zmínil soudní proces v Turíně, kde jsou obviněni švýcarští a belgičtí majitelé. Každý o tom věděl, ale bylo vykonáno jen málo, a především průmysl se vyhýbal své odpovědnosti, pracoval v rámci mezer vytvořených liknavostí státních orgánů. Tuto liknavost lze pozorovat na událostech v Itálii, v Brioni, kde azbest nebyl odstraněn, v Porto Marghera a v Cengio, kde stále dochází k úmrtím. Dnes tento průmysl žádá Komisi, aby přijala další výjimku z nařízení REACH z roku 2006, která již byla udělena na omezenou dobu, pro chrysotilová azbestová vlákna.
Je pravdou, že nízkonapěťová zařízení pro elektrolýzu představují omezenou oblast využití a takovýchto zařízení existuje pouze málo, avšak v případech, kdy průmyslníci tvrdí, že je nemožné použít alternativu, by měly být provozovny zavřeny. Může to znít jako vydírání, ale alternativy k tomuto procesu byly ve Švédsku nalezeny s použitím bezazbestové membránové technologie jako náhrady při nízkém napětí a podobné řešení bylo také přijato pro výrobu vodíku. Proč "ano" v některých státech a "ne" v jiných? Protože v té dlouhé bitvě za zákaz polychlorovaných uhlovodíků došlo k nesčíslným opomenutím a byly použity nesčíslné zdržovací techniky, které dokonce podporovalo generální ředitelství Evropské komise pro podniky a průmysl. Také v tomto případě nebyl ostatním dán dobrý příklad.
Evropský parlament koná svůj díl práce, aby vykompenzoval selhání druhých. Toto usnesení vyzývá Komisi, aby do roku 2009 vyplnila legislativní mezeru týkající se zákazu již použitých výrobků obsahujících azbest; střešních krytin, dílů letadel a všeho dalšího, co by mělo být jednou provždy zlikvidováno. Opět jsou však stanovována přesná data pro strategii pro zákaz všech druhů azbestu do roku 2015, avšak tyto cíle byly stanoveny již v roce 1999. Uplynulo deset let a umírání pokračuje.
Mezi prvními iniciativami tohoto funkčního období tohoto Parlamentu byla výzva Skupiny konfederace Evropské sjednocené levice a Severské zelené levice k vytvoření fondu Společenství pro odškodnění obětí a pro zajištění příležitostných prostředků na dekontaminaci. Toto byla konkrétní žádost adresovaná Komisi, která se dnes namísto toho sklání před vůlí nadnárodních firem. Musíme se však pohnout kupředu k praktickým činům a závazkům. Pouze až budou tyto vykonány a přijaty, počínaje požadavky tohoto usnesení, můžeme být chápavější. Dnes není tato ochota patrná, a proto budeme hlasovat proti udělení této výjimky.
Podobně, jak řekla Satu Hassi, se již dlouho zabýváme azbestem a máme velmi silný dojem, že si na něj musíme dávat pozor. Když jsem ležel na nemocniční posteli po operaci srdečního bypassu a litoval jsem se, díval jsem se v televizi na zemětřesení v Itálii a to mi umožnilo podívat se na své problémy s patřičným nadhledem. Ale také mi to samozřejmě v této souvislosti připomnělo, že když dojde k takovéto katastrofě, může se do atmosféry uvolnit azbest. Azbest je velmi často neškodný, dokud je přikrytý. Nebezpečí nastává teprve tehdy, když se dostane ven, takže jedním z úkolů musí být to, že se musíme podívat na ohrožené oblasti naší Evropské unie, abychom zjistili, kde bychom měli na toto riziko klást důraz a propříště jej sledovat.
Za druhé musím říci, že je poněkud symbolické, že můj poslední projev v této sněmovně se týká nařízení REACH a jeho uplatňování, čímž jsem se zabýval již od počátku tohoto funkčního období tohoto Parlamentu, kdy se zdálo, že nikdy nedojdeme na konec této legislativní cesty. Ukazuje se, že jsem šťastlivec; mám také štěstí v tom, že jsem poznal lidi jako jste vy kolegové poslanci a jako jste vy pane předsedo; při spolupráci jsme si opravdu rozuměli a dosáhli jsme, domnívám se, skutečně významných výsledků pro evropské občany.
Chtěl bych jim poděkovat za jejich práci, kterou vykonali, a za účast na různých koalicích, které dělají tomuto Parlamentu čest. Takže jako poslanec Evropského parlamentu a dnes jako komisař a místopředseda Komise jim děkuji za jejich nesmírně cenný podíl na práci tohoto Parlamentu a za to, že - navzdory tomu, co někteří novináři někdy říkají - ukázali, že mohou existovat dobří zástupci, kteří se starají a skutečně slouží institucím, jež reprezentují půl miliardy Evropanů. Z tohoto důvodu jsem jim chtěl poděkovat v tomto mém posledním projevu, který pronáším v tomto funkčním období tohoto Parlamentu jako komisař.
Jak jsem říkal, chtěl jsem poděkovat panu Sacconimu, každopádně jako členovi Výboru pro životní prostředí, veřejné zdraví a bezpečnost potravin za to, že tuto klíčovou otázku předložil k jednání, a panu Bowisovi, jehož projev a poznámky ukázaly, jak důležité je toto téma pro všechny občany. Myslím a doufám, že se této rozpravě podařilo rozptýlit jakékoli pochybnosti a obavy: Komise bude Parlamentu podávat pravidelné zprávy o uplatňování příslušného nařízení a dovolte mi jasně říci, že v ochraně zaměstnanců, zdraví a životního prostředí nebudeme dělat žádné kompromisy.
Toto opatření je třeba zjemnit proto, že během oné krátké doby, po kterou byla umožněna debata o této záležitosti, jsme zaznamenali, že mezi leteckými společnostmi existují různé zájmy, které jsou všechny naprosto legitimní, a že zde existují společnosti, které čekají, až budou moci nahradit jiné, přičemž letecké společnosti nejsou schopny dodržet své závazky, a zaznamenali jsme, že nyní existují výrazné zájmy ze strany leteckých společností a letišť, což není něco, co by se objevilo teprve nedávno, a především jsme měli možnost vidět, že zde existují zájmy cestujících, zejména těch, kterým poskytují své služby letiště a letecké společnosti v těch nejodlehlejších regionech a kteří by byli ve větším nebezpečí, pokud by rozhodnutí o ponechání si nebo zrušení letištních časů záleželo pouze na jejich ziskovosti pro dotyčné společnosti.
Je to velmi citlivé téma a domnívám se, že se tímto tématem budeme muset zabývat opakovaně. Musím říci, že důvod nebo důvodný kompromis, chcete-li, který stojí za naším rychlým přijetím návrhu v těch podobách, v nichž je zde předkládán, tkví ve skutečnosti v tomto, tkví v jistotě, že Komise splní svůj slib vrátit se k tomuto tématu promyšlenějším, hlubším způsobem, aby vyřešila jednou provždy kriticky důležitou otázku nejen za účelem překonání současné krize, ale také v zájmu dokončení procesu restrukturalizace a liberalizace globálního leteckého trhu a vybudování lepšího leteckého trhu v Evropě.
Pane předsedající, dámy a pánové, znovu bych chtěl jako bývalý poslanec této sněmovny poděkovat Výboru pro dopravu a cestovní ruch a jeho předsedovi za jejich produktivní práci v době, kdy jsem byl poslancem Evropského parlamentu, a za spolupráci, kterou mne poctili, když jsem měl tu čest být jmenován a schválen Parlamentem ve funkci evropského komisaře pro dopravu. Toto plodné partnerství, dámy a pánové, lze dnes opět vidět, a tak musím Parlamentu znovu poděkovat, zejména výboru pro dopravu, kterému předsedá pan Costa, za rychlost, s níž zvládli zpracovat návrh Evropské komise o letištních časech.
Vzhledem k těmto skutečnostem sdílím obavu pana Costy. Návrh Komise není definitivním řešením. Je možná návrhem určeným k řešení krizové situace, avšak následně bude muset být znovu podrobně přezkoumán, aby byl přepracován celý systém; 15. dubna jsem dokonce panu Costovi jako předsedovi výboru v reakci na jeho obavy a poznámky sdělil, že generální ředitelství Komise pro dopravu a energetiku se již chystá předložit co nejdříve návrh na přepracování příslušného nařízení.
Platnost pravidla o používání letištních časů již byla v minulosti dvakrát pozastavena s cílem řešit krizi. Je to globální reakce na globální krizi, reakce, která zjevně nemá vliv pouze na jeden nebo dva členské státy, ale která má vliv na systém letecké dopravy celé Evropské unie a podobná opatření byla podniknuta za těch nejzávažnějších okolností - útoky z 11. září a krize SARS (syndrom akutního respiračního selhání). Krize, která dnes zasáhla oblast letecké dopravy, je pravděpodobně závažnější než zmíněné krize a dosud nemáme žádné signály o tom, kdy zaznamenáme zlepšení.
Skutečnost je taková, že doprava zažívá trvalý pokles. Pozastavení platnosti pravidla "použijte jej, nebo o něj přijdete" pro letní sezónu bude navíc ku prospěchu všem společnostem, evropským i jiným, bez jakékoli diskriminace, jak uvedla Mezinárodní asociace letecké dopravy a mnohé další mimoevropské společnosti. Jsem si jistý, že toto opatření, které bude uplatňováno po určitou omezenou dobu a které představuje výjimku - toto pozastavení platnosti bude ve skutečnosti uplatňováno od 29. března do 26. října tohoto roku tak, že bude dovoleno ponechat si letištní časy pro letní sezónu následujícího roku - poskytne určitý prostor k nadechnutí všem společnostem a umožní jim řešit pokles poptávky.
Pozastavení platnosti nyní umožňuje leteckým společnostem rušit lety v souladu s klesající poptávkou nad rámec plánovaného minimálního využití, aniž by přišly o svá vzletová a přistávací práva na příští sezónu. Podle mého názoru je toto oprávněné jako jednorázové řešení pro jedno období, jak uvedl místopředseda, protože dochází k nepředvídatelnému prudkému poklesu počtu cestujících z důvodu mezinárodní finanční a hospodářské krize a protože letecké společnosti ještě nemohou předpovědět, jak se budou počty cestujících vyvíjet v budoucnu. Toto pozastavení platnosti také pomáhá chránit životní prostředí, protože letecké společnosti by se jinak mohly cítit být zavázány létat s poloprázdnými letadly, jen aby si udržely své letištní časy.
Pane předsedající, pane místopředsedo, na počátku skupina PPE-DE odmítla nařízení, které jste také navrhoval vy, o zmocnění Komise - bez skutečného spolurozhodování ze strany Parlamentu - k tomu, aby mohla požadovat pozastavení platnosti tohoto pravidla jednoduše v rámci postupu projednávání ve výborech. Jsme přesvědčeni, že pokud hodláte předložit takovýto návrh pro zimní letový plán, Parlament jej bude muset pečlivě prostudovat, protože bychom museli vzít pečlivěji v úvahu zájmy mnoha různých druhů leteckých společností a rovněž zájmy letišť a cestujících. Je to "ano" pro jednorázové pozastavení platnosti, ale "ne" pro možnost prodloužení bez účasti Parlamentu.
Ve vší upřímnosti se domnívám, že vzhledem k tomu, že se zdá, že prasečí chřipka není tak nakažlivá, jak jsme se zpočátku obávali, letecké společnosti budou muset nakonec být schopny odhadnout pro nadcházející roky možné počty cestujících a vztahy s nimi. Musíme očekávat, že letecké společnosti předloží realistické plány tak, aby letiště měla možnost nabídnout nevyužité časy jiným leteckým společnostem. Musí být v našem zájmu, aby byla letiště schopna využívat své kapacity v nejlepším zájmu svých zákazníků, tedy cestujících. Mám ještě jednu další poznámku k novému, zásadnímu přepracování směrnice o letištních časech. Domnívám se, že tyto letištní časy patří veřejnosti a nikoli letištím nebo leteckým společnostem, a proto musíme této záležitosti věnovat v budoucnosti zvláštní pozornost.
Pane předsedající, dámy a pánové, vzhledem k tomu, že se tato rozprava, toto plenární zasedání a má činnost zde v Parlamentu blíží ke konci, dovolte mi vyslovit nejupřímnější poděkování svým kolegům z Výboru pro dopravu a cestovní ruch a ze sekretariátu Výboru pro dopravu a cestovní ruch a také předsedovi Výboru pro dopravu a cestovní ruch a místopředsedovi Komise a jeho celému týmu na generálním ředitelství pro dopravu a energetiku. Posledních pět let jsme společně pracovali pro zájmy občanů Evropské unie. Budu vám držet palce, aby příštích pět let přineslo další stejné plody. Výbor pro dopravu a cestovní ruch je důležitým výborem a děkuji vám za vaši vynikající spolupráci.
Oblast civilního letectví však znovu projevila svoji schopnost být v této významné otázce nejednotná, přičemž velké letecké společnosti hlasitě požadují pozastavení platnosti dotyčného pravidla, zatímco nízkonákladové letecké společnosti a letiště požadují, aby platnost pravidla nebyla pozastavena. Mám obavy z toho, že velké letecké společnosti, podporované svými různými spojenci, se nespokojí s jedním pozastavením platnosti, ale že budou požadovat další, a protože znám nezdravý, nedemokratický vliv, který některé z nich mají v tomto Parlamentu i v národních parlamentech, domnívám se, že dnešek je pouhým začátkem procesu a žel nikoli jeho koncem.
Moje skupina bude podporovat kompromis navržený naším zpravodajem a schválený Výborem pro dopravu a cestovní ruch, ale zdůrazňuji, že toto pozastavení platnosti této klauzule, kterou můj kolega Georg Jarzembowski často nazývá klauzulí "použij to, nebo o to přijdeš", je jednorázové pro jedno období a nedává zelenou dalším případům pozastavení platnosti. Pokud má Komise dojem, že je zapotřebí dalších pozastavení platnosti, pak tyto musí být začleněny do přepracovaného nařízení za plné účasti tohoto Parlamentu a při plném respektování práv tohoto Parlamentu. Je to "ano" pro rozpravu, "ano" pro spolupráci, ale "ne" pro komitologii.
Údajně hovoříme o liberalizaci, ale ve skutečnosti se zde jedná o monopol. Říkám to kvůli odletům z letiště v Linate a z letiště v Malpense, na které má monopol Alitalia-Air France. Vezměte si Linate, které je ve velkých nesnázích a kde je ohroženo 160 000 míst. Měli bychom nechat Linate přeplněné a dát přednost letišti Frosinone, které prosazuje náměstek ministra Letta? Říkám si, jsou všechny tyto špatné služby poskytovány proto, že Alitalia nemá letadla na to, aby pokryla tyto služby a tuto pracovní dobu? Proč je tedy nepřidělíme jiným společnostem, které dokáží službu poskytnout?
Přeji vám všem mnoho zdaru a zejména bych chtěl poděkovat svým kolegům ve Výboru pro dopravu a cestovní ruch, předsedovi Costovi, komisaři Tajanimu a všem poslancům této sněmovny, a rád bych závěrem vyslovil apel na větší transparentnost, kterou doufám příští Parlament skutečně poskytne, protože jsme hlasovali pro transparentnost co se týče situace stážistů, asistentů a mnohých našich spolupracovníků, ale žel to ještě nebylo uskutečněno. Především bych chtěl zdůraznit to, co bychom měli z hlediska transparentnosti nabídnout - již končím, pane předsedající - v souvislosti s prací, kterou zde vykonáváme, protože zprávy v tisku, zejména ve většině italského tisku, jsou demagogické a zcela absurdní.
Pane Tajani, poukázal jste na to, že toto nebyla první krize a naneštěstí to pravděpodobně nebude poslední krize v letectví, s níž se my i letecký průmysl musíme potýkat. Je správné, že v takovýchto kritických situacích reagujeme rychle a snažíme se nalézt rozumná řešení. To se nám daří. Neměli bychom ale skrývat skutečnost, že tato krize také někdy byla využívána, je využívána a bude využívána jako záminka k přijímání takových nařízení, která ve skutečnosti neslouží leteckému průmyslu ani lidem, ale určitým specifickým zájmům.
Ve směrnici o odepření nástupu na palubu jsme vzhledem k jejímu nepřesnému znění v otázce "mimořádných okolností" dali leteckým společnostem možnost vykládat tuto myšlenku velmi široce. A to přesně také dělají - na úkor cestujících. V této směrnici jsme také kvůli své nedbalosti nestanovili pokuty za zpoždění. Zejména v posledních týdnech a měsících letecké společnosti využívají skutečnosti, že nemusí platit za zpoždění a že cestujícím musí v zásadě poskytovat pouze minimální práva - opět na úkor cestujících. Neměli bychom se znovu dopustit stejné chyby.
Z jiného soudku: stejně jako pro mnoho kolegů poslanců, také pro mě je dnešní den mým posledním školním dnem v této sněmovně. V první školní den obvykle dostanete školní brašnu. Možná v posledním dni zde bude také sáček s bonbóny. Pane Tajani, rád bych o jeden "bonbón" požádal. Prosím, odstraňte co nejrychleji nesmysl, který jsme tehdy vytvořili v nařízení o tekutinách a bezpečnostních kontrolách na letištích. Toto nařízení není nikomu ku prospěchu a nikoho nechrání. Pouze vyvolalo rozhořčení. Toto neslýchané nařízení nám ještě stále způsobuje strázně jen proto, že nikdo není dost statečný a rozhodný, aby to lidem řekl a provedl toto zrušení. Prosím, naplňte tento školní pytlík bonbónů a zrušte tento nesmysl.
(FR) Pane předsedající, poslouchal jsem nyní pana Bosa a nepodceňuji skutečnost, že existují zvláštní případy, zejména v Itálii, kdy by bylo dnes lepší letištní časy uvolnit. Domnívám se však, že si musíme zachovat chladnou hlavu a uznat, že krize ovlivňuje letecký sektor rychleji a rozsáhleji než kdy v minulosti. Je to nepochybně jeden z prvních sektorů, který bude postižen rozpočtovými škrty ve firemních rozpočtech, co se týče osob na služebních cestách, a v rozpočtech domácností, co se týče lidí mířících na letní dovolenou. Další možností by bývalo bylo zcela uvolnit letištní časy, což by s největší pravděpodobností vedlo k tomu, že by ty nejmocnější letecké společnosti létaly s prázdnými letadly v těch nejlepších letištních časech a opustily by ty nejméně ziskové letištní časy z hlediska prostorového plánování, a také by to vedlo k tomu, že by nízkonákladové letecké společnosti, které mají odlišný ekonomický model, tohoto využily a nějaké letištní časy by odprodaly.
Stručně řečeno, pravděpodobně by došlo k přerozdělení rolí za těch nejhorších okolností. Nemělo by to nic společného s reálnou ekonomikou, s fungujícím trhem; spíše by to pravděpodobně sehrálo určitou úlohu v sociálním dumpingu nebo v obraně získaných pozic v případě nejsilnějších leteckých společností. Proto se domnívám, že toto moratorium je tím nejméně špatným řešení, pokud bude pouze dočasné, pokud budou události a dopad této krize pečlivě sledovány, pokud budou podnikané kroky předkládány Parlamentu a pokud otevřeme trh s letištními časy a současně si dopřejeme čas na provedení změny politiky a na upevnění nové politiky Evropské unie.
Toto je můj poslední projev v této sněmovně. Je mi velkou ctí, že se mohu po 10 letech práce v jednom výboru ujmout slova prakticky na konci funkčního období tohoto Parlamentu, v jedné ze zcela posledních rozprav, a že tak mohu učinit mezi přáteli. Rád bych řekl, jaké to pro mne bylo potěšení spolupracovat s takovými silnými a chytrými osobnostmi; je to nezapomenutelná zkušenost. Myslím, že zde je třeba říci, že tento výbor je elitním výborem. Vykonal pozoruhodnou práci; prokazuje čest práci tohoto Parlamentu, slouží Evropskému parlamentu ke cti. Rád bych poděkoval všem svým kolegům ze všech politických skupin. Nemyslím si, že ještě někdy zažiji něco, jako byla tato bohatá, čestná, upřímná a hluboká politická zkušenost.
Dámy a pánové, dnes jednáme o něčem, co je zajímavé, protože to ukazuje konfrontaci mezi absolutně základním zájmem leteckých společností a zájmem spotřebitelů a cestujících. V době krize se letecké společnosti zachraňují tím, že žádají, aby byly tyto limity - jak jsme zde právě řekli - prodlouženy do příštího roku. Pokud v tomto leteckým společnostem pomůžeme, a myslím, že by to bylo rozumné, ony toto nesmí dělat na úkor cestujících. Situace, v níž letecké společnosti používají tuto záležitost jako záminku a ruší beztrestně lety, je situací velmi nebezpečnou.
Pane předsedající, vyslechl jsem celou řadu řečníků, kteří s námi zde již po příštích volbách nebudou. Já doufám, že mně voliči v Británii umožní vrátit se sem na další funkční období. Toto je naposledy, kdy hovořím z tohoto křesla v této sněmovně: v rámci změn budu přemístěn. Rád bych jen pogratuloval panu Jarzembowskému zejména za práci, kterou jménem nás všech vykonal ve výboru, a rád bych poděkoval panu Tajanimu a také panu Costovi za to, že nám tuto záležitost předložili.
Samozřejmě v tomto Komisi podpoříme. Do budoucna ale nepodporuji uplatňování zjednodušeného postupu a myslím, že by bylo dobré, kdybychom uspořádali slyšení o směrnici pro přidělování letištních časů, možná na podzim nebo v zimě, až budeme zpátky. Musíme nalézt taková opatření, abychom zavedli tržní pobídky pro letecké společnosti a letiště. V těžkých dobách musí být efektivnost a inovace odměňována - jsem zejména příznivcem regionálních letišť.
(PT) Pane předsedající, pane Tajani, dámy a pánové, Evropská komise přijala jako naléhavou záležitost návrh na pozměnění nařízení (EHS) č. 95/93 o přidělování letištních časů. Základním cílem tohoto návrhu je pozastavit platnost pravidla 80/20 neboli jinými slovy zabránit tomu, aby dříve nakoupené letištní časy byly rozprodány v případech, kdy nejsou využívány. Toto není myšleno jako zásada ad eternum ani jako vlastnické právo - jak právě řekl předseda výboru pan Costa - ale jako dočasné opatření.
Chci proto vyslovit své poděkování a vyjádřit vděčnost v této sněmovně vám, pane předsedající, místopředsedovi Tajanimu a všem kolegům v mé skupině. Musím zmínit především ty, kteří zde dnes hovořili - tedy pana Simpsona a pana Savaryho - a také poslance z jiných skupin, jako je například předseda našeho výboru, pan Costa, s nímž jsem měl to potěšení spolupracovat na několika zprávách, a také pana Jarzembowského, kterého nemohu vynechat. Vedl tuto skupinu v oblasti dopravy a byl vždy velmi vstřícný, často odmítal mé myšlenky, ale se slovy, že mne chápe, a vždy s velkou elegancí a velkým smyslem pro demokracii.
Je naší povinností nalézat řešení těchto problémů, k nimž v současné době dochází, avšak nesmíme ztrácet ze zřetele ani řešení problémů budoucnosti. Parlament vyzval Evropskou komisi k předložení uceleného generálního plánu na zvýšení kapacity letišť. Celá řada evropských letišť má podobné plány, avšak je naprosto nezbytné koordinovat je na evropské úrovni v rámci nedávno schválené iniciativy jednotné evropské nebe. Jsem pevně přesvědčen, že díky zřízení Evropského střediska pro sledování v loňském listopadu se toto přání v blízké budoucnosti splní. Tento plán je kriticky důležitý pro trvale udržitelný rozvoj sektoru letecké přepravy, který je pro evropské hospodářství životně důležitý.
Otázka letištních časů není pouze evropským problémem. Doprava na evropských letištích nepochází pouze z Evropy. Z tohoto důvodu je v záležitosti letištních časů zapotřebí nalézt globální řešení s pomocí Mezinárodní asociace letecké dopravy, úřadu Eurocontrol a všech ostatních agentur zabývajících se touto oblastí. Proto se domnívám, že doporučení, které dnes Parlament předložil Komisi, aby se v blízké budoucnosti znovu zabývala dopadem krize na leteckou dopravu a aby v této souvislosti přezkoumala směrnici 95/93, je nejvhodnějším postupem, který můžeme v této době nejistoty navrhnout.
(CS) Pane předsedající, dámy a pánové, jak zde již zaznělo, leteckou dopravu ovlivňují různé kritické situace včetně SARS a chřipky z Mexika. A rovněž byl konstatován pokles cestujících. Chtěla bych poukázat na jeden z faktorů, který se může podílet na poklesu cestujících, a tím je kvalita a kapacita služeb na letištích, a zvláště bezpečnostní prohlídky. Musím říct, že jsou nejen nedůstojné - jako zouvání bot a průchody bosýma nohama přes kontroly - tak z hlediska hygieny naprosto selhávající a zdraví ohrožující. Nedivila bych se, kdyby se snížil počet cestujících díky obavám z infekce, k čemuž přispívají v současné době i média. Přála bych si tedy, aby Evropská unie měla lepší kontrolu nad hygienou bezpečnostních kontrol na letištích a zlepšila tak pohodu, bezpečí a komfort cestujících. Protože naposledy vystupuji před tímto shromážděním, děkuji všem za spolupráci a přeji hodně štěstí do dalšího života.
(CS) Já bych chtěl říci, že současný stav nejvíc charakterizuje rozpor mezi technickými možnostmi, které jsou stále větší, a bezpečnostními opatřeními, která ztěžují život nejenom cestujícím, ale také personálu na letištích. Myslím si, že naším zájmem je, abychom zejména v ekonomické krizi, která dnes sužuje celý svět - a patrně přijde na podzim další vlna této krize, další úder finanční nejistoty - udělali všechno pro to, aby tento sektor překonal svou krizi a expandoval. Jsem toho názoru, že ti, kteří mají určité možnosti a nevyužijí je, jsou předurčeni k tomu, aby jejich cesta zamířila dolů. Chtěl bych, aby se Evropská unie vyhnula těmto možnostem a abychom byli na čele pokroku, pokud jde o dopravní sektor.
Právě z tohoto důvodu bych rád ujistil pana Jarzembowského, který mi položil otázku ohledně postupu projednávání ve výborech: kompromis, který má plnou podporu Komise, umožňuje použít postup pro spolurozhodování co se týče možného prodloužení pro zimní sezónu. Toto je čistě hypotetické, protože - rád bych zdůraznil - se jedná o dočasné opatření a platí pouze po dobu šesti měsíců. Nicméně jakémukoli budoucímu návrhu na prodloužení bude muset předcházet vyhodnocení dopadů, s přihlédnutím k vlivu na spotřebitele a na hospodářskou soutěž. Bude také tvořit součást celkového přezkoumání nařízení o letištních časech, k němuž jsem se zavázal před Radou na žádost ministra dopravy Velké Británie, jak jsem v této sněmovně již mnohokrát potvrdil.
Je to však krize, která vyvolává nutnost tohoto naléhavého zásahu. Z údajů poskytnutých Evropskou asociací letišť vyplývá, že 80 % evropských letišť zaznamenalo v lednu snížení dopravy o 8 % až 10 % co se týče cestujících a 25 % až 30 % co se týče nákladní přepravy. Je to tedy obtížná situace. Také já sdílím naději a přání vyjádřené některými poslanci, že se současná chřipka ukáže být méně závažná, než za jakou byla zpočátku považována. Nemůžeme však skrývat skutečnost, že návrh pozastavit lety z celé Evropské unie do určité země nebo do oblastí, které byly prvními oblastmi, v nichž epidemie propukla, byl v minulém týdnu na pořadu jednání zasedání Rady ministrů dopravy i Rady ministrů zdravotnictví. Proto by se mohly objevit dozvuky, avšak nebylo přijato žádné rozhodnutí, neboť situace nebyla považována za dostatečně závažnou. Je však jasné, že v tomto sektoru probíhá debata; některé posádky se rozhodly neletět do oblastí, o nichž bylo známo, že se v nich objevily případy chřipky, což způsobilo další pokles v počtu cestujících.
Domnívám se, že pokud jde o práva cestujících - protože to je téma, které zdůrazňují mnozí vlivní poslanci - hlavní věcí je zachovat spoje a frekvenci letů právě ve prospěch občanů a pak překonat krizi. Finanční solidnost a trvalá udržitelnost našich leteckých společností jsou klíčovými parametry k ochraně výhod vnitřního trhu a díky vnitřnímu trhu mají cestující přístup k celé škále spojů, tras a cen, které jsou v Evropě bezprecedentní. Chci, aby cestující mohli nadále požívat této možnosti výběru. Pokud jde o nařízení o dohledu, musíme posílit sledování a uplatňování nařízení 261. Za tímto účelem Komise uveřejní - dovolte mi obrátit se s tímto na pana Racka - sdělení o uplatnění tohoto nařízení v druhé polovině roku 2009. Na základě tohoto vyhodnocení vyvodíme závěry pro budoucnost.
Pokud jde o tekutiny, jak víte, již jsme uveřejnili dříve tajnou přílohu, která za tímto stojí, a díky používání nových a účinnějších technologií pro zajišťování bezpečnosti doufáme, že budeme schopni tuto situaci přezkoumat před rokem 2010. Byl jsem v záležitosti s tekutinami velmi skeptický, když jsem byl poslancem Evropského parlamentu, a zůstávám skeptický dodnes a snažím se právě o dosažení tohoto cíle. Pokud jde o obavy vyjádřené ostatními poslanci ohledně určitých letišť, která by se mohla po tomto opatření dostat do problémů - narážím konkrétně na evropské letiště, které patří do jednoho z prioritních projektů EU, tedy na letiště v Malpense - mohu poskytnout určité informace týkající se jiných leteckých společností než Alitalia-Air France. Dovolte mi přečíst vám několik statistických údajů: na letišti v Malpense měla v roce 2008 německá letecká společnost Lufthansa 8 741 letištních časů a ke dni 24. března 2009 měla 19 520 letištních časů, což je zvýšení kapacity o více než 100 %. Nízkonákladová letecká společnost easyJet měla také v Malpense 15 534 letištních časů v roce 2008 a 22 936 letištních časů ke dni 24. března 2009, což je výrazný nárůst představující zvýšení kapacity o 47 %. Je také dobře známo, že nová letecká společnost Lufthansa Italia plánuje - jak se můžeme dočíst na vlastních internetových stránkách této letecké společnosti, tedy z veřejně dostupného zdroje informací - rozšířit svoji síť o nové lety z Milána do Říma a do Neapole a Bari a rovněž do dalších evropských měst - Barcelony, Bruselu, Bukurešti, Budapeště, Lisabonu, Madridu a Paříže. Mohu tedy s naprostou jistotou říci, že toto opatření nezpůsobí žádnou újmu - a říkám to jako evropský komisař pro dopravu - takovému letišti a evropskému dopravnímu uzlu jako je Malpensa, který je zahrnut v prioritních projektech Evropské unie.
Rád bych závěrem znovu poděkoval Parlamentu za tuto rozpravu a rád bych potvrdil, co jsem řekl ve svém předchozím projevu v odpovědi pro pana Jarzembowského, pana Simpsona a pana Bloklanda pokud jde o závazek, který dnes přijímám jako komisař pro dopravu - a doufám, že tak budu moci znovu učinit jako budoucí komisař pro dopravu - co se týče spolurozhodovacího postupu pro záležitosti týkající se přidělování letištních časů. Některé z předložených myšlenek, například myšlenky obsažené zpravodajem v jeho počátečních pozměňovacích návrzích, si zaslouží, aby byly řádně prostudovány v souvislosti s budoucím přezkoumáním nařízení o přidělování letištních časů a - opakuji - pracovníci Komise, kterým znovu děkuji za jejich cenný přínos v těchto týdnech náročné práce, jsou ochotni toto provést a dokonce již pracují na návrhu nového znění. Současně, jak je uvedeno v pozměňovacím návrhu, o kterém jednáme dnes, bude Komise pozorně sledovat, jak se bude krize v leteckém sektoru vyvíjet, a bude navrhovat opatření pro řešení této krize, jak to bude potřebné a vhodné, přičemž bude přikládat velký význam ochraně práv cestujících. Budu toto provádět nejen v oblasti letecké dopravy, ale také v námořní, železniční a autobusové a autokarové dopravě. Takový závazek jsme přijali: existují legislativní opatření, která jsou projednávána. Doufám, že v příštím funkčním období tohoto Parlamentu se podaří tato opatření dotáhnout do konce, neboť naším základním cílem přece zůstává uspokojovat potřeby lidí, kteří volí tento Parlament a kteří prostřednictvím konsensu tohoto Parlamentu spoléhají na Evropskou komisi jako na výkonný orgán Společenství.
Jen dva návrhy, které bych chtěl vyslovit s nadějí, že by mohly být k užitku: za prvé navrhuji sledovat pozorně účinky tohoto pozastavení platnosti, protože je jasné, že to povede ke snížení počtu letištních časů a bude to znamenat, že některé letištní časy a tudíž některé linky nebudou využity. Rozhodnutí o tom, co udělat a co neudělat, bude v rukou jednotlivých společností. V budoucnu by bylo myslím lepší zvážit, že pokud budeme muset znovu snížit tuto aktivitu, tak by měla nad tímto rozhodováním existovat veřejná kontrola, namísto toho, abychom toto rozhodování ponechali čistě na kritériích ziskovosti jednotlivých podniků.
Závěrem vám svěřím malé tajemství, zatímco několik posledních poslanců zaujímá svá místa. Možná se divíte, jak třídíme naše pozměňovací návrhy: je pozměňovací návrh X, napsaný lotyšsky, blíže původnímu textu v portugalštině, než pozměňovací návrh Y, napsaný slovinsky? Kdo je zodpovědný za toto třídění? Odpověď sedí vedle mne. Je to tento muž, jenž má impozantní úkol toto sémantické třídění provádět. Proč mu to svěřujeme? Jednoduše proto, že Paul Dunstan hovoří 27 jazyky.
To je nic proti poznámkám, které jsem měl od členů jeho strany v e-mailech. Členy UKIP jsem byl popsán jako "pedofil” a "velký tlustý lotr”. Samozřejmě, když jsem měl ve své kanceláři bombu, členové UKIP mi psali a pan Farage vydal tiskovou zprávu, v niž v zásadě stálo, že mám to, co jsem si zasloužil. Nedávno jsem obdržel e-maily od UKIP, v nichž stálo, že dědic britského trůnu je známější jako "Velké uši”. To vám řekne vše, co potřebujete vědět o Straně nezávislosti Spojeného království.
(DE) Pane předsedající, jménem skupiny Evropské lidové strany (Křesťanských demokratů) a Evropských demokratů bych vás rád požádal na základě článku 151, odstavec 1 a 3, abyste odmítl pozměňovací návrh 45a, jenž předložila skupina Aliance liberálů a demokratů pro Evropu, jako nepřípustný, kde se zabývá prohlášením papeže Benedikta, a to z následujících důvodů. Zaprvé, prohlášení bylo učiněno v roce 2009, ale zpráva se zabývá porušováním lidských práv v roce 2008. Tento pozměňovací návrh tedy nepozměňuje text, který má pozměňovat. Zadruhé, tento pozměňovací návrh porovnává prohlášení, která učinil papež a týkala se těch nejzávažnějších porušování lidských práv, používání trestu smrti, porušování lidských práv v Číně a mučení všude. Toto srovnání ukazuje cynickou lhostejnost vůči obětem porušování lidských práv ve světě.
význam podpory sexuálních a reprodukčních práv, jako podmínky pro úspěšný boj proti HIV/AIDS, které způsobuje obrovské ztráty pokud jde o lidské životy a hospodářský rozvoj, zasahuje zejména nejchudší regiony ve světě; je znepokojen prohlášeními, které učinil papež Benedikt XVI, jež vzbuzují dojem, že by používání kondomu mohlo dokonce vést ke zvýšenému nebezpečí nákazy; zastává názor, že tato prohlášení vážně zkomplikují boj proti HIV/AIDS;”. Zbytek pozměňovacího názoru zůstává beze změny.
Dnes se zaměřujeme na případ Roxany Saberiové, novinářky, která měla právě před třemi týdny soudní řízení a byla odsouzena k osmi letům vězení za takzvanou špionáž. Skutečností je, že paní Saberiová neměla více než měsíc přístup ke svému advokátovi. Neexistovala naděje na spravedlivý transparentní proces, protože se řízení konalo neveřejně. Držela minimálně poslední dva týdny hladovku. Pravdou je, že ji ukončila, ale její zdraví je ve velmi povážlivém stavu.
Dnes již není pochyb, že moc padla do rukou skupin, které nejenže vyhledávají konflikt se Spojenými státy a Izraelem, ale jsou také extrémně konzervativní, netolerantní a nedemokratické. Utiskují vlastní obyvatelstvo, soudnictví a armádu nechaly ovládnout tvrdou rukou náboženských fanatiků a brání voličům hlasovat pro ty, kteří zastávají umírněnější názory. Práva žen a etnických a náboženských menšin byla odsunuta a často se vykonává na veřejnosti tím nejkrutějším způsobem trest smrti - jako prostředek k potlačení nekonformního chování.
V tomto ohledu je mimořádně příhodný komentář tajemníka hnutí Tire as Mãos de Caim, Sergia D'Elii. Zdůrazňuje nejdůležitější bod: za brutalitu režimu mulláhů není zodpovědný jen íránský fundamentalistický režim. Evropské vlády s ní souhlasí svým mlčením, tolerancí a neměnnou touhou po usmíření a ustupují íránským politikům a obchodnímu vydírání. Teheránský režim ohrožuje svým jednáním, které praktikuje po desetiletí, mír a bezpečnost celého světa a - což je ještě patrnější - svých vlastních občanů. Místo aby to Evropa vzala v potaz, vidí v Íránu řešení problémů Blízkého východu, zatímco ve skutečnosti je tím hlavním problémem Írán.
Írán, země s tisíciletou civilizací a kulturou, se dnes nachází v politováníhodné situaci, pokud jde o záležitosti jako demokracie, občanská práva a spravedlnost. Mají na tom vinu i některé naše západní země. Nezapomeňme na to, že vlády, například vláda USA a Velké Británie, celé roky podporovaly, vyzbrojovaly a udržovaly při moci dobře známou nestvůrnou diktaturu íránského šáha. Když byl šáh nakonec svržen lidovým povstáním, našli islámští extremisté zcela nevyhnutelně hojné příležitosti k tomu, aby se sami chopili moci a pěstovali pocity nenávisti vůči západu.
Poté přišlo přehnaně agresivní chování dalších administrativ USA a drastické sankce, což vedlo jen k dalšímu utrpení obyčejných Íránců a dále prohloubilo jejich nepřátelské cítění vůči západu. Nový prezident USA Obama dal najevo, že dává přednost boji inteligencí před bojem pěstmi, jak bohužel tak nešťastně činil předchozí prezident Bush, a snad přinese novou naději na zlepšení života íránského lidu a vztahů se západem.
Paní předsedající, Roxana Saberiová je dvaatřicetiletá novinářka s dvojím občanstvím - americkým a íránským, která absolvovala několik univerzit ve Spojených státech, Spojeném království a Íránu. Pracovala jako novinářka v Íránu a v této práci pokračovala i po vypršení své akreditace. Byla zatčena a odsouzena k osmi letům vezení na základě křivého obvinění ze špionáže pro Spojené státy. Na protest proti křivým obviněním a nespravedlivému soudu zahájila protestní hladovku. Je velice vyhublá. Začala pod lékařským dohledem pít slazenou vodu a nyní hladovku ukončila a čeká, že její volání bude vyslyšeno. Její zdraví i život jsou stále v ohrožení.
Včera BBC oznámila, že příští týden, 12. května, bude mít Roxana Saberiová slyšení před odvolacím soudem, ale to se bude opět konat jako neveřejné zasedání. Odsuzujeme bezdůvodné rozhodnutí Íránského revolučního tribunálu o Roxaně Saberiové. Kromě toho se domnívám, že je velmi důležité znovu naléhat na íránské vládní instituce, aby dodržovaly ustanovení všech mezinárodních nástrojů pro lidská práva, které Írán ratifikoval, zejména Mezinárodního paktu o občanských a politických právech a Všeobecné deklarace lidských práv - oba zaručují právo na spravedlivý soud.
Není to poprvé, co na tomto plenárním zasedání diskutujeme o Íránu. Tentokrát se soustředíme na nezákonné uvěznění Roxany Saberiové. Poprvé byla zatčena kvůli zjevně podružnému trestnému činu - nákupu vína -, což je v Íránu trestný čin. Poté však přišlo obvinění, že pracovala jako novinářka bez oficiální akreditace, které se později změnilo v obvinění, že byla americkou špiónkou. Íránská vláda uspořádala jednodenní neveřejný soud beze svědků a bez konkrétního obvinění, jež by bylo zveřejněno.
Není to poprvé, co íránská vláda pošlapala lidská práva, uvěznila nezákonně občany a vydala rozsudky porušující mezinárodní normy. Poprava Delary Darabiové, zadržení novinářky Maryam Malekové a obránců práv pracujících - to vše je jen několik příkladů. Musíme si uvědomit, že íránští fundamentalisté pokračují v pořádání politických soudních procesů a pokoušejí se tak dále zastrašovat ty, kteří přemýšlejí svobodně. Je politováníhodné, že Írán pokračuje ve své politice, kterou se sám izoluje, a nevyužívá iniciativy mezinárodního společenství a nové americké administrativy k normalizaci vztahů.
Toto se v Íránu považuje za spravedlnost. Středověké mučení a popravování žen - dokonce i těhotných - a dětí je běžné. Pošlapávání lidských práv je každodenní součástí života, a přesto jsou v tomto Parlamentu ještě lidé, kteří tento zkažený a nemravný režim podporují: stejně jako evropské společnosti, které nadále s Íránem obchodují a zavírají oči i uši před křikem utiskovaných. Hanba jim a hanba krutým mulláhům. Měli by si uvědomit, co učí historie: každý fašistický režim je odsouzen k zániku; svoboda a spravedlnost vždy zvítězí nad zlem.
(NL) Paní předsedající, moje původní řečnická doba byla nespravedlivě zkrácena, protože se blížila dvouapůlminutovému limitu. Závěr mé argumentace je ten, že nemůžete vytvářet změnu prostřednictvím zahraničních intervencí či jiných forem vojenského násilí. Byl to právě tento druh přístupu, který v minulosti vedl ke zrození stávajícího režimu. Jestliže ohrozíte Írán zahraniční intervencí, mnoho Íránců, kteří nynější vládu nenávidí, jí ve skutečnosti přispěchají na pomoc, aby bránili svou vlast.
Když mluvíme o historii EU, máme sklon tvrdit, že spolupráce vytvořila základ pro mír v Evropě, kde byl tak často typický pravý opak. Chci vám říci, že můj dědeček byl švédský voják sloužící za druhé světové války na norské hranici - Švédsko bylo v této válce neutrální. Nejblíže se můj dědeček dostal k válce tak, že ji občas letmo zahlédl - z bezpečné vzdálenosti. Takový byl po dlouhou dobu švédský vztah s Evropou - pozorování z dálky.
O několik let později, v roce 1997 po připojení Švédska k Unii, jsem se zúčastnil zakládání mládežnické organizace skupiny PPE (Youth of EPP) a sám jsem se stal jejím předsedou. Měl jsem tak možnost sledovat, jak evropská spolupráce funguje v praxi. Společně jsme hledali evropská řešení na evropské problémy. Poznali jsme nejen jeden druhého, ale vzájemně také svou historii a kulturu. To mě umožnilo poznat hlavní města Evropy - a sotva spočítám, kolik kostelů jsem v Evropě během této doby navštívil.
Za 20 let se Švédsko z pozorovatele zpovzdálí přeměnilo na aktivní článek evropské spolupráce. To pro změnu ovlivnilo švédské obyvatelstvo. Před deseti lety každý třetí obyvatel Švédska domníval, že členství v EU je pro zemi dobré, ale stejný počet si myslel opak. Dnes se to změnilo. Téměř dvě třetiny švédských občanů jsou přesvědčeni, že členství v EU je pro Švédsko dobré. V červnových volbách do Evropského parlamentu se více než 45 % Švédů rozhodlo jít k volbám. To je o 8 % více než v roce 2004 a překračuje to evropský průměr. V současnosti je Švédsko zemí, která si členství v EU cení a hodnotí ho kladně. Probudili jsme se trochu pozdě, ale usilovně jsme se snažili zpoždění dohonit. Je to vítězství nás všech, kdo věříme v evropskou spolupráci.
Pane předsedo, vážení poslanci, vážené poslankyně, stojíme před otázkou, jaký bude osud naší generace - společenský problém, který na rozdíl od mnoha jiných pomalu narůstá, a pouze špatným směrem. Naše planeta má horečku. Její teplota stoupá - a je na nás, abychom reagovali. Grónská ledová čepice se každým rokem zmenšuje o více než 100 kilometrů čtverečních. Ledovec v západní části Antarktidy taje stále rychleji. Víme, že jen roztávání grónského ledu by mohlo vést ke zvýšení mořské hladiny až o dva metry. Důsledky by byly dramatické. Pokud by hladina moře na celém světě měla stoupnout o pouhý jeden metr, jen v Asii by stovky milionů lidí byly nuceny opustit své domovy. Nejvíce ohrožení jsou lidé v Bangladéši, východní Číně a ve Vietnamu.
Objevily by se však také další závažné důsledky. Změní se počasí a hrozí, že mnoho druhů rostlin a živočichů by mohlo vyhynout. K tomu by došlo, i kdybychom se drželi cíle 2 °C stanoveného Organizací spojených národů, který minulý týden podpořily země G8 a Fórum největších světových ekonomik ve městě L'Aquila. Naše klima je ohroženo používáním fosilního paliva i naší závislostí na něm. To je špatná zpráva. A jaká je tedy ta dobrá?
Opatření pro boj se změnou klimatu mají navíc velice užitečné vedlejší účinky - účinky, které samy o sobě tato opatření opravňují. Budeme-li spotřebovávat méně energie, ušetříme peníze. Zlepšíme stav veřejných financí a zároveň domácnosti budou mít větší zdroje. Budeme-li investovat do obnovitelných energií, zvýšíme svou energetickou bezpečnost. Budeme méně závislí na dovozu ze zemí, které jsou někdy politicky i hospodářsky nestabilní. Naše investice do zelené ekonomiky vytvoří nové pracovní příležitosti a podpoří růst na desítky let dopředu.
Dovolte, abych uvedl konkrétní příklad. V lednu mnoho zemí EU pocítilo dopady plynové krize na Ukrajině. Minulý týden jsem hovořil s prezidentem Juščenkem o tom, co můžeme udělat, abychom zabránili opakování podobné situace. Současně je důležité umět se na věc podívat z druhé strany. Pokud by Ukrajina investovala do energetické účinnosti, tak aby země dosáhla stejné úrovně jako Česká republika nebo Slovensko, množství ušetřené energie by odpovídalo veškerému množství plynu, který země dováží pro svou vlastní spotřebu z Ruska. Ukrajina by se tak mohla stát nezávislou na dovozu plynu z Ruska, a navíc by ušetřila spoustu peněz - prostým zvýšením své vlastní energetické účinnosti. Právě tam musíme hledat odpovědi na otázky ohledně klimatu.
Jak toho tedy dosáhnout? Evropa musí postupovat společně a kolektivně. Musíme prokázat vůdčí schopnost a musíme dodržovat sliby. Evropa má klíčovou úlohu přimět druhé, aby se k mezinárodní dohodě připojili. Na celém světě musíme stanovit cenu za emise. Musíme začít používat vnitrostátní daně z uhlíku a obchodovat s emisemi. Pak se objeví alternativní možnosti citlivé k životnímu prostředí. Jestliže bude cena za používání fosilních paliv stanovena bez ohledu na klimatické dopady, celosvětové oteplování bude pokračovat. Alternativní možnosti se neobjeví. Opatření na zvýšení energetické účinnosti se nebudou ekonomicky vyplácet.
To však nestačí. Potřebujeme obsáhlejší odpověď na otázku "jak"? Nestačí omezit emise ve skupině zemí, které s omezeními dobrovolně souhlasí, ale které společně odpovídají pouze za 30 % emisí. Rovněž nestačí mít řešení, která jsou založena pouze na omezeních v nejrozvinutějších zemích. I kdyby snad země uvedené v příloze I snížily své emise na nulu, rychle narůstající emise v rozvojových zemí by nám přesto neumožnily dosáhnout cíle 2 °C.
Pane předsedo, vážení poslanci, vážené poslankyně, hospodářská a finanční krize se během několika týdnů rozšířila jako lesní požár po celém světě. Někteří lidé předem varovali, ale pro většinu lidí to bylo překvapení - zejména její rozsah a hloubka. V globálním světě se i problémy šíří rychle. Razance poklesu je taková, že nikdo nemá zázračný lék, jak se z této situace rychle dostat. Koordinovaný postup ze strany EU je naším nejlepším nástrojem jak čelit výzvám spojeným s krizí. Navíc se může stále ještě dost věcí zhoršit. Za dané situace EU prokázala v této době zkoušek vůdčí schopnosti. Dohodli jsme se na zárukách a pravidlech v rámci podpory bank. Shodli jsme se na společném plánu obnovy, který by měl povzbudit hospodářství.
Pro tři z 10 Evropanů produktivního věku je neudržitelné být vyloučen z trhu práce. Naším cílem musí být aktivní politika trhu práce, která společně s dobře fungujícím systémem sociálního zabezpečení je schopná změnu účinně zvládnout. Musíme posílit zaměstnatelnost jednotlivců a jejich schopnost prosadit se na trhu práce. Kromě toho musíme aktivovat a reaktivovat nezaměstnané. Pokud bude více lidí pracovat, bude možno poskytnout větší podporu těm, kteří nemají práci. Musíme se zaměřit také na reformy, modernizaci a přizpůsobení se nové skutečnosti. Svět mimo Evropskou unii nezůstává stát. Pohybuje se kupředu obrovskou rychlostí. To bychom měli vzít na vědomí a přijmout.
Důsledkem krize jsou myšlenky na posílení protekcionismu. Světová obchodní banka potvrzuje, že počet opatření, která omezují obchodování, v posledních třech měsících značně vzrostl. Vítám proto, že dohoda z L'Aquily o zahájení nového kola jednání v Dohá - s cílem zajistit, aby země světa se opět vydaly cestou napomáhající volnému obchodu, který, jak víme, je pro nás dlouhodobě výhodný. Cílem musí být Evropská unie, která vyjde z této krize posílena.
Institucionální rámec je však důležitý, neboť vymezuje, co můžeme dělat a ve kterých oblastech. Proto je ratifikace Lisabonské smlouvy tak klíčová. Smlouva přinese Evropské unii více demokracie, větší transparentnost a větší vliv na mezinárodní scéně. Ze všeho nejdůležitější však je, že pokud začne Lisabonská smlouva platit, uzavře se kapitola etapy spolupráce EU zaměřené dovnitř. Nyní nastal čas, aby se EU začala dívat směrem ven a kupředu. Švédské předsednictví je připraveno provést všechny přípravné práce, a zajistit tak hladký přechod na novou smlouvu, ale je pochopitelně nezbytné, aby smlouvu ratifikovaly všechny členské státy. Doufejme, že v následujících měsících se tak stane.
Mezinárodní trestná činnost stále více narůstá. Působení zločineckých sítí už není omezeno hranicemi jednotlivých států. Jsme svědky šíření obchodu s drogami a s lidmi. To ohrožuje naše demokratické hodnoty a představuje hrozbu pro naše občany. Zároveň je však svoboda volného pohybu přes hranice pro naše společenství stěžejní - možnost studovat, pracovat a žít v jiné zemi EU. Nová doba si však žádá nové odpovědi. Proto letos na podzim vypracujeme pro tuto oblast nový program, který bude nazván Stockholmský program. Tento Stockholmský program nabrousí nástroje, které v EU vytvářejí pocit bezpečí a které bojují proti organizovanému zločinu a terorismu.
Pane předsedo, vážení poslanci, vážené poslankyně, se silou a vlivem přichází mezinárodní odpovědnost, kterou se stále ještě snažíme převzít. Je to spojeno s povinností využívat tuto odpovědnost v nejlepším zájmu všech. EU musí pracovat pro mír, svobodu, demokracii a lidská práva. Máme odpovědnost podporovat nejchudší a nejzranitelnější země světa, odpovědnost řídit se rozvojovými cíli tisíciletí stanovenými Organizací spojených národů. Máme také odpovědnost podporovat činnost OSN v jiných oblastech, spolupracovat se strategickými partnery, pomáhat v místech světových krizí - ať je to mírový proces na Blízkém východě, Írán, Afghánistán, Pákistán, Severní Korea nebo velké výzvy na africkém kontinentu.
Pane předsedo, vážení poslanci, vážené poslankyně, výsledkem evropské spolupráce je, že dnes náš kontinent žije v míru a prosperitě, ve svobodných a stabilních podmínkách. Máme otevřené hranice a sociální model, který spojuje tržní hospodářství a vzájemnou úctu. To je naše společně sdílená Evropa. Naši občané však také chtějí vědět, že Evropa se řídí myšlenkami na budoucnost a že naše spolupráce má nejen historický smysl, ale je též namířená kupředu. Proto my, jako jejich volení zástupci, máme povinnost říci, co chceme s Evropou dělat. Dovolte, abych vám nastínil, jak vidím Evropu budoucnosti.
Pane předsedo, vážení poslanci, vážené poslankyně, je mi ctí, že zde mohu stát s vámi a zastupovat evropskou demokracii. Mnozí lidé mi říkali, že toto předsednictví bude nejtěžší za mnoho let. Je zde mnoho výzev a musíme být připraveni na věci neočekávané. Mnozí se ptají, zda země velikosti Švédska může tuto odpovědnost nést. Sama nikoli - ale společně dokážeme těmto výzvám čelit. Udělejme to s vizí a energicky, iniciativně a s odvahou. Evropa to potřebuje. Občané Evropy to potřebují. Evropský projekt se týká snu o společném řešení lidských problémů. Tento sen Evropu posiluje. Letošní rok, rok 2009, je pro evropskou spolupráci rokem osudovým. Máme možnost udělat další krok. Švédské předsednictví je připraveno tu výzvu přijmout. Přijměme ji tedy společně!
Pochopitelně, že odpovědnost za politiky trhu práce spočívá na členských státech, ale můžeme a měli bychom využít existující evropské nástroje, a pomoci tak udržet lidi v pracovním poměru a připravit je na pracovní místa budoucnosti. Evropská komise má proto v úmyslu předložit návrh na zjednodušení postupu strukturálních fondů a pro rok 2009 a 2010 zrušit nutnost národního spolufinancování z Evropského sociálního fondu. Také přesuneme zdroje na financování nové možnosti poskytování mikroúvěrů pro zaměstnanost a sociální začlenění. Věřím, že Parlament tyto návrhy podpoří.
Musíme přetvořit náš hospodářský model a do těžiště našeho sociálně tržního hospodářství navrátit hodnoty, které tam patří. Musíme vybudovat ekonomiku a společnost na základě příležitosti, odpovědnosti a solidarity, ekonomiku, která bude muset znovu objevit nové zdroje růstu, jelikož nemůžeme navždy spoléhat na měnový a fiskální stimul; Evropu otevřených a dobře fungujících trhů, Evropu inteligentního a zeleného růstu, Evropu s účinnější regulací a dohledem nad finančními trhy, Evropu, která posiluje svůj jednotný trh a plně využívá své možnosti, Evropu, která odolává vývoji směrem k fragmentaci trhu či protekcionismu.
Naše vůdčí úloha byla velice oceněna na jednáních zemí G8 minulý týden v L'Aquile a na Fóru největších světových ekonomik. O pokroku dosaženém na těchto zasedáních jste jistě slyšeli. Poprvé se všichni účastníci zavázali k tomu, že nárůst teploty nepřekročí 2° C, aby se dodržely požadavky klimatologů. To je zcela jistě vítaný krok vpřed, ale neměli bychom si dělat iluze, našemu cíli a našemu závazku se ostatní ještě nepřizpůsobili. Evropa je na této trnité cestě ve srovnání s ostatním světem daleko vpředu, což mě, upřímně řečeno, 145 dní před zasedáním v Kodani znepokojuje.
Evropská unie se neustále proměňuje, od počátečního léčení válkou rozpolceného kontinentu k budování vnitřního trhu, a poté až ke znovusjednocení Evropy. Během těchto uplynulých 50 let Evropa neustále překračuje očekávání, vyvrací pochybnosti. Jsem si jist, že zvládneme rovněž nové výzvy, kterým čelíme: položení základů k inteligentní zelené ekonomice budoucnosti. Uspějeme tehdy, pokud budeme respektovat základní poučení z půlstoletí evropské integrace - Evropská unie pokročí kupředu, pokud všechny její složky budou spolupracovat v duchu otevřenosti, důvěry a partnerství. Program švédského předsednictví to akceptuje, Evropská komise je připravena podílet se na tom, a jsem přesvědčen, že totéž platí v případě Parlamentu.
Za prvé, pane Buzku, zdravím vás jako disidenta a jako jednoho ze zakladatelů hnutí Solidarita, jako člověka, který pochází ze Slezska a který nikdy nezapomněl na své kořeny, svou historii a své hodnoty. Skupina Evropské lidové strany (Křesťanských demokratů) je hrdá také na to, že přesvědčila velkou většinu poslanců EP z celého politického spektra - včetně pana Schulze - aby vás zvolili jako mluvčího 500 milionů občanů. Ano, pane předsedo, vaše zvolení je symbolem této otevřené Evropy, této tolerantní Evropy, této politické Evropy prosazované skupinou PPE a většinou našich zde přítomných kolegů.
Pane úřadující předsedo Rady, pane předsedo Komise, očekáváme od vás, že v příštích šesti měsících přeměníte hlavní téma švédského předsednictví v činy - jinými slovy, v souvislosti s dvojí výzvou, kterou představuje hospodářství a změna klimatu, říkáme, že v zájmu překonání krize toho musíme dělat více, postupovat rychleji a plně zavést náš model sociálně tržní ekonomiky. Jsem pevně přesvědčen, že pouze silné hospodářství nám umožní provádět skutečnou sociální politiku, kterou potřebujeme.
Pokud jde o otázku boje proti globálnímu oteplování, skupina PPE od vás, pane Reinfeldte a pane Barroso, také očekává, že budete pracovat více a rychleji. Je úkolem Evropy, aby pod vaším vedením vedla svět do tohoto boje, který zde všichni považují za naléhavou prioritu. A není lepší příležitost něco dělat a věci urychlit, než konference o změně klimatu, která se bude konat v prosinci v Kodani, tedy na našem vlastním území!
Pokud jde o otázku změny klimatu, Evropa nepochybně prokázala, že pokud chce, dokáže jednat. Nynějším úkolem je umět toho využít a přesvědčit ostatní světové velmoci, aby se k nám připojily. Mám samozřejmě na mysli Spojené státy, které musí proměnit slova v činy, ale mám rovněž na mysli rozvíjející se země, ať je to Čína, Indie či Brazílie, které už nemohou přehlížet skutečnost, že se velkou měrou podílejí na globálním oteplování. Švédské předsednictví budeme proto posuzovat podle toho, jakým způsobem se vyrovnává s krizí, a na základě výsledků dosažených v oblasti životního prostředí.
Na závěr bych chtěl dodat, že Evropa musí mít odpovídající orgány, aby mohla důrazně působit na těchto dvou frontách. Poslední rok nám ukázal, že se stejnou smlouvou a se stejnou překonanou zásadou jednomyslnosti bylo možné dosáhnout v Evropě pokroku, ale bylo také možné uváznout na mrtvém bodě. Je to otázka politické vůle, pane Reinfeldte a pane Barroso. Jednejte rychle: to od vás v příštích šesti měsících požaduje skupina PPE. Do švédského předsednictví vkládáme důvěru. Jednejte rychle: to požadovali Evropané, když volili tento parlament, a to jim musíme dát, pokud chceme, aby se za pět let vydali k volbám ve větším počtu.
jménem skupiny S&D. - (DE) Pane předsedo, pane předsedo vlády Reinfeldte, dámy a pánové, švédské předsednictví přichází v době, která pro orgány EU představuje nový začátek. Nejen tento parlament začíná nanovo. Evropa se nachází v období přechodu mezi Smlouvou z Nice a Lisabonskou smlouvou a - jak všichni víme - je to období nejistoty, během něhož nicméně v Evropské unii a jejích členských státech potřebujeme jasná rozhodnutí v oblasti hospodářské a finanční politiky, v oblasti trhu práce a v otázkách politiky týkající se klimatu.
K otázce jistoty pracovního místa vám chci, pane Reinfeldte, říci, že to, co vážným způsobem ohrožuje pracovní místa v Evropě a co je dokonce ještě větší hrozbou pro sociální soudržnost, je judikatura Evropského soudního dvora. Jak jste právě sdělil, cestujete hodně po Švédsku a po Evropě. My rovněž a od našich občanů se dozvídáme, že nechtějí Evropu, kde se společnosti přesouvají ze země do země a snižují úroveň mezd. Potřebujeme proto iniciativu z Evropské unie.
Musíte se zabývat také další institucionální otázkou, a to jakým způsobem bude jmenována příští Komise. V tomto směru musím konstatovat, že do jisté míry získávám dojmu, že nejen vy, ale také všichni vaši kolegové v radě jste byli ovlivněni začátkem nového institucionálního období a nejistotou kolem toho, kterou smlouvu bychom měli ve skutečnosti použít jako základ pro svou činnost, a že nikdo doopravdy neví, kde se nacházíme. Připomíná to trochu Pipi Dlouhou punčochu spisovatelky Astrid Lindgrenové v její vile Vilekule - udělám si svět takový, jaký chci, aby byl. Úžasné!
Jestliže jmenujeme předsedu Komise na základě Smlouvy z Nice, budeme mít 20 komisařů. V tom případě by mě zajímalo, která země nebude mít žádného komisaře. Nato Rada přirozeně řekne "Ne, určitě nechceme způsobit masakr za zavřenými dveřmi. A tak máme výborné řešení - nejprve navrhneme komisaře na základě Smlouvy z Nice. Potrvá několik měsíců, než bude Komise ustavena, a do té doby občané Irska odhlasují a budeme mít Lisabonskou smlouvu. Pak můžeme hlasovat o všem možném na základě Lisabonské smlouvy. Skvělé!"
Proto bych chtěl naprosto jasně prohlásit, co očekáváme. Můj návrh, pane předsedo vlády, zněl, že byste neměl ihned přijímat oficiální rozhodnutí, ale měl byste nejprve vyslat svého kandidáta do Parlamentu, aby nám sdělil, co chce udělat pro oživení hospodářství, ochranu pracovních míst, pro boj se změnou klimatu, pro zavedení dohody o zaměstnanosti, iniciativy týkající se směrnice o veřejných službách a iniciativy zaměřené na zdokonalení směrnice o vysílání pracovníků a stanovení záruky mezi Komisí a Parlamentem ohledně hodnocení sociálních důsledků iniciativ Komise. Mohli jsme s kandidátem všechno projednat již před několika týdny, a zjistili bychom tak, zda získá v této sněmovně na základě svých návrhů většinu hlasů. Pak jste mohl oficiálně rozhodnout.
Pane předsedo, za prvé chci říci panu Reinfeldtovi, že naše skupina Aliance liberálů a demokratů pro Evropu bude plně podporovat priority švédského předsednictví, tzn. ratifikaci Lisabonské smlouvy, která bude, jak předpokládáme, urychleně a v plném rozsahu provedena, přípravu na vrcholnou schůzku o změně klimatu v Kodani, o této prioritě se tu již hovořilo a má naši plnou podporu, a nakonec stockholmský program.
Kromě toho, a to je tématem mého vystoupení, pane Reinfeldte, se chci zabývat otázkou, která zaznívá v každém vystoupení v této sněmovně - otázkou boje proti hospodářské a finanční krizi - a zároveň vám chci říci, že přebíráte vedení Evropské rady ve velice správné chvíli. Je dobré, že Radě předsedá právě Švédsko, protože máte v této oblasti konkrétní zkušenosti. V 90. letech minulého století Švédsko zažilo přesně stejnou hospodářskou krizi, jakou zažíváme dnes v celé Evropě a ve světě. Zažili jste krizi v oblasti nemovitostí. V 90. letech jste zažili také finanční krizi a všechny tyto problémy jste zvládli bezprostředním řešením problémů ve finančním odvětví.
Očekáváme, pane Reinfeldte, že využijete zkušenosti získané ve Švédsku, protože to byl úspěch, na rozdíl od Japonska, které už dlouhou dobu hospodářsky stagnuje. Švédsko se vymanilo z krize, protože jste okamžitě řešili problémy ve finančním odvětví, což se v Evropě v současné době neděje. Uvažuje se, že Spojené království znárodní banky, kdežto jiní - zejména Francie - je rekapitalizují. V Německu se v současné době pracuje na vytvoření "špatných bank", v zemích Beneluxu se zároveň provádí od všeho trochu. Výsledkem je, že neexistuje žádný jednotný přístup. Spojené státy stabilizují své banky a vyjímají toxické produkty, zatímco my máme i nadále problémy.
jménem skupiny ALDE. - Druhá věc je, že doufáme, že společně s Komisí také předložíte nový plán hospodářské obnovy, protože 27 různých plánů obnovy nepřinese v nadcházejících letech potřebné výsledky. Je naprosto nezbytné, aby se Rada a Komise v této věci společně ujaly vedení. Vím, že nyní existuje 27 plánů na obnovu na národní úrovni, ale vidíme, že tyto plány obsahují řadu protekcionistických opatření. Je to váš úkol, pane Reinfeldte, abyste kolegům sdělil, že lepší způsob řešení je společný postup s Komisí, vypracování jednotného plánu obnovy a investice do udržitelné energie a do nové ekonomiky.
jménem skupiny Verts/ALE. - (DE) Pane předsedo, pane Reinfeldte, pane Barroso, můj kolega pan Schulz řekl všechno, co se dá říci o obavách ohledně institucí, které moji skupinu trápí už dlouhou dobu vzhledem k nadcházejícím volbám předsedy Komise. Souhlasíme s tím, co řekl. Chceme, aby celá Komise a všichni pracovníci Evropské unie na nejvyšších místech byli voleni podle podmínek Lisabonské smlouvy, a v tom neustoupíme ani o krok. Chtěla bych však, pane Barroso, využít příležitosti a vysvětlit politické důvody, které stojí za pochybnostmi mé skupiny a za naším přesvědčením, že z politického hlediska nejste způsobilý uskutečnit to, co v současné situaci považujeme v Evropě za nutné.
Vezměte si například často uváděnou nutnost nově regulovat finanční trhy. Měli jsme vrcholné schůzky zemí G8, vrcholné schůzky zemí G20, rozšířené vrcholné schůzky zemí G8, evropské schůzky na nejvyšší úrovni. Jak daleko jsme dospěli? Podíváme-li se na situaci dnes a porovnáme-li ji s hrou Monopoly, kterou všichni známe, banky byly obnoveny, udělaly chybu a nešly do vězení, s veřejným souhlasem pobraly stovky milionů a pak prostě začaly hru znovu. Nemyslím si, že lidé začínají sýčkovat, když říkají, že další katastrofa je proto nevyhnutelná. Pane Barroso, co se stalo na váš důrazný zásah? Kde jsou vaše reálné výsledky? Žádný důkaz o nich není.
Co se týče politiky v oblasti klimatu, víte, že v průběhu celé evropské kampaně se naše Skupina Zelených/Evropské svobodné aliance zasazovala o iniciativu zelený Nový úděl. Jsme pevně přesvědčeni o tom, že je naprostý omyl stavět hospodářské strategie proti strategiím životního prostředí a klimatu, a toho jste se v posledních pěti letech, pane Barroso, opakovaně dopouštěl. Domníváme se, že je to hluboce zakořeněné v minulosti a je nutno s tím skončit. Musíme přemýšlet o hospodářském vývoji udržitelným způsobem a musíme uvést cíle v oblasti ochrany klimatu do souladu s cíli environmentálními. Prospěje to hospodářství a vzniknou stovky tisíc či dokonce miliony pracovních míst. Pan Piebalgs ve své studii znovu prokázal, že v posledních měsících se toto děje v energetickém odvětví. Podle našich zkušeností, pane Barroso, nejste s to zelený Nový úděl předložit.
Souhrnně mohu pouze říci, že pokud jde o ochranu klimatu, Evropané se na mezinárodní scéně v posledních měsících zviditelnili vzhledem ke svému váhání, které v sobě nově objevili - kam až chceme ve snižování cílů skutečně zajít? - a nové šetřivosti, což platí bohužel také pro Švédsko. Založení mezinárodního fondu na ochranu klimatu pro chudší země dopadlo nesmírně špatně. To, že stále ještě nevyšlo najevo, že Švédové například chtějí vzít peníze z rozvojových fondů a dát je do tohoto fondu na ochranu klimatu - to je hra s nulovým součtem a z hlediska chudších zemí je to naprosto nepřijatelné. Musíme s touto novou šetřivostí a novým váháním v Evropské unii rychle skoncovat.
Na závěr, pane Reinfeldte, řeknu něco pozitivního. Jsme ochotni se spolu s vámi bít za novou definici Lisabonské strategie a spolupracovat na ní s vámi. Řekl jste, že to zvládnete do konce roku. My vám s tím pomůžeme. Také vás podpoříme, pokud budete chtít udělat více s ohledem na východní Evropu a Rusko, ale zaměření se na skutečnou politiku v oblasti klimatu nesmí být pouze záležitostí novinových titulků, je nutné to také opravit ve švédském programu, v části psané drobným písmem.
Evropská konzervativní a reformní skupina pozorně vyslechla váš projev, pane předsedo vlády, a jsem rád, že mohu říci, že sdílíme vaše názory na velmi mnoho věcí. Za zvlášť důležité považuji vaše vyhlášení aktivních opatření pro řešení krize. Současná hospodářská krize je tou nejhorší krizí, kterou od 30. let minulého století naše společnost zažila, a vyvolává oprávněné obavy v celé Evropě - v chudších i v bohatších zemích, v zemích na severu i na jihu. Jsem rád, že jste této krizi vyhlásil aktivní boj, a jsem rád, že vidíte priority, které rovněž sdílíme - více svobody pro trh, méně regulace, více hospodářské svobody, větší otevřenost volnému obchodu. Toto jsou recepty na hospodářský růst našeho kontinentu, naší Evropské unie.
Mnoho lidí věří, že krize vznikla daleko od nás, ve Spojených státech, a způsobili ji bankéři, kteří jsou údajně příliš chamtiví. Zdá se, že představitelé vlád v členských zemích EU neměli s krizí nic společného. Jsou v tom nevinně. Ti, kdo se opájejí svou nevinností, nedělají pro boj s krizí nic. Domnívám se, že transparentnost by měla zahrnovat také diskusi o selhání politiky, která ke krizi přispěla, a samozřejmě také diskusi o bankéřích. Transparentnost je v kasinovém kapitalismu v módě.
Švédské předsednictví chce dále harmonizovat azylový zákon a učinit Evropskou unii přitažlivější pro migrující pracovníky. Azylová politika má být úzce spojena s politikou rozvoje. To je podle našeho názoru dobrá věc, ale na přísně střežených vnějších hranicích Evropské unie, zejména ve Středomoří, každým rokem umírají tisíce lidí, kteří hledají útočiště před pronásledováním, chudobou, přírodními katastrofami a válkami. Nehledě na nákladnou pohraniční kontrolu, sledování a systémy pro shromažďování údajů, což má zabránit nelegálnímu přistěhovalectví, Skupina konfederace Evropské sjednocené levice a Severské zelené levice vyzývá k humánnímu zacházení s uprchlíky a migranty a ke změně hospodářské a obchodní politiky, která by v první řadě umožňovala odstraňovat příčiny, které způsobují, že se lidé stávají uprchlíky.
Švédské předsednictví se zaměřuje na přístupnější trhy práce s cílem zajistit plnou zaměstnanost, a chce proto iniciovat reformy trhu práce a opatření zaměřená na rovnost pohlaví. Také my jsme pro strategii osvědčené pracovní praxe, která podpoří růst mezd a ve všech 27 zemích zavede ze zákona všeobecnou minimální mzdu. Chceme, aby se EU shodla na cílech v otázce minimální mzdy stanovené ve výši minimálně 60 % národní průměrné mzdy, aby se lidé nepropadali do chudoby, když mají placené zaměstnání.
Pane předsedo, dámy a pánové, ocenil jsem, že švédské předsednictví klade důraz na otázky, které znepokojují naše spoluobčany, naše voliče, a sice životní prostředí a změna klimatu, finanční krize, ochrana pracovních míst a boj proti trestné činnosti, neboť abychom dobře dělali svou práci, musíme být v souladu s těmi, kteří nás volili. Nejsme o nic lepší ani o nic horší než naši voliči, ale jsem pevně přesvědčen, že je důležité řídit se tím, co od nás požadují, a zdá se mi, že je to tak, jak jsem uvedl.
Musíme překonat krizi důvěry, která nepochybně existuje. Jejím příznakem je nízká účast ve volbách do tohoto parlamentu, a abychom to zvrátili, musíme jednat plně v souladu s vůlí našich voličů. Musíme se asi také vyhýbat srovnávání: vaše země sousedí s Norskem, já žiji poblíž Švýcarska. Tyto země nejsou členy Evropské unie, přesto však se jim daří dobře; mají stejné problémy, ale nejsou na tom o nic hůř než my, a tady je důležité, abychom pochopili a dokázali, že existence Evropské unie má smysl.
Pane předsedo, tento parlament ztrácí čas tím, že reguluje věci, které by si měly určovat samy členské státy. Naše strana se domnívá, že Evropská unie by se měla zabývat pouze tím, co souvisí s hospodářskou a měnovou spoluprací. Nizozemské zájmy nespustíme ze zřetele a švédské předsednictví budeme stále sledovat, neboť pro nizozemské občany nedělá nic. Chcete jen prosadit Evropskou ústavu, kterou nizozemští voliči odmítli a která je z 99 % totožná s Lisabonskou smlouvou. Rovněž necháváte bez povšimnutí nesmírně nákladné přesuny z Bruselu do Štrasburku, které se praktikují každý měsíc. Navíc jste tuto věc ani nezařadil na pořad jednání. Proč ne? Stojí to tisíce milionů eur a jediní, komu se ta myšlenka zamlouvá, jsou zřejmě lidi ve společnosti Ikea, kteří tak mají možnost prodávat stěhovací bedny a další skříně.
Přejeme si také, aby byla okamžitě ukončena jednání s Tureckem. Turecko je islámská země a islámská ideologie je zcela v rozporu s naší západní kulturou. Kromě toho Turecko vůbec není evropskou zemí, je to země asijská, a zároveň by turecké členství stálo občany Nizozemska další hromady peněz. Turecko může být dobrým sousedem, ale do evropské rodiny nepatří. Strana pro svobodu se staví za Evropu suverénních států, ale za švédského předsednictví probíhají další práce na budování federálního superstrátu, kde členské státy rozhodují o svých záležitostech čím dál tím méně. Doufáme proto, že občané Irska budou mít odvahu a v hlasování znovu řeknou Lisabonské smlouvě "Ne". Irové zde mají příležitost zaznít jako hlas občanů Evropy a jménem Strany pro svobodu se vás chci zeptat, jaké závěry vyvodí švédské předsednictví z výsledku irského referenda.
Velice si cením dialogu, který jsme vedli, a konzultace, o jejichž zavedení mě v červnu požádala Evropská rada. Zajišťovala to ministryně EU paní Cecilia Malmströmová. Také já osobně jsem se tomu věnoval, prostřednictvím kontaktů po telefonu i na zasedání, které probíhalo na lodi. Pluli jsme v stockholmských ostrovních vodách, seděli jsme a diskutovali o vzniklé situaci. Byl jsem požádán, abych zjistil, jaká je pravděpodobnost, že José Manuel Barroso, kterého Evropská rada navrhla za předsedu Komise, bude zvolen do druhého funkčního období.
Řada věcí, o nichž jste se zmínili, jsou základní otázky, na kterých chci během švédského předsednictví pracovat. Dovolte, abych řekl, že práce je u nás vždy na prvním místě. Chceme Evropu, kde práci má více lidí. Diskuse musí začít tím, jak toho dosáhnout. Stejně tak, jak poukázal Joseph Daul, se domnívám, že je to záležitost inovace a odborné přípravy, jinými slovy věcí, které v podstatě povzbuzují podnikání a zajišťují zaměstnanost. Podle mého názoru má Martin Schulz pravdu, když říká, že musíme být ostražití, abychom se nestali Evropou, kde soutěžíme na základě nevýhodných podmínek. Tuto diskusi vedeme u nás ve Švédsku a probíhá také po celé Evropě. Mít nízký nebo žádný plat není dobrý start pro boj s konkurencí; přesněji řečeno, pouze s dobrými podmínkami můžeme čelit hospodářské soutěži budoucnosti.
Dovolte, abych se zmínil o některých dalších věcech, které považuji za velice důležité pro vyvedení Evropy z krize. Viděl jsem, jak se Komisi - a podle mě je to důležité - podařilo obhájit zásadu vnitřního trhu v době, kdy se mnozí snaží dosahovat kompromisy a zavádět protekcionismus. Je velice snadné poslouchat ty, kdo se ptají: "Proč jste neuchránili pracovní místa v této určité zemi?", aniž by chápali, jaké důsledky by to přineslo, kdyby se takto chovali všichni. Kdybychom to udělali, v podstatě bychom udusili volný obchod a možnost přeshraničního obchodu. To, co v podstatě vytváří bohatství a prosperitu, by bylo rychle ztraceno, kdybychom neodolali možnosti protekcionismu. Domnívám se, že ochrana vnitřního trhu a volný pohyb je východiskem pro zajištění pracovních míst.
Jak již uváděli Martin Schultz, Rebecca Harmsová a Joseph Daul, myslím, že to je zároveň příležitost bojovat s tím prostřednictvím zeleného trendu a zaváděním hospodářství s nízkou hladinou emisí, o nichž po celém světě hovoříme jako o další cestě ven z krize. Důležité je, jak zvládáme financování a jak investujeme. Chci také říci - v tom se shoduji s Guyem Verhofstadtem - že švédská zkušenost s krizovým řízením v 90. letech minulého století byla taková, že toho lze dosáhnout pouze regulací veřejných financí. Zjistil jsem, že pokud jsou schodky velké a je nutná změna systému, jsou to právě lidé s nízkými příjmy a lidé nejvíce závislí na úřadech sociálního zabezpečení, na které se nemyslí. Rozumné nakládání s veřejnými financemi je proto dobrou politikou pro lidi, kteří jsou chudí nebo přežívají ze dne na den.
Rebecce Harmsové chci říci, že u nás ve Švédsku není zvykem, abychom za své závazky pomáhat byli kritizováni. Průměrná částka vynaložená v Evropě na tyto závazky činí 0,4 % hrubého domácího produktu. Švédsko je zcela výjimečné v tom, že na rozvojovou pomoc jde jedno procento našeho hrubého domácího produktu. Podle mě spolu tyto věci souvisejí. Udělali jsme si vlastní kontrolu pod vedením našeho ministra pro pomoc v rámci iniciativ OSN. Při tom jsme zároveň přesně určili, jak musíme při své činnosti v rámci rozvojové pomoci zohlednit změnu klimatu. Nelze provádět rozvojovou pomoc, aniž by se při tom brala v úvahu změna klimatu a její dopad na chudé části světa. Proto není možné tyto otázky oddělit a říkat, že toto je politika rozvojové pomoci a toto je politika v oblasti klimatu - přesněji řečeno obě spolu souvisejí a musí být v souladu.
Pokud jde o smlouvy, chtěl bych říci Martinu Schulzovi, že mým úkolem je zajistit, aby zde v obtížné době fungovalo efektivní evropské vedení. Musíme umět odpovědět občanům, kteří si přejí, abychom přijali opatření pro potírání finanční krize a pro otázky klimatu. Všichni jsme politicky činní a víme, že v oblasti politiky, pokud pozornost zaměřujeme dovnitř a diskutujeme o jménech a vůdčích schopnostech, to naši občané vnímají tak, že se k nim obracíme zády. Jsme zaměřeni dovnitř.
Proto ve své funkci udělám, co budu moci. Tímto úkolem mě pověřila Evropská rada s ujištěním, že naše spolupráce a náš respekt pro integritu Evropského parlamentu jsou spojeny - ať již na základě Smlouvy z Nice či Lisabonské smlouvy - při jednoznačném návrhu našeho kandidáta na funkci předsedy Komise. Pokud jde o José Manuela Barrosa, je důležité zmínit se o tom, že v Evropské radě měl jednomyslnou podporu, že jako kandidát byl velmi dobře známý a voličům se představil již před volbami. Přirozeně, že pro mě bylo snazší konat - pochopitelně jsem při tom respektoval skutečnost, že Evropský parlament bude mít možnost, až se budete cítit připraveni přijmout rozhodnutí, aby kandidáta navrženého Evropskou radou schválil, nebo odmítl. Mezitím je čas na diskuse, které José Manuel Barroso, jak je mi známo, již zahájil, čas na vedení dialogu o vývoji evropské politiky v příštích letech. Věřím, že toto už může být nyní schváleno na základě uzavřené dohody. Právě to evropští voliči nyní očekávají a nám to umožní pevné společné jednání.
Doufám však, že budeme mít k dispozici Lisabonskou smlouvu. Bude nutno provést potřebné úpravy ve složení Parlamentu, které bude podle Lisabonské smlouvy už jiné, neboť dojde k určitým změnám, a totéž bude nutno provést v případě Komise. Přesto však se Evropská rada řídila všemi aspekty vaší zprávy - Dehaenovy zprávy - která byla přijata valnou většinou. K tématu Evropské rady, předtím než oficiálně vyhlásila své rozhodnutí, vedly konzultace, při kterých se vzal v úvahu - a to je skutečně poprvé - také výsledek evropských voleb, nemluvě o tom, že zde byl kandidát podporovaný politickou silou.
Navíc, vzhledem k hospodářské a finanční krizi - a já se domnívám, že ti, kteří jsou pro silnou Evropu a kteří si přejí silnou Komisi, budou bezpochyby souhlasit - bychom teď neměli ponechat otázku předsednictví Komise nevyřešenou a čekat na konečnou ratifikaci Lisabonské smlouvy, kterou si všichni přejeme - přinejmenším si to přeje většina z nás - když nevíme, kdy tato smlouva vstoupí v platnost. Nezdá se mi příliš moudré v době hospodářské a finanční krize a v době, kdy nás čekají důležitá jednání v Kodani, ponechávat Evropskou komisi a její předsednictví ve stavu nejistoty. Ať je tomu jakkoli, je na Evropském parlamentu, aby rozhodl, a já jsem připraven zahájit demokratickou diskusi, stejně jako jsem to již udělal před pěti lety.
Evropská komise navrhovala více, ale naše členské státy přijaly tuto podobu. Chci vás upozornit, že některé členské státy - které na začátku této krize nebyly bez vlivu - navrhovaly postupovat bez jednotného plánu. Některé další navrhovaly fiskální stimul ve výši 1 % a Evropská komise okamžitě přišla s návrhem na 1,5 %, a automatické stabilizátory byly ve skutečnosti přibližně 5 %. Kromě toho jsme přijali důležitá rozhodnutí, pokud jde o podporu platební rovnováhy pro některé členy z oblastí mimo eurozónu, a také některé iniciativy na celosvětové úrovni.
Můžete se tedy spolehnout na to, že Komise udělá vše, co bude v jejích silách, aby posílila evropskou úroveň a společný přístup, o tom nemějme žádných pochyb. Buďme však k sobě upřímní: nejsme Spojené státy americké - nejsme sjednocený národní stát - a tak se samozřejmě nacházíme v různých situacích. Nemůžete požadovat to samé po Německu a Lotyšsku. V Evropě máme země, jimž je poskytována podpora platební bilance, a tak pochopitelně nemůžeme mít jeden univerzální přístup pro všechny. Musíme mít společný přístup, který však zohledňuje specifika jednotlivých států, protože to je současná evropská realita, se kterou se budeme potýkat i v blízké budoucnosti.
Máme především národní rozpočty. Stejně jako vy se proto domnívám, že pro zvládnutí krize a dosažení takového rozumného zeleného růstu, jaký si přejeme, potřebujeme koordinovanější evropský plán, ale zároveň musíme připustit, že máme 27 národních rozpočtů, že máme 27 ministrů financí, že kromě naší Evropské centrální banky máme 27 národních bank a je velmi důležité, abychom posílili euro a měli k dispozici udržitelné hospodářské a finanční politiky. Pokud tomu tak nebude, ohrozíme tím euro, jeden z největších úspěchů evropské integrace.
V této oblasti strana pana Reinfeldta - v rozporu s tím, co zde již dříve zaznělo - přichází s jakýmsi obrovským balíkem z historie domácí politiky. Poslední švédská konzervativní vláda přivedla Švédsko k rozpadu hospodářství a sociálně demokratická vláda pak musela strávit 10 let napravováním našich veřejných financí. Nemůžeme však dopustit, aby v době vážné krize staré nedostatky v domácí politice určovaly agendu celé EU. Jsou zapotřebí značné investice do pracovních míst, vzdělávání a zelené změny - nikoli nasadit podvyživeným ekonomikám dietu prostřednictvím rozpočtové disciplíny.
Také John Monks, generální tajemník Evropské konfederace odborových svazů, vyjádřil znepokojení nad tím, že sociální rozměr švédského předsednictví má tak malou prioritu. "Především hezká slova," prohlásil pan Monks, "velice málo, pokud jde o reálné plány." Moje skupina tyto obavy sdílí a sem patří také odborová práva pracujících, jak uvedl ve svém projevu Martin Schulz. Podmínky pracujících se zhoršily po rozsudku ve věci Laval a po rozhodnutích ve věci Viking, Rüffert a Lucembursko. Jejich práva byla oslabena.
(FR) Pane předsedo, máme před sebou dvě témata. Prvním tématem je krize. Jak každý ví, potřebujeme soudržnou a společnou reakci na hospodářskou a sociální krizi, a tedy evropský plán obnovy na zvýšení investic a podporu zaměstnanosti. Evropa musí dnes skutečně dokázat, že si pozorněji všímá našich spoluobčanů a je jim blíže, když se teď potýkají s problémy. Musí zintenzivnit pomoc těm, na které krize dopadá. Z tohoto pohledu je situace naléhavá.
Kromě těchto dvou hlavních témat je zde demokratický požadavek, který se týká procesu, za nějž odpovídáte vy jako švédské předsednictví. Cecilia Malmströmová - jsem ráda, že ji dnes mohu přivítat - ví lépe než kdokoli jiný, že mezi Smlouvou z Nice a Lisabonskou smlouvou existují určité velice důležité rozdíly, pokud jde o postup jmenování: na jedné straně prostá většina a na druhé straně kvalifikovaná většina, na jedné straně jmenování a na druhé straně navržení kandidáta a různý počet komisařů v závislosti na smlouvě. Pokud jde o mě, opravdu vás žádám, abyste zajistila respektování ducha a litery smluv. To spadá do vaší kompetence a je to velice důležité pro důvěryhodnost našich orgánů. Předem vám děkuji.
(SV) Pane předsedo, blahopřeji vám k vašemu zvolení. Nejprve chci pochválit vládu za přijetí konkrétního závazku ohledně Baltského moře a doufám, že zde dosáhneme pokroku. Také jste znamenitě hovořili o změně klimatu. A teď se samozřejmě těším, že tato rétorika bude převedena do praxe. Často říkáte, že Evropa a Švédsko zodpovídají pouze za malé množství světových emisí, ale pokud jsou členské státy EU domovem pouhých 8 % světové populace a zodpovídají za 30 % emisí, pak je také naší povinností brát velkou část činnosti v souvislosti s klimatem vážně. A zde postrádám konkrétní informace.
Chtěl bych se ještě zmínit o otázce stockholmského programu a otázce Acta. Pokud jde o Acta, musíme zde zajistit otevřenost. Německý ústavní soud prohlásil, že země musí mít větší vliv, že parlamenty musí mít větší vliv. Při jednání o Acta potřebujeme otevřenost. Nemůžeme jednostranně zavést dohled. Totéž platí pro moje rodné město a stockholmský program. Nechť se stane symbolem spojeným s přechodem EU od posedlosti terorem k lidským svobodám a právům a s posílením práva na azyl a na ochranu soukromí. Pak dosáhneme pokroku.
Pane předsedo, chci poblahopřát švédskému předsednictví k zařazení hospodářských výzev mezi priority. Zatímco zažíváme hospodářskou nejistotu, naše schopnost čelit jakýmkoli dalším výzvám se zjevně snížila. Správně jste jako prioritu stanovili nutnost oživení veřejných financí. Mimořádně vysoká míra veřejného dluhu totiž představuje velké a dlouhodobé ohrožení, a pokud se tím nebudeme nyní zabývat, může nás provázet po několik desetiletí. Ozdravení finančních institucí je však zároveň klíčem k opětovnému získání důvěry spotřebitelů a k návratu hospodářského růstu, nemluvě o penězích daňových poplatníků.
Z politického hlediska přirozeně sdílím názor předsednictví ohledně dvou hlavních krizí - hospodářské a klimatické - a tyto otázky mají samozřejmě prioritu. Kde však je analýza? Hospodářská krize a krize klimatická nebyly předurčeny osudem. Tyto krize mají svůj počátek v přijatých politických rozhodnutích. To je dobrá zpráva, neboť to znamená, že tyto krize můžeme prostřednictvím politických rozhodnutí také řešit - ale ze strany předsednictví nevidím žádnou známku, že by se politiky změnily. Jedná se o stejnou hospodářskou politiku, která nezohledňuje sociální či environmentální hlediska.
To, co já a mnoho našich občanů v programu hledáme, jsou práva pracujících, na něž se zaměřila pozornost po přijetí soudních rozhodnutí, a sociální otázky, na něž se nerýsují žádné odpovědi. Také jsme se nedozvěděli nic o pověstné progresivní politice rovnosti. Pokud jde o stockholmský program, vytvoří prý jistotu, ale v praxi se začíná projevovat stát Velkého bratra, který ohrožuje soukromí jednotlivců. V tomto programu nemůžeme v žádném případě přistoupit na omezení azylových práv či omezení našich práv jako svobodných občanů. Potřebujeme humánní azylovou a přistěhovaleckou politiku.
Tvořiví umělci a zejména nezávislí spisovatelé budou mít za úkol určovat hodnoty této nové Evropy. Jejich necenzurovaná představivost dokáže vrátit byrokratického džina, který se snaží zničit demokracii, zpět do lahve. Vždyť přece za zrodem společenské změny leží burcující myšlenky. Ti, kdo mohou nabídnout vidinu naděje, díky níž budou moci proniknout do myslí lidí - a Švédi v tom v minulosti byli obzvlášť dobří a v tomto ohledu mám naprostou důvěru ke své bývalé kolegyni Cecilii Malmströmové - mohou také vyvolat zájem lidí o společensko-politické otázky.
Takto jsem záměrně formuloval poslední odstavec své nové knihy na začátku nedávné předvolební kampaně, která přinesla závažné změny a k níž se pojí velké naděje, že vy, zejména vy ze Švédska, se svou velkou demokratickou tradicí a transparentností nyní rozpoznáte znamení doby. Nejenže čelíme hospodářské krizi - a zde Švédové prokázali svou šikovnost, neboť se jí do značné míry vyhnuli - ale musíme se také vypořádat s nebezpečnými pravicovými tendencemi. Jsem proto pevně přesvědčen, že my demokraté musíme společně hájit skutečnou transparentnost a především musíme stát při sobě v boji proti extrémní pravici.
Je také důležité, aby tato opatření nebyla ku prospěchu našich občanů jen dnes a zítra, ale aby zajistila i budoucnost našich dětí. Proto je také velmi důležité pokračovat v budování udržitelného hospodářství a v předcházení změně klimatu. Je dobře, že tyto otázky ve svém programu tak upřednostňujete. Upřímně doufám, že vaše úsilí v těchto oblastech pomůže sblížit členské státy a že se vám při přípravě kodaňské konference také podaří přimět největší hráče na světové scéně k tomu, aby při hledání řešení změny klimatu skutečně hráli svou úlohu.
Zmínil jste, že tento proces rozšíření bude pomalejší, než by si mnoho lidí na obou stranách přálo. Je však velmi důležité dávat jasné signály. Od švédského předsednictví zejména očekávám, že zejména lidem v jihovýchodní Evropě pomůže překonat problémy, kterým čelí (včetně problémů mezivládních), aby mohli cítit naději, že jejich cesta do Evropy nebude zablokována, ale že bude možné dosáhnout dalšího pokroku, i když to možná bude trvat o něco déle. Tyto země však samozřejmě musí provést nezbytné přípravy.
Zadruhé bych chtěl zmínit další téma, o kterém jste hovořil, jmenovitě otázku restrukturalizace hospodářství a propojení hospodářské politiky a životního prostředí. Již bylo řečeno, že v této věci máte naši plnou podporu. Jsem přesvědčen, že se jedná o důležitý úkol pro Evropu. Je pravda, že v tomto ohledu stojíme v čele, musíme toho však udělat ještě mnoho. Současně roste i nezaměstnanost. Míra nezaměstnanosti, které jsme dnes v Evropě svědky, dosud nedosáhla svého maxima. Bohužel se ještě zhorší.
Zejména severské země mají řadu dobrých příkladů aktivní politiky trhu práce. Ani jako Evropská unie ani jako jednotlivé členské státy nejsme schopni vytvářet pracovní místa, ale můžeme pomoci lidem, kteří o své pracovní místo přišli, práci znovu co nejrychleji najít. To máme na mysli pod pojmem sociální Evropa - tuto aktivní politiku trhu práce, kterou v jednotlivých členských státech potřebujeme a o které musí Evropská unie, a zejména Rada vysílat navenek jasný signál. Zelená restrukturalizace hospodářství nakonec povede k nižší, a nikoli vyšší nezaměstnanosti. Právě to všichni požadujeme.
Pane předsedo vlády, jen několik důležitých věcí. Musíte také své kolegy v Radě přesvědčit, že protekcionismus je ohavnost. Síla Evropské unie spočívá v jejích otevřených hranicích a volném obchodu. Státní dotace pro záchranu automobilového průmyslu nejsou správným řešením. Finanční krize volá po novém globálním pořádku, předpisy však musí být vyvážené a nesmí překračovat jisté meze. Letos na podzim, jak zde již někteří zmínili, se Evropská unie musí přiblížit řádné azylové politice. Energetická politika, jak někteří uvedli, vyžaduje realismus i solidaritu. Žádné nové krize s dodávkami plynu, žádnou jednostrannou závislost. Ve volební kampani byl důležitou otázkou internet. V této oblasti nese Švédsko velkou odpovědnost za to, aby dovedlo tzv. telekomunikační balíček k úspěšnému závěru. I ve virtuálním světě musí platit právní předpisy.
Evropská unie musí mít odvahu předložit návrh týkající se nejen snížení vlastních emisí EU, ale i zásady sdílení zátěže, kdy všechny průmyslové země splní snížení emisí podle pokynů Mezivládního panelu pro změnu klimatu (IPCC). Nejdůležitější je, abychom dosáhli cílů v oblasti snižování emisí stanovených pro rok 2020. Zadruhé je třeba si uvědomit, že rozvojové země nebudou schopny se přizpůsobit systému přiměřených mezních hodnot emisí, pokud jim finančně nepomůžeme na zcela nové úrovni, a Evropská unie by měla být schopna předkládat návrhy i v této věci.
(DA) Pane předsedající, při čtení pracovního programu švédského předsednictví mě zarazily dvě věci. První jsou všechny sliby o tom, jak bude Evropská unie využita k vytvoření lepšího hospodářství pro řešení problémů klimatu a dalších, ale bez jediného slova o problémech, které Evropská unie vytváří na našich trzích práce, o problémech, které vytváří v našem odvětví rybolovu, v naší ekonomice v souvislosti s bojem proti trestné činnosti, a tak bych mohl pokračovat. To je první zásadní zjištění, které můžeme při čtení švédského pracovního programu učinit - že EU představuje jen řešení a že EU není problém. To vypovídá více o švédském předsednictví nežli o Evropské unii. Druhou věcí je to, že v programu není ani zmínka o skutečnosti, že druhý říjen bude jedním z nejvýznamnějších dnů v celé historii Evropské unie a že se tak stane během švédského předsednictví. Samozřejmě mám na mysli druhé referendum. Není tam ani slovo o tom, co švédské předsednictví učiní, aby byly tzv. záruky, které byly dány irskému lidu, jako takové též dodrženy. Viděli jsme, jak byli lidé oklamáni - oklamáni ve věci referenda a ve věci demokracie. Co švédské předsednictví udělá, aby zajistilo, že k tomu nedojde znovu?
Představili jste svůj program, který je velmi náročný. Rád bych vás ale požádal, abyste zvážili, zda bude mít Švédsko odvahu na to, aby zvláště po zkušenosti s krizí finančního trhu přikročilo k přijetí eura, zvláště když jste říkal, že Pakt o stabilitě a růstu je třeba dodržovat. Vy samozřejmě nemáte žádnou doložku o neúčasti jako například Spojené království a Dánsko a splňujete nyní všechny podmínky. Budete mít odvahu během svého předsednictví dále stabilizovat Evropu a stát se členem eurozóny?
Pane předsedo vlády, souhlasím s tím, že vaší prioritou je politika klimatu a strategie pro region Baltského moře, ale pokud jde o váš písemný program, mám jednu prosbu: věnujte prosím více pozornosti, než kolik je jí v návrhu, boji s krizí finančního trhu. Žádný další projekt nebude mít šanci, pokud nebude krize na finančních trzích a v hospodářství vyřešena co nejrychleji. K tomu potřebujeme jasná pravidla. Nestačí, aby kurs znovu určovalo londýnské City. Potřebujeme jasná pravidla pro sociálně tržní hospodářství, protože tržní hospodářství bez pravidel nemůže fungovat a nezíská většinovou podporu. Proto byste měli ještě jednou zvážit, ačkoli váš program plně podporujeme, zda byste neměli více než doposud upřednostňovat problém překonání krize finančního trhu. Velice vám děkuji a přeji hodně štěstí v těžké a vzrušené době.
Dnes se ve Stockholmu scházejí ministři, aby jednali o stockholmském programu. Je dobré, že má být nyní vypracována strategie pro oblast právních předpisů. Části návrhu jsou dlouho očekávány. Doufám, že konečně dojde k ratifikaci Evropské úmluvy o lidských právech - právech dítěte a obětí trestné činnosti. Tím můžeme dosáhnout něčeho skutečně dobrého, má to však i jistý háček, konkrétně hrozba pro otevřenou společnost, kterou stockholmský program obsahuje.
Proti hrozbám pro otevřenou společnost musíme bojovat pomocí metod otevřené společnosti. Některé prvky obsažené ve stockholmském programu nejsou ani liberální ani humánní či prozíravé. Registrování našich cest, hromadné uchovávání osobních údajů a systematické mapování hospodářských transakcí není liberální, ani tolerantní či prozíravé. Ať Stockholm znamená otevřenost, svobodu a toleranci, a nikoli registraci, dohled a netoleranci. Kromě toho jsem přesvědčena, že je třeba ukončit naši práci ve Štrasburku.
Systém je narušený a musí být zásadně reformován. Finanční instituce se již staví proti předpisům, které potřebujeme k tomu, abychom předešli budoucímu zhroucení. Musíme více integrovat naše politiky v oblasti sociální a ekonomické a v oblasti klimatu a energetiky s cílem zachovat pracovní místa a vytvořit důstojné podmínky k životu a práci. Na prosincovém summitu o změně klimatu potřebujeme průlom. Více než kdy jindy potřebujeme nový závazek k rozvojovým cílům tisíciletí a z aktuálnějšího hlediska, pane úřadující předsedo, vyjadřuji politování nad tím, že nepožadujete okamžitý konec obklíčení pásma Gazy ani nenaznačujete žádné přání znovu zintenzivnit snahy o mír spolu s prezidentem Obamou.
Jako poslanec z Irska bych chtěl Parlamentu připomenout, že politická ironie je vlastností v Irsku velmi ceněnou. Jonathan Swift, autor Gulliverových cest, jednou britské vládě navrhl, že by bylo možné řešit chudobu v Irsku tím, že bychom byli vyzváni k pojídání svých malých dětí. Nemyslím si, že lidé v Irsku si nechají ujít historickou ironii Strany nezávislosti Spojeného království, která navrhuje, že přijede do Irska prosazovat nezávislost Spojeného království na Evropské unii, jako příležitost k srdečnému zasmání. Bude to něco, vidět, jak pan Nigel Farage, oděný v barvách britské vlajky a se skřítkovskou čepicí na hlavě, ruku v ruce s Gerrym Adamsem, bývalým vůdcem IRA, a Joem Higginsem, mým kolegou zde v Parlamentu, budou každý se svým vlastním protichůdným programem vyzývat, aby lidé hlasovali proti Lisabonské smlouvě. Věřím, že Irové řeknou tomuto zvláštnímu cirkusu totéž, co řekli straně Libertas: zmizte!
(ET) Dámy a pánové, jako zástupce Estonska, jednoho ze sousedů Švédska, se kterým je spojeno Baltským mořem, bych chtěl upozornit na jednu z priorit předsednictví, konkrétně na strategii pro region Baltského moře. Strategie, jež byla iniciována za aktivní účasti mého sociálně-demokratického kolegy z předchozího parlamentu, nynějšího estonského prezidenta Toomase Hendrika Ilvese, je velice důležitá pro celou Evropu, a já bych chtěl předsednictví poděkovat za to, že strategii učinila prioritou.
Je to též dobrý příklad toho, jak mohou iniciativy navrhované poslanci Evropského parlamentu dosáhnout konkrétních výsledků. Rád bych vyzval švédské předsednictví k provádění strategie pro region Baltského moře, k němuž nyní existuje vzácná příležitost. K tomu musíme zajistit finanční prostředky pro nyní prázdnou rozpočtovou položku v rozpočtu Evropské unie. Doufám, že strategie bude během švédského předsednictví v Evropské radě přijata. Existují i dvě další oblasti, které jsou pro mě zajímavé: jako bývalý ministr financí se domnívám, že řešení hospodářské krize a provádění transparentnosti ve finančním sektoru je velice důležité ... (vystoupení bylo přerušeno)
(LV) Pane předsedo, pane Barroso, pane Reinfeldte, nejprve bych chtěl švédské vládě blahopřát k cílům, které pro své předsednictví stanovila. Není to pro Evropu snadná doba, je to doba plná výzev. Z mnoha důležitých priorit, které si Švédsko pro své předsednictví stanovilo, bych chtěl upozornit na strategii Evropské unie pro oblast Baltského moře, a zejména na její část týkající se zabezpečení trhu s energií. Společné zajištění evropského trhu s energií nebude možné, dokud budou v Evropě existovat rozdělené a navzájem izolované trhy s elektřinou i plynem. Z historických důvodů je tento problém v oblasti Baltského moře zvlášť velký. Abychom tento problém vyřešili a rozložili riziko související s dodávkami energie, potřebujeme společnou energetickou politiku Evropské unie. Základními kameny takové politiky musí být nejen energetická účinnost a obnovitelné zdroje, ale rovněž zřízení společného trhu s elektřinou a plynem s provozním propojením. Strategie Evropské unie pro oblast Baltského moře je krok správným směrem. Jejím cílem je postupně propojit energetické trhy v oblasti, a překonat tak nedostatky propojení a vytvořit společné tržní mechanismy. Dědictvím okupace oblasti Baltského moře Sovětským svazem je rozdělený a částečně izolovaný trh, což zvyšuje naše riziko v oblasti dodávek energie. Naším úkolem pro budoucnost je tento stav změnit, a tím zlepšit zabezpečení našich energetických dodávek. Přeji švédskému předsednictví hodně štěstí, aby se tohoto důležitého úkolu energicky chopilo. Děkuji vám za pozornost.
Přirozeně zde byla zdůrazněna hospodářská krize. Velké skupiny, velké společnosti vždy získávají pozornost. Chtěl bych zdůraznit, že při diskusích o finančních záležitostech by neměli být opomenuti ani drobní loajální dodavatelé. Chtěl bych také upozornit na zvláštní hodnoty strategie pro oblast Baltského moře. Jsem přesvědčen, že strategie pro oblast Baltského moře by mohla zvýšit legitimitu celé Evropské unie. Největší vnitrozemské moře Evropy může a musí být zachráněno. Strategie pro oblast Baltského moře může pomoci i v kontrole trendu trestné činnosti a nezákonného obchodování. Je to také důležitý environmentální problém, o kterém by bylo možné říci, že vyžaduje vlastní kodaňskou konferenci.
Dovolte mi poukázat jen na jeden problém, pane předsedo vlády Reinfeldte. Je zásadní, abychom se soustředili na jednu z hlavních priorit, konkrétně na agresivní plán pro budoucnost automobilového průmyslu v Evropské unii. Podle mého názoru jsme takový plán dosud neměli nebo přinejmenším jsme ho měli velmi zanedbatelný, a myslím, že v tomto byste s námi souhlasili. Rozhodně není příliš pozdě. Záchranný plán pro společnost Opel je v plném proudu a svět se dosud nezbavil démonů protekcionismu, dokonce ani Evropa. Dřímají pod povrchem a švédská společnost je postižena právě tak, jako my v Belgii, jako lidé ve Francii, Německu a na Slovensku. Všichni jsme na stejné lodi.
Potřebujeme k této situaci přistupovat se vzájemnou solidaritou a koordinací, a nikoli "každý za sebe", a nesmíme se snažit si navzájem přistřihovat křídla. Pane předsedo, myslím, že zde máte jedinečnou příležitost pracovat s předsedou Komise, to také vysílá jasný signál Komisi, a vypracovat společný plán, společný plán, pane Barroso, pro budoucnost našeho automobilového průmyslu, a tím jej dovést do 21. století.
(HU) Podle našeho názoru je Švédsko synonymem pro Evropu. Tato země je domovem prosperity, bezpečnosti a svobody, kde jsou otázky lidských práv a svobod právě tak důležité, jako problémy hospodářství a změny klimatu. Pak tu máme parlament členského státu Evropské unie, který dne 30. června 2009 přijal jazykový zákon, který stanoví, že pokud kdokoli včetně vás všech nebude nazývat hlavní město dané země jeho jménem v úředním jazyce země, Bratislava, ale použije německý název Presburg nebo maďarský název Pozsony, může klidně dostat pokutu ve výši 5 000 EUR. Důvodová zpráva k novele jazykového zákona uvádí, že ochrana národního jazyka má v některých případech přednost před svobodou projevu a právem na soukromí. Evropská unie, která takový zákon přijme, již není Evropou svobody. Žádám švédské předsednictví, aby vynaložilo veškeré úsilí k tomu, aby zajistilo zrušení tohoto zákona a aby slovenská hlava státu tento zákon nepodepsala.
(HU) Chtěla bych vás upozornit na dvě priority švédského předsednictví, které mě na tomto seznamu velmi potěšily. První z těchto priorit je jednoznačný odpor vůči diskriminaci, rasismu, antisemitismu, xenofobii a homofobii. Myslím, že význam této otázky zvláště zdůrazňuje skutečnost, že jsme viděli, jak zjevná byla podpora krajní pravice v několika evropských zemích ve volbách do Evropského parlamentu. Proto je odpovědností každého z nás včetně Parlamentu a současného předsednictví zajistit, aby se ti nejzranitelnější nedostali do obtížné situace. Zejména musíme učinit vše pro to, abychom zajistili, že nedojde k žádné spolupráci stran, které se prohlašují za demokratické, a stran extremistických. Velmi dobrým příkladem toho je slovenský jazykový zákon, který zde dnes byl již při několika příležitostech zmíněn a který je velmi diskriminační, jak bylo popsáno. Druhou prioritou, kterou bych chtěla přivítat, je série evropských opatření, která mají být přijata a jejichž cílem je začlenění romských komunit.
(PL) Pane předsedo, další rozšiřování Evropské unie a budoucnost Lisabonské smlouvy patří k cílům švédského předsednictví. Německý ústavní soud nedávno rozhodl, že Lisabonská smlouva může být přijata pouze s podmínkou, že bude zaručena přednost Spolkového sněmu a Spolkové rady, což zpochybňuje myšlenku evropského federalismu. Lisabonská smlouva se tak změnila v právní monstrum, což zaznamenali nejen Němci, ale i Irové ve svém referendu a prezidenti České republiky a Polska. V této souvislosti by švédské předsednictví mělo iniciovat celoevropskou debatu na téma úlohy vnitrostátních parlamentů všech 27 členských států a mělo by vypracovat nový model spolupráce mezi suverénními evropskými národy.
(MT) Chtěl bych poděkovat předsedovi vlády Reinfeldovi za to, že s námi zůstal až do samého konce této rozpravy. Očekáváme, že předsednictví provede tři důležité priority. První je stockholmský program v oblasti spravedlnosti, svobody a práva. Musíme zajistit, aby bylo co nejdříve dosaženo dohody o tomto programu. Druhou prioritou je provádění Paktu o přistěhovalectví a azylu. Budeme od vás očekávat, pane předsedo vlády, že zajistíte, abyste loni schválený pakt prováděli. Zatřetí, v minulém měsíci bylo v Evropské radě dosaženo dohody o pilotním projektu sdílení zátěže v oblasti přistěhovalectví. Máte před sebou hodně práce, pane předsedo vlády, a my společně s naším předsedou vás budeme bedlivě sledovat, abychom zaručili, že tato práce bude vykonána.
Je politováníhodné, že švédské předsednictví se smiřuje s neformálním a sporným rámcem skupiny G20. Je tragické, že Evropská unie, podle pana Barrosa, který citoval generálního tajemníka OSN, tato lokomotiva světa nemá vedení a postrádá v této oblasti strategickou vizi v době, kdy prezident Obama vyhlašuje svůj závazek vůči celosvětové správě věcí veřejných. Namísto toho jsme pouze vyslechli papeže, který trvá na neodkladné potřebě reorganizovat Radu bezpečnosti OSN a instituce vzniklé na základě dohod z Bretton Woods.
V této souvislosti bych poukázal na to, že v příštích šesti měsících budeme jako Evropská unie a Švédsko jakožto předsednická země muset čelit problémům, které se týkají nedodržování lidských práv v Bělorusku. Již po šest měsíců jsou tři podnikatelé, pan Avtuchovič, pan Leonov a pan Osipienko drženi ve vazbě a nemohou dosáhnout spravedlivého rozsudku. Ze 12 mladých aktivistů, kteří se v lednu 2008 účastnili demonstrace, bylo 11 odsouzeno k vazebnímu trestu a před několika dny byl jeden odsouzen na rok do vězení. Pane předsedo vlády, v příštích šesti měsících prosím věnujte pozornost otázce porušování lidských práv v Bělorusku.
Vím, že čekáte na hlasování. Dovolte mi poděkovat vám, že jste velmi dobře zastupovali své příslušné politické skupiny. Beru na vědomí vaše nadšení a očekávání ve vztahu ke švédskému předsednictví, vaše přání, abychom byli aktivnějším účastníkem jednání o klimatu a přijali opatření k boji proti finanční krizi a hospodářské recesi. Zmínili jste naši strategii pro oblast Baltského moře, náš stockholmský program, naše trvalé úsilí o pokrok ve věci rozšíření a já bych vám všem chtěl poděkovat za podporu, kterou v této věci cítíme.
Ačkoli švédské předsednictví při představení svého programu zmínilo lidi a problémy nezaměstnanosti, neuvedlo jediné opatření ke změně stávajících politik, jež tyto problémy zavinily. Právě naopak. Zvláště zdůraznilo politiku volné hospodářské soutěže v co nejširší škále oblastí včetně služeb a zahraničního obchodu. Vsadilo vše na obnovu finančních trhů, na znovupřijetí paradigmat Paktu stability a obhajobu neoliberalismu, což bezesporu povede k novým útokům na sociální a pracovní práva.
Také neopomnělo trvat na novém referendu v Irsku o návrhu Lisabonské smlouvy, které je již naplánováno na 2. října, v rámci pokračujícího vydírání irského lidu s cílem rychleji pokročit při ničení veřejných služeb a omezování sociálních práv včetně oblastí sociálního zabezpečení, zdraví, vody, sociální ochrany a práv pracovníků. Není těžké předpovědět, že předloží nové návrhy směrnic, které se pokusí přijmout stejné postoje jako návrhy, které byly odmítnuty v předešlém legislativním období.
Vítám nadcházející předsednictví a chtěla bych vyjádřit naději, že jako třetí člen trojky předsednictví Rady bude Švédsko pokračovat v práci, která byla zahájena během českého a francouzského předsednictví v oblasti sociálního začleňování Romů. Výsledky práce odcházejícího českého předsednictví narušilo mnoho činitelů, celkový obraz z hlediska romských otázek je však pozitivní. Romská platforma zasedala poprvé v dubnu v Praze, zatímco v červnu Evropská rada posílila své obecné cíle a nabídla Romům rovné příležitosti tím, že vyzvala Komisi a členské státy k boji proti chudobě a sociálnímu vyloučení postihujícímu Romy.
V tomtéž dokumentu Rada přijala společné základní principy stanovené v Praze pro dosažení sociálního začlenění Romů a výzvu pro veřejné politické činitele, aby tyto principy vzali v úvahu a dodržovali je. Na základě výsledků, kterých trojka dosud dosáhla, doufám, že švédské předsednictví bude romským otázkám přinejmenším věnovat větší pozornost. Doufám například, že nadcházející konference o trhu práce otevřeném pro všechny, která se má konat v říjnu, a summit o rovných příležitostech, který se má uskutečnit v listopadu, se budou zabývat problémem největší evropské menšiny jako svou hlavní prioritou. Z hlediska počtu obyvatel je tato skupina skutečně značně větší než počet obyvatel Pobaltí, které si toto předsednictví stanoví jako prioritu. Také doufám, že švédské předsednictví půjde nad rámec již přijatých teoretických přístupů a organizačních otázek, o nichž již bylo rozhodnuto, a začne přijímat konkrétní opatření, a tím tyto rámce uvede do praxe.
EU dnes stojí před obrovskými výzvami: hospodářská a finanční krize, alarmující růst nezaměstnanosti a změna klimatu. Míra nezaměstnanosti v Evropské unii v současné době činí 8,9 %, zatímco 19 % lidí mladších 16 let a 19 % seniorů je vystaveno riziku chudoby. Lidé přicházejí o svá pracovní místa, mnoho podniků krachuje a státní rozpočty mají velký schodek. Švédské předsednictví Evropské unie má vůči jejím občanům obrovskou odpovědnost. Musí obnovit jejich naději v důstojný život a položit základy pro hospodářskou obnovu tím, že všechny přivede k tomu, aby táhli za jeden provaz. K prioritám švédského předsednictví patří opatření, jako je zvyšování energetické účinnosti, využívání energie z obnovitelných zdrojů a lepší zabezpečení dodávek energie do Evropské unie. Doufám, že švédské předsednictví Evropské unie bude začátkem éry prosperity a zaručí na příštích 40 až 50 let dobu hospodářského růstu. Jsem přesvědčena, že více než kdy jindy musíme nyní investovat do vzdělávání, výzkumu, energetické účinnosti a především do lidí. Švédsko je známo svou sociální politikou a vysokou životní úrovní. Proto bych vám spolu s kolegy z Evropského parlamentu a všemi občany Evropy chtěla popřát mnoho úspěchů a doufáme, že toto funkční období bude odrazovým můstkem do nové budoucnosti.
písemně. - (EL) Priority švédského předsednictví znamenají eskalaci útoku Evropské unie proti nejnižším třídám, jehož cílem je ochránit další zisky sjednoceného eurokapitálu přesunutím břemene kapitalistické recese na pracující a nejnižší třídy. Švédské předsednictví se v rámci lisabonské strategie snaží urychlit kapitalistické restrukturalizace. V epicentru tohoto útoku proti pracujícím stojí snižování mezd a důchodů, úplné zničení pracovních vztahů, práv pracovníků a systémů sociální ochrany a pojištění a ještě větší komercializace zdravotnictví a vzdělávání.
Domnívám se, že si jste všichni vědomi toho, že Evropská unie zaujala k těmto událostem velmi důrazný a zásadní postoj. Opakovaně jsme řekli, že otázky ohledně průběhu voleb jsou problémy, které musí íránské orgány skutečně prošetřit a vyjasnit. V reakci na události, které vidíme v ulicích Teheránu, jsme se vyjádřili zcela jasně. Odsoudili jsme tvrdé zásahy, násilí a používání síly proti pokojným demonstracím, které jsme pozorovali, odsuzujeme tvrdé zásahy proti novinářům, sdělovacím prostředkům, komunikačním prostředkům a protestujícím. Je to v rozporu nejen s normami a hodnotami, které zastupujeme, ale samozřejmě i s touhou po otevřenější společnosti usilující o reformy, kterou vyjádřilo tolik Íránců.
Nežli skončím, dovolte mi poznámku k jedné otázce, která nás zde velmi zaměstnávala, a to je skutečnost, že íránské orgány skutečně zadržely řadu osob, které jsou pracovníky evropských misí, i některé evropské státní příslušníky. V těchto věcech jsme ve stálém kontaktu s íránskými orgány. Domníváme se, že případná obvinění vznesená proti nim jsou nepodložená a já vás mohu ujistit, že se budeme stále snažit všemi možnými cestami spolupracovat s íránskými orgány, aby byly tyto záležitosti uspokojivě vyřešeny - to znamená, aby byly dotčené osoby propuštěny.
členka Komise. - Pane předsedající, toto je moje první příležitost blahopřát všem poslancům k jejich zvolení do nového Evropského parlamentu. Jménem Komise mohu říci, že se velice těšíme na konstruktivní spolupráci s vámi, samozřejmě včetně některých nejnaléhavějších mezinárodních problémů, před nimiž stojíme, a k nimž nepochybně patří i téma dnešní rozpravy. Má kolegyně Benita Ferrero-Waldnerová je tento týden na cestách, a proto jsem se nabídla a s potěšením jejím jménem dnes v Parlamentu promluvím.
Plně podporujeme prohlášení a postoje, které dosud zaujalo předsednictví, Rada a Komise, ale žádáme také Radu, aby zajistila, že nové členské státy EU a jejich vyslanci v Teheránu budou plně dodržovat hlavní směry Evropské unie týkající se obhájců lidských práv a předcházení mučení. Také bychom chtěli Komisi sdělit, že trváme na tom, aby byly využity všechny dostupné prostředky. Měli bychom v Íránu podporovat a posilovat organizace občanské společnosti, zejména prostřednictvím evropského nástroje pro demokracii a lidská práva, a vynaložit veškeré úsilí na obnovenou spolupráci s íránskou občanskou společností v takových nesporných oblastech, jako je boj proti pašování narkotik, otázky uprchlíků, akademické výměny a návštěvy novinářů v Evropě, abych zmínil jen některé z nich. Mohlo by to pomoci navázat další kontakty mezi lidmi a vést k lepší svobodě projevu v zemi. Tlak na lidská práva ano, ale nikoli izolace! Dialog, i velmi obtížný dialog.
Ve vztazích s Íránem procházíme velmi složitým a napjatým obdobím. Zásadní jaderná otázka byla odložena a my se ptáme: kudy dál? Ano, sankce jsou jedním z možných zkoumaných opatření. Skutečně jsme přesvědčeni, že Unie musí nalézt způsob, jak znovu navázat s Íránem dialog o všech těchto záležitostech. Nutnost najít způsoby, jak budovat novou důvěru a vytvořit silný diplomatický proces, nikdy nebyla větší než nyní. Měli bychom Radě a Komisi nabídnout svou plnou podporu v jejich úsilí. A naopak my, Evropský parlament, musíme pokračovat v naší snaze o posílení aspektu parlamentní diplomacie v našich vztazích s Íránem prostřednictvím posílených vazeb se shromážděním Madžlis.
jménem skupiny S&D. - Pane předsedající, ať si lidé o výsledku íránských voleb myslí cokoli, je nepochybné, že byly desítky a stovky lidí zraněny, desítky lidí byly zabity při protestech, které se po volbách v této zemi konají, a tisíce lidí byly zřejmě zadrženy jako političtí vězni. Celý tento parlament by proto měl bez váhání odsoudit tato porušení lidských práv, stejně jako by měl odsoudit překážky svobodné novinářské činnosti, které se od voleb objevují.
Také bychom měli uznat, jak zmínil pan Saryusz-Wolski ve věci zasedání Výboru pro zahraniční věci minulý týden, že jedním z nejlepších způsobů, jak zajistit svobodné a spravedlivé volby, je pozvat pozorovatele voleb ke sledování průběhu voleb, a s tím má Evropská unie velké zkušenosti. Měli bychom v tomto Parlamentu vzít na vědomí, že Komise vystupující naším jménem neměla důvěru v to, že by mohli odvést nezávislou, spravedlivou a objektivní práci, a proto máme řádný důvod říci, že nemáme důvěru ve výsledky voleb.
Cítíme s Íránci, kteří byli zraněni, uvězněni či jejichž lidská práva byla porušena. Myslíme především na ně, žádám však Parlament, aby nezapomněl ani na Íránce, který byl zaměstnancem britského velvyslanectví. Byl zadržen a je zcela neoprávněně obviněn z podněcování protestů. Soucítíme i s francouzským studentem, kterého íránské úřady zadržely. Měli bychom pochválit své kolegy ze švédského předsednictví, kteří tyto země podpořili a zajistili jednotný postup Evropské unie reagující na tyto události, a měli bychom je požádat, aby v tom pokračovali.
jménem skupiny ALDE. - (NL) Írán je velká země s početným a převážně mladým obyvatelstvem, dlouhou a bohatou historií a úchvatnou kulturou. A co víc, Irán leží v jedné z nejcitlivějších oblastí planety. Ze všech těchto důvodů, ale také z důvodu soucitu s jinými lidmi nebuďme lhostejní k událostem v Íránu. Skupina Aliance liberálů a demokratů pro Evropu nepodporuje změnu režimu silou. Jsme však přesvědčeni, že všichni lidé světa včetně íránského lidu musí mít právo zvolit si své vlastní vůdce a nahradit je, když nebudou úspěšní.
Dámy a pánové, pane předsedající, pane úřadující předsedo Rady, Komise, režim, který se takto obrací proti vlastnímu lidu a vlastní mládeži, ztrácí veškerou legitimitu nejen doma, ale i v mezinárodním rozsahu. Proto je mimořádně tragické, že k takovým dramatickým událostem došlo v době, kdy prezident Spojených států amerických vyjádřil svou ochotu zahájit s Íránem dialog. Íránu hrozí, že přijde o historickou příležitost zaujmout na světové scéně místo, které si jeho historie a kultura zasluhují.
Proto musí Evropa důrazně vystoupit. Vím, že je obtížné nalézt rovnováhu mezi zájmy a ochranou íránského lidu a našimi vlastními zájmy, které nejsou vždy totožné. Avšak i když je to složité, že důležité zdůraznit, že solidaritu s íránskými lidem projevujeme každý den. Vyzývám Komisi a Radu, aby analyzovaly úlohu, kterou sehrály společnosti Nokia a Siemens, a odpovědnost evropských zbraní při potlačování íránského lidu. Je přece nemyslitelné, aby to byly velké evropské společnosti, které umožnily íránské vládě potlačovat svobodu a touhu íránského lidu po svobodě.
jménem skupiny ECR. - Pane předsedající, když zde sedíme a debatujeme o nedávném povstání v Íránu, uvědomujeme si, že více než 50 studentských vůdců, protestujících, kteří byli zadrženi, íránské úřady vyvlekly ven a pověsily, že více než 200 lidí bylo na ulicích zabito včetně Nedy, která se stala mezinárodním a velmi silným symbolem brutality fašistického režimu, který stojí proti íránskému lidu? A když se nadále těšíme ze svého postavení největšího obchodního partnera íránské vlády, vážně si myslíme, že peníze jsou důležitější než životy?
jménem skupiny GUE/NGL. - (DE) Pane předsedo, paní komisařko, pane ministře, dámy a pánové, Skupina konfederace Evropské sjednocené levice a Severské zelené levice je hluboce znepokojena pokračujícím násilím v Íránu. I my co nejdůrazněji odsuzujeme brutální zacházení s protestujícími. Máme mimořádné obavy o osud mnoha lidí, kteří byli zatčeni, a vyzýváme k jejich okamžitému propuštění a jsme také přesvědčeni, že by to měl učinit i Evropský parlament jako celek.
Kriticky hodnotíme i komentáře ve sdělovacích prostředcích a vládních kruzích v jiných státech, které využívají legitimních protestů íránských občanů. Ani poslední vývoj v Íránu neodůvodňuje plány na vojenský zásah proti íránským jaderným zařízením. Moje skupina takové strategie odmítá. Proto vítáme jasné prohlášení prezidenta Obamy, který odmítl dát Izraeli zelenou k útoku na Írán. Americký prezident také věří v diplomacii. Írán je suverénní stát. Jen jeho lid má právo rozhodnout o změnách ve své společnosti. Vláda suverénního státu musí otevřeně přijmout touhu po změně a dospět k politickému řešení.
Dne 23. října 2006 se konala velká demonstrace zhruba 100 000 lidí na památku revoluce v roce 1956. Tuto demonstraci uspořádala největší opoziční strana Fidesz, která je zde v politickém klubu PPE silně zastoupena a která v podstatě vyhrála letošní volby v Maďarsku. Jednalo se o dav, v němž byly rodiny, senioři i děti, a brutální maďarská policie proti tomuto davu zaútočila slzným plynem, gumovými projektily, za pomoci policistů na koních, což vedlo k závažným zraněním několika stovek lidí. Při stejné příležitosti bylo několik stovek lidí nezákonně zadrženo a ve věznicích mučeno.
(DA) Pane předsedající, dámy a pánové, Evropský parlament jednal o porušování lidských práv ze strany Íránu při mnoha příležitostech a dnes to činíme zase. Odporné chování diktátorů nezměníme pouhými slovy. Je čas na skutečné činy. Brutální zabíjení lidí hladovějících po svobodě, kteří se odvážně vydali do ulic, nás musí vést k tomu, abychom se chopili jisté odpovědnosti za svržení tohoto zločinného režimu. Tento režim nemá v 21. století místo. Evropské vlády musí otázku íránského režimu přednést v Radě bezpečnosti OSN a požadovat, aby viníci, především Ali Chameneí a Mahmúd Ahmadínežád, byli předvedeni před mezinárodní soud.
Věřím, že žádný člen skupiny ECR zde nebude tak pokrytecký, aby odsuzoval Írán za používání násilí při volbách, když David Cameron patří ke sponzorům organizace Unite Against Fascism, organizace zločinců z krajní levice, jež běžně používá zastrašování a násilí proti nacionalistickým disidentům v Británii. To platí i o pěti nynějších členech Evropského parlamentu z labouristické, liberálně demokratické a konzervativní strany, kteří hanebně podpořili využití peněz britských daňových poplatníků na podporu svých vlastních milic, které narušují opoziční shromáždění a napadají jejich oponenty cihlami, šipkami a kladivy.
Chci však říci hlavně toto: jakkoli zde může být kritika Íránu dobře míněná a dokonce oprávněná, bude ze strany mocných využita jako válečná propaganda, neboť chtějí těžit z vojenského útoku na tuto zemi. Neokonzervativci, ropné společnosti, stavební společnosti a wahábíovští mulláhové ze Saúdské Arábie si všichni přejí zničit svrchovaný íránský stát agresivní válkou. Ani evropští liberálové nejsou tak naivní, aby znovu skočili na lži o zbraních hromadného ničení, a jako nový casus belli jsou tedy vytahována lidská práva.
Nepřipojujme se ke sboru válečných štváčů požadujících třetí nezákonný a kontraproduktivní útok západu na muslimský svět. Nebo, pokud už to musíte udělat, nenechávejte válku, kterou pomůže odůvodnit a rozpoutat pokrytecká rétorika, na běžné britské munici: osmnáctiletých chlapcích od Mersey, Temže a Tyne. Namísto toho pošlete své vlastní syny, aby se domů vrátili v krabici či bez nohou, rukou a zdravé mysli - jinak se starejte o své.
(PL) Pane předsedající, smrt nevinných lidí je vždy tragédií. Pokud však zemřou při obraně hodnot, jako je svoboda či pravda, lze říci, že netrpěli nadarmo - stejně jako nedávné oběti v Íránu. Situace se velice zhoršila, když režim střílí do demonstrantů, vsazuje oponenty do vězení a mučí je a zabíjí. Jediným zdrojem naděje a optimismu je to, že tyto události mohou politikům a veřejnému mínění v celém světě ukázat pravou povahu íránského režimu, který je schopen činů velmi vzdálených od minimálních standardů moderního světa. Tento režim má na svých rukou krev. Měli bychom to mít na paměti a měli bychom se snažit změnit stav věcí, který nemůžeme akceptovat. V podobných situacích vždy vyvstává otázka: co můžeme dělat? Můžeme podpořit požadavky a návrhy, které již byly předneseny.
Jakkoli je však pravda, že Írán je teokracie, v níž fundamentalismus vypracoval plán na vykonávání moci tím, že předstírá, že se jedná o činnost ve jménu Boha, v posledních dnech jsme viděli i lidi v ulicích, kteří skutečně volali "Bůh je veliký". To je ale rozdíl! Rozdíl ve vzezření, ve vůli, kterou tito lidé vyjadřovali, a v odhodlání nepoužívat násilí, nám umožňuje si uvědomit, že v Íránu není láska ke svobodě a pravdě, láska k vlastnímu lidu a láska a úcta ke všem mrtvá.
Třicet let teokracie, třicet let systematického ničení lidí nestačilo vymýtit tuto památku, která je v srdcích nás všech. Tomu dlužíme svou loajalitu. Této skutečnosti, této lásce k pravdě a lásce ke svobodě, dlužíme svou bezpodmínečnou oddanost a tato láska by měla umocnit odpovědnost všech, protože žádat evropské orgány, aby byly silné, aby byly rozhodné a aby vystupovaly důrazně, to je především nikoli žádost Parlamentu o geopolitickou sílu, je to připomínka toho, že vzhledem k tomu, že Parlament zastupuje politický projekt, kterému říkáme sjednocená Evropa, nesmí evropské orgány opustit lásku ke svobodě a pravdě, která existuje ve všech těch, kdo ji nedávno prokázali.
Vlády Evropské unie příliš váhaly s odsouzením těchto odporných zločinů a pohnáním režimu k odpovědnosti za jeho chování. Myslíme-li to s ochranou práv íránských občanů vážně, musíme být připraveni způsobit diktátorům skutečnou bolest. Co to znamená? Měli bychom například zakázat všem vůdcům režimu cestovat do Evropské unie; měli bychom odvolat své velvyslance z Íránu jako projev našeho rozhořčení a svobodné volby se v Íránu mohou konat jen pod dohledem OSN.
(PL) Pane předsedající, jistě je nutné sledovat vývoj volebního procesu v Íránu, ačkoli začátkem řešení konfliktu by mělo být prohlášení orgánů v Íránu, že přestanou používat sílu a osvobodí uvězněné opoziční aktivisty, obhájce lidských práv, novináře, demonstranty a občany jiných zemí, kteří jsou v současné době viněni ze situace, která v Íránu panuje. Měli bychom samozřejmě plně respektovat svrchovanost Íránu, ale měli bychom Teheránu také připomenout, že je povinen dodržovat Mezinárodní pakt o občanských a politických právech.
I já s tímto popisem souhlasím - s největší pravděpodobností byly volby podvodem a pomocí obrovského volebního podvodu byla většina íránského lidu, která volala po změně, připravena o toto právo. Pane úřadující předsedo Rady, zajímá mě zejména jedna věc: v polovině srpna se bude konat inaugurace "znovu zvoleného" pana Ahmadínežáda. O čem se nyní jedná v Radě a v členských státech? Budou na této inauguraci Evropská unie a členské státy oficiálně zastoupeny? Samozřejmě doufám, že nikoli, protože si nemyslím, že by tam po tomto volebním podvodu měla být jakákoli oficiální reprezentace Evropské unie nebo členských států, a jakkoli bych velmi hájila další dialog, neměl by na uvedené inauguraci Evropskou unii oficiálně zastupovat nikdo. Jaké je vaše stanovisko k této věci? Jak ji nyní řešíte?
(IT) Pane předsedající, dámy a pánové, při rozpravách o zahraničně-politických otázkách, jako je dnešní téma týkající se Íránu, existuje vždy riziko, jak víme, že za aktuálními událostmi trochu zaostáváme. Není však pochyb o tom, že Evropský parlament, pokud chce, může hrát důležitou úlohu a naléhat na Evropu a mezinárodní společenství, aby braly nynější události vážně a realizovaly všechny iniciativy nutné k zajištění toho, aby proces zavádění demokratického systému v Íránu mohl skutečně proběhnout.
Poté, co mezinárodní veřejnost věnovala velkou pozornost povolebnímu období v Íránu a pouličním demonstracím, které se íránský režim snažil násilím potlačit, je důležité zajistit, aby kolem situace v zemi opět nezavládlo ticho. Realistický přístup k věci neznamená přestat si íránské otázky všímat. Je i na nás, abychom tuto pozornost udrželi, a je i na švédském předsednictví, kterému děkuji za jeho dnešní vyjádření, aby prosadilo silnou iniciativu spolu se Spojenými státy americkými, Ruskem a ostatními zeměmi s cílem změnit vývoj problémů v Íránu od demokratických práv po samotnou jadernou otázku.
Pane předsedající, ohledně Íránu bych chtěla uvést následující. Především, íránský režim je nepředvídatelný. Zadruhé, konstatuji, že se v režimu začínají objevovat vlasové trhliny, zejména v náboženských kruzích. Zatřetí mám dojem, že režim podporuje vše, co je na tomto světě špatné nebo zahrnuje korupci - ať na Středním východě či v Pákistánu. Začtvrté bych chtěla upozornit, že dialog ve skutečnosti není žádnou pomocí, a závěrem konstatuji, že občané správně chtějí větší svobodu a musí mít v této věci naši - evropskou - podporu.
Doufám, že Evropa se švédským předsednictvím může Íránu obecně vyslat jasný vzkaz a naznačit, že hodnoty, s nimiž nelze obchodovat, jako je právo na život, lidská důstojnost a svoboda volby, nelze oddělit od rozvoje dvoustranných vztahů, a že zejména může jasně prohlásit, že právo státu Izrael na existenci je nezadatelné a že Evropa, která na svém vlastním území přežila holocaust, nedovolí další holocaust státu a lidu Izraele.
Myslím, že je důležité zaměřit se i na to, co jsme viděli v televizi před 12. červnem, protože najednou to byl jiný Írán, než na jaký jsme byli zvyklí. Objevil se bezesporu určitý prvek uvnitř hranic režimu, prvek vitality, plurality, zjevné touhy po změně, po otevřenosti, po reformě. Zvnějšku šlo jen obtížně hodnotit, zda tento prvek představoval většinu Íránců, či nikoli, ale význam těchto událostí dosvědčila přinejmenším síla tvrdých zákroků, které jsme po 12. červnu viděli. Odsuzujeme-li tedy to, co jsme viděli poté, neměli bychom zapomínat na to, co jsme viděli předtím, a na dlouhodobý význam tohoto vývoje.
První je celkem jasná. Evropská unie musí jasně hájit lidská práva a demokracii, kdykoli a za jakýchkoli okolností. Ve věci politiky mohou přicházet v úvahu ještě další faktory, to by však nemělo nijak oslabovat důslednost naší obhajoby lidských práv. Musíme tedy odsoudit zabíjení, používání trestu smrti. Musíme žádat propuštění vězněných. Musíme jasně požadovat plné dodržování svobody a práv, která existují pro každého člověka v našem světě.
Zadruhé, a myslím si, že zde by mohlo dojít k určité neshodě, musíme být rovněž připraveni zasáhnout. Říkám to a uznávám, že je to daleko složitější politika než stát opodál, nedělat nic nebo se pokoušet o izolaci: to je snadné; angažovat se je těžké. Pan Kelam narážel na naše určité historické zkušenosti a s nimi spojené vyvažování postojů. Ale to, že v Evropě máme jistou historickou zkušenost, která se zde ani trochu neodráží, nám snad umožňuje vydat se touto cestou.
V nynější situaci to bude samozřejmě náročnější a obtížnější, to je nepochybné, a myslím si, že diskuse ve Výboru pro zahraniční věci minulý týden poukázala na některé obtížné volby a některá složité rozhodnutí, která musíme učinit nejen v nadcházejících týdnech, ale i nadcházejících měsících, ne však o moc později. Zde se musíme angažovat - vy, my v Radě a my jako Evropané - s dalšími významnými mezinárodními subjekty, nejen s Američany s novým a dobrým přístupem Obamovy vlády, ale i s ostatními, s Radou bezpečnosti OSN, Ruskem, Čínou a širším světovým společenstvím. Jen tehdy můžeme doufat, že budeme schopni začít řešit nejen bezprostřední problémy, ale i jiné otázky, které je třeba řešit.
Jsem za tuto rozpravu vděčný. Myslím, že upozornila na jasnou jednotnost v otázce obrany našich hodnot, ale rovněž upozornila na některá složitá rozhodnutí a vyvažující kroky, které musíme v nadcházejících měsících a letech učinit. Vím, čeho chceme dosáhnout; musíme se také snažit toho dosáhnout. Ale nemyslím si, že to bude jednoduché. Mohu vás ujistit, že Rada se všemi aspekty této konkrétní problematiky bude velice intenzivně zabývat.
Velice vítáme nedávnou snahu kostarického prezidenta Oscara Ariase, nositele Nobelovy ceny za mír, který se pokouší sladit existující rozpory. Dosud se tato snaha ukázala jako dosti obtížná, což není nijak překvapivé, jak lze říci. Povzbudily mě však zprávy o tom, že tuto sobotu dojde k novým setkáním za předsednictví prezidenta Ariase. Můžeme ho jen podpořit, aby ve své snaze pokračoval, a můžeme obě strany jen nadále vyzývat, aby byly připraveny na kompromis a plně respektovaly všechny části honduraské ústavy.
Pane předsedající, na základě toho musím říci, že zjištění, které učinilo mnoho vážených analytiků, například Mario Vargas Llosa, je v každém případě velmi významné: nejhlasitější obhájci sesazeného prezidenta Zelayai, který mimochodem získal podporu všech jednotlivých politických stran včetně své vlastní a podporu Nejvyššího soudu proti Národnímu kongresu republiky, byli vlastně zástupci režimů charakterizovaných systematickým porušováním lidských práv a progresivním zhoršováním osobních svobod, jak tento Parlament uvedl v poslední zprávě o stavu lidských práv ve světě.
Proto tuto situaci nemůžeme akceptovat. Evropská unie a členské státy učinily dobře, když odvolaly své vyslance, zrušily všechny formy spolupráce a pozastavily jednání s danou oblastí. Souhlasím s úřadujícím předsedou Rady a předsedou Komise, že nyní musíme podpořit dohodu o usmíření vedenou sociálně-demokratickým prezidentem Kostariky Óscarem Ariasem, nositelem Nobelovy ceny za mír, a nevyvolávat řádné represivní či povstalecké násilí.
Po této poznámce souhlasím a i moje skupina souhlasí s naprostým odmítnutím převratu, protože bychom to měli nazývat pravým jménem, k němuž v Hondurasu došlo. Někdo může považovat za chybu pokusit se ptát na vůli lidu, možná před vším ostatním; ale nejsme tu proto, abychom to analyzovali. Rovněž souhlasím s tím, že Komise i Rada se musí snažit usnadnit obnovu ústavního a institucionálního pořádku, který byl svržen, a zajistit návrat honduraského prezidenta, který byl legitimně zvolen všemi lidmi.
Sledoval jsem situaci v zemi a regionu v posledních pěti letech ve své funkci místopředsedy delegace pro vztahy se zeměmi Střední Ameriky; je pro mě velmi významné a nanejvýš důležité, že o této věci jednáme v první den politické rozpravy v tomto Parlamentu. Tato skutečnost ukazuje, že se jedná o zásadní otázku: tato událost má smutnou a politováníhodnou čest být považována za první státní převrat ve středoamerické zemi v 21. století, a na to bychom neměli zapomínat.
Proto nejen důrazně odsuzuji státní převrat vůči prezidentovi Zelayaovi, ale také naléhavě vyzývám Evropskou unii, aby neuznala vůdce převratu Roberta Michelettiho. Dále jsem přesvědčen, že je naprosto nezbytné, aby Evropská unie trvala na znovunastolení ústavního pořádku, jak již činí. Je zásadní, aby byly volby v listopadu 2009 připraveny seriózně, odpovědně a důvěryhodně. A s ohledem na to jsem rád, že rozhovory zaměřené na uzavření dohody o přidružení s touto oblastí byly prozatím pozastaveny.
jménem skupiny GUE/NGL. - (ES) Pane předsedající, čtyři dny po převratu se moje parlamentní skupina rozhodla vyslat mě do Tegucigalpy, abych na místě pozoroval důsledky tohoto vojenského převratu, státního převratu. V Tegucigalpě jsem mohl vidět důsledky, jaké má každý vojenský převrat, jmenovitě: represe; nesvobodu; zatykače vydávané na poslance parlamentu, kteří převrat nepodpořili; věznění vůdců společenských skupin a nemocnice s mnoha zraněnými lidmi, využití zákazu vycházení. To byl podrobný obraz, který jsem zde získal.
Vítám reakci Rady a Evropské komise, protože to je jediná možná odpověď. Zaprvé musí být splněny všechny požadavky Organizace amerických států. Chtěl bych zde uvést, že na setkání s generálním tajemníkem Organizace amerických států jsem zjistil, že v této věci mají naprosto jasno: každý krok nelegitimní vlády vůdce převratu Roberta Michelettiho bude prohlášen za neplatný, a proto již Organizace amerických států rozhodla, že nebude jako pozorovatel sledovat žádné volby pořádané touto vládou.
(FR) Pane předsedající, paní komisařko, dámy a pánové, chtěl bych začít tím, že se připojím ke svým předřečníkům a co nejdůrazněji odsoudím státní převrat zinscenovaný proti prezidentovi Zelayaovi v Hondurasu. Jeho bezdůvodné zadržení a jeho vypovězení ze země porušují ústavní pořádek, který je třeba co nejrychleji obnovit. Vojenský převrat, který vedl k tomu, že se Roberto Micheletti prohlásil novým prezidentem, připomíná nejtemnější doby v historii Střední Ameriky, které známe, a tento útok na demokracii je podle našeho názoru nepřijatelný.
Také jsem však velmi znepokojen, paní komisařko, ve věci obchodních vztahů, které Evropská unie udržuje s touto zemí. Po několik měsíců probíhala jednání mezi Evropskou komisí a Střední Amerikou o dohodě o přidružení nové generace. Po státním převratu byla plánovaná setkání minulý týden zrušena. Měli bychom být tomu rádi. Myslel jsem, že vám rozumím, ale chtěl bych další podrobnosti. Je Komise rozhodnuta pozastavit jednání, dokud se institucionální politická situace v Hondurasu nevrátí k normálu? Na to ptám já i moje politická skupina, já bych však chtěl získat více podrobností o postoji Komise k této věci.
Další věcí, kterou chci zmínit, paní komisařko, je Všeobecného systému preferencí plus, který Honduras využívá. Několik organizací z občanské společnosti uvedlo neodůvodněná rozhodnutí a porušení lidských práv po státním převratu, zejména pokud jde o svobodu pohybu, sdružování a projevu. Evropská komise musí být v této věci velmi důsledná. Systém GSP+ je motivační systém, jehož výhody závisí na jasných závazcích. Svědectví více než dostatečně zpochybňují to, zda pod vedením svého samozvoleného prezidenta plní stát Honduras své závazky. Proto vyzývám Komisi, aby zahájila vyšetřování možnosti dočasného odnětí preferencí udělených Hondurasu v rámci systému GSP+.
Po jednomyslných rozhodnutích OSN a všech organizací pro regionální spolupráci musí Evropa sehrát svou úlohu v tomto boji, protože se jedná o boj a nikoli dohodu. Je to historický boj. Evropa musí přerušit všechny vztahy jakéhokoli druhu, politické, obchodní, a veškerá jednání se stranickým režimem do bezpodmínečného návratu prezidenta Zelayai k moci bez jakýchkoli vyjednávaných podmínek a obchodů, protože pokud jde o demokracii, nelze vyjednávat o ničem takovém. Evropa musí vyzvat i Obamovu vládu a Spojené státy americké k přerušení jejich obchodních a vojenských vztahů se stranickým režimem. To je cena, za níž dostojíme zásadám, které tak často proklamujeme při kritice zásad těch ostatních.
Musíme uvážit obrovský pokrok a demokratické změny dosažené v posledních letech v řadě zemí, změny, jež posilují ústavní a demokratické svobody, jež hájí koncepci a podstatu politiky proti nekontrolovanému postavení trhu, který se pokouší ji odstranit, a jež rozbíjejí dlouhodobá pouta neokolonialismu. Proto jsem přesvědčen, že bychom měli uvážit obrovskou odpovědnost Evropy za pokojné řešení na mezinárodní úrovni a obnovit demokratické vazby a vazby solidarity s národy a zeměmi na druhé straně Atlantického oceánu.
úřadující předseda Rady. - Pane předsedající, myslím, že všichni, kdo vystoupili, se velmi silně vyslovili pro obranu demokracie a ústavního pořádku v celé Latinské Americe. To samozřejmě znamená i odsouzení toho, k čemu došlo. Ať je situace jakákoli, nevysíláme vojsko, aby uvěznilo zvoleného prezidenta země a neposíláme jej do zahraničí. Bez ohledu na pozadí musíme v této věci hovořit velice jasně, hovoříme velice jasně.
Ale pak musí pro řešení situace existovat určitý druh ústupku, určitý druh kompromisu. Soudě podle toho, co jsem slyšel od pana Salafrancy a ostatních, všichni souhlasí s tím, že prezident Arias je pravděpodobně tou osobou, která má nejlepší předpoklady dosáhnout tohoto konkrétního kompromisu. Pravděpodobně bude muset strávit určitou dobu vyjednáváním se zástupci obou stran, ale myslím, že je důležité, aby měl v tomto úsilí naši podporu i podporu ostatních amerických států.
jménem skupiny S&D. - (DE) Pane předsedo, pan Cohn-Bendit hovořil o návrhu, který minulý týden předložila Konferenci předsedů moje skupina. Tento návrh jsme předložili proto, že se domníváme, že to není ani tak irské referendum ani český Ústavní soud, ale spíše nedostatečná soudržnost postojů Rady, co zapříčinilo nynější zmatky. Je nade vší pochybnost, že společenství založené na právu - a Evropská unie se právě za takové společenství považuje - musí jednat v souladu s platnými právními předpisy. Platným právním předpisem je Smlouva z Nice. Není proto možné pracovat jinak než podle Smlouvy z Nice, což znamená tak pracovat s předsedou Komise i všemi komisaři..
Rada chce zvolit předsedu na základě Smlouvy z Nice, chce ale do jisté míry i to, co navrhuje pan Cohn-Bendit, tedy uplatnění Lisabonské smlouvy na komisaře, čímž by došlo k tomu, že by předseda Komise byl zvolen na jiném právním základě než jeho komisaři - což ostatně i sám předseda Komise považuje za velmi nešťastné. A opakovaně mluví o převaze Lisabonu, kterou sice potřebuje, ale které nedosáhne.
Vzhledem k tomu, že v současnosti máme v Evropském parlamentu Smlouvu z Nice, požadujeme, aby se před vstupem Lisabonské smlouvy v platnost tato Smlouva používala. Chtěl bych dále požádat o to, abychom se až do samého závěru, než budeme moci znovu hlasovat o panu Barrosovi, řídili pravidly. Parlament musí být připraven fungovat podle Lisabonské smlouvy a pak budeme moci o panu Barrosovi a Lisabonské smlouvě znovu hlasovat, pane Cohn-Bendite. Jinak nebudeme důslední. To je vše, co jsem chtěl říci.
V zájmu toho, abychom měli Komisi - a já o to požádám zítra - bych byl rád, abychom po referendu 2. října ustanovili Komisi na základě platné smlouvy, tedy Smlouvy z Nice. Lisabonskou smlouvou se budeme zabývat, až k tomu nadejde čas, až pan Cohn-Bendit přesvědčí pana Klause, aby podepsal - a on, až bude ochoten tak učinit, podepíše ji velmi rychle. Zavážeme Parlament Lisabonskou smlouvou a poté podle této Smlouvy zvolíme svého předsedu Komise, neboť chceme-li být důslední, musíme takoví být od počátku až do konce. Co nyní potřebujeme, je Komise, která bude fungovat v době recese i během vrcholné schůzky v Kodani. Jak ale víte, máme před sebou ještě dlouhou cestu, než všichni komisaři a Komise budou připraveni k práci.
písemně. - (FR) Hlasoval jsem pro usnesení Evropského parlamentu, kterým se schvaluje jmenování pana Algirdase Šemety do funkce člena Evropské komise. Zpochybňuji však právní stránku tohoto rozhodnutí. Podle čl. 215 odst. 3 Smlouvy o založení Evropských společenství, který stanoví pravidla v případě odstoupení komisaře, je to Rada, kdo v takové situaci kvalifikovanou většinou rozhodne o náhradním komisaři. Dle mého názoru nemá Evropský parlament v tomto konkrétním případě žádnou pravomoc, a jeho jednací řád, jmenovitě bod 2 odst. 2 přílohy XVII, který stanovuje tajné hlasování, není v souladu se Smlouvou. Ustanovení jednacího řádu je zcela jistě závazné pro Evropský parlament, nikoli však pro řádně jmenovaného komisaře. Čl. 214 odst. 2 Smlouvy o ES, překvapivě uvedené jako právní základ tohoto usnesení, neupravuje jmenování Komisaře v případě odstoupení, ale hlasování, které má schválit celou Komisi jako kolegium. Dále je podivné, že toto usnesení bylo přijato na základě čl. 106 odst. 4 jednacího řádu, který se týká volby Komise jako celku, nikoli nahrazení komisaře.
Hlasoval jsem pro pana Šemetu, kterému bych rád blahopřál k jeho jmenování a přeji mu mnoho úspěchů. Musím však znovu vyjádřit své znepokojení - jak jsem ostatně již učinil ve Výboru pro zemědělství a rozvoj venkova - v souvislosti s návrhem pana komisaře, aby část nutných finančních prostředků k financování evropského plánu hospodářské obnovy byla získána snížením prostředků vyčleněných pro přímou podporu zemědělcům. Věřím, že se jedná o pouhé nedorozumění a že toto opatření, které by nebylo možné akceptovat, nebude provedeno.
písemně. - (FR) Hlasoval jsem pro usnesení Evropského parlamentu, kterým se schvaluje jmenování pana Paweła Sameckiho do funkce člena Evropské komise. Zpochybňuji však právní stránku tohoto rozhodnutí. Podle čl. 215 odst. 3 Smlouvy o založení Evropských společenství, který stanoví pravidla v případě odstoupení komisaře, je to Rada, kdo v takové situaci kvalifikovanou většinou rozhodne o náhradním komisaři. Dle mého názoru nemá Evropský parlament v tomto konkrétním případě žádnou pravomoc, a jeho jednací řád, jmenovitě bod 2 odst. 2 přílohy XVII, který stanovuje tajné hlasování, není v souladu se Smlouvou. Ustanovení jednacího řádu je zcela jistě závazné pro Evropský parlament, nikoli však pro řádně jmenovaného komisaře. Čl. 214 odst. 2 Smlouvy o ES, překvapivě uvedené jako právní základ tohoto usnesení, neupravuje jmenování Komisaře v případě odstoupení, ale hlasování, které má schválit celou Komisi jako kolegium. Dále je podivné, že toto usnesení bylo přijato na základě čl. 106 odst. 4 jednacího řádu, který se týká volby Komise jako celku, nikoli nahrazení komisaře.
písemně. - (FR) Hlasoval jsem pro usnesení Evropského parlamentu, kterým se schvaluje jmenování pana Karela De Guchta do funkce člena Evropské komise. Zpochybňuji však právní stránku tohoto rozhodnutí. Podle čl. 215 odst. 3 Smlouvy o založení Evropských společenství, který stanoví pravidla v případě odstoupení komisaře, je to Rada, kdo v takové situaci kvalifikovanou většinou rozhodne o náhradním komisaři. Dle mého názoru nemá Evropský parlament v tomto konkrétním případě žádnou pravomoc, a jeho jednací řád, jmenovitě bod 2 odst. 2 přílohy XVII, který stanovuje tajné hlasování, není v souladu se Smlouvou. Ustanovení jednacího řádu je zcela jistě závazné pro Evropský parlament, nikoli však pro řádně jmenovaného komisaře. Čl. 214 odst. 2 Smlouvy o ES, překvapivě uvedené jako právní základ tohoto usnesení, neupravuje jmenování Komisaře v případě odstoupení, ale hlasování, které má schválit celou Komisi jako kolegium. Dále je podivné, že toto usnesení bylo přijato na základě čl. 106 odst. 4 jednacího řádu, který se týká volby Komise jako celku, nikoli nahrazení komisaře.
Myslím, že by bylo správné, kdybychom využili příležitosti vyřešit některé kritické připomínky v tomto odvětví a možná ještě odstranit některé škodlivé následky dohody o volném obchodu v podobě několika drobností tady nebo tam. Mám zde na mysli klíčové oblasti, jako jsou Capital Region Act Seoul, dále normy pro palubní diagnostiku, normy v oblasti životního prostředí, ochranná doložka pro navracení daně aj. Měli bychom zde zabránit nedorozuměním, nebo ještě lépe je úplně vyjasnit, a především tlačit na Jižní Koreu, aby skutečně splnila to, k čemu se zavázala. Jednoznačně rozumné je jasné monitorování případných nových necelních překážek obchodu.
Pane předsedající, dámy a pánové, především bych jménem skupiny Aliance liberálů a demokratů pro Evropu rád poděkoval vám, paní komisařko Ashtonová, za informace, které jste nám dnes poskytla na mimořádném zasedání Výboru a zde v plénu. Je zřejmé, že dohoda o volném obchodu s Jižní Koreou je blízko uzavření. Z liberálního pohledu a zejména z pohledu mé vlastní strany Svobodné demokratické strany Německa je volný a spravedlivý světový obchod mimořádně významným cílem, a to zejména nyní, kdy se v probíhající hospodářské a finanční krizi setkáváme s tendencemi k protekcionismu, jimž je třeba v zájmu prosperity a pracovních míst v Evropské unii jednoznačně učinit přítrž.
V této souvislosti vzniká otázka, jaký význam připisuje Komise dohodě o volném obchodu s Jižní Koreou, neboť zde dlouhou dobu panovalo zaměření na pokrok v rámci rozvojového kola z Dohá, a přitom nebylo v tomto směru dosud dosaženo žádné dohody. A to je důvod, abych vám položil tuto otázku, paní komisařko Ashtonová: vnímáte uzavření dohody o volném obchodu s Jižní Koreou jako první krok k dalším dvoustranným dohodám o volném obchodu, a znamená to podle vás odklon od Dohá? Nebo jsou takové dvoustranné dohody jen doplňkem či rozšířením politiky volného obchodu Evropské unie?
Co by pak měla dohoda o obchodu s Jižní Koreou doopravdy obsahovat? Vhodným příkladem je podle mne Švýcarsko. Jsou zde ustanovení odstraňující celní poplatky a obchodní kvóty na průmyslové a zemědělské produkty. Jsou zde ustanovení, která poskytují švýcarským občanům právo žít a pracovat v zemích EU a občanům EU právo žít a pracovat ve Švýcarsku. Jsou zde ustanovení o tom, že se Švýcarsko stane součástí schengenského prostoru volného pohybu. Švýcarsko se může účastnit v Evropské agentuře pro životní prostředí, bude-li chtít, ve filmových a také vzdělávacích programech EU a může podávat žádosti o výzkumné granty EU. Funguje zde spolupráce leteckých společností a spolupráce v azylových a soudních záležitostech. Tyto země mají zkrátka všechny proklamované výhody členství v EU, ale bez nákladů.
Dle mého názoru mohou země dohodami o obchodu dosáhnout výhod obchodu EU, aniž by však byly zatíženy vysokými regulačními náklady, ztrátou suverenity a zdrojů. I internetové stránky Komise připouštějí, že Švýcarsko může v ostatních oblastech vytvářet a dodržovat své vlastní právní předpisy, které se mohou od právních předpisů EU lišit. Je to v jeho zájmu, například z hlediska finančního trhu a pracovního trhu. Jak ráda by se Británie podobně odchýlila od směrnice o pracovní době, směrnice o agenturách dočasného zaměstnávání nebo od nové směrnice o správcích fondů!
Jedno z našich klíčových odvětví však se současným stavem jednání není spokojeno, a na jeho straně stojí řada stoupenců včetně některých členských států, odvětví a poslanců Evropského parlamentu. Jsou přesvědčeni, že vyváženost podmínek je v této dohodě vychýlena ve prospěch Jižní Korey. Těmito třecími plochami - konkrétně se jedná o ochrannou doložku, necelní překážky a předpisy o původu - by se Evropská komise a Evropská rada měly důkladně zabývat. Kdyby bylo možné v této věci něco zlepšit tak, aby to více uspokojilo automobilový průmysl EU, pak by to bylo doopravdy ku prospěchu a k zachování míry zaměstnanosti, silného HDP a očekávané životní úrovně.
Rovné podmínky pro všechny nebudou tak docela nevýhoda. Dohoda o volném obchodu může vytvořit silný precedens pro jiné dohody, které jsou plánovány a přijdou v blízké budoucnosti. Je mi jasné, že celkově tato dohoda přináší jiné výhody pro EU a jiné pro její rozdílná průmyslová odvětví. Při podrobném zkoumání vždy najdeme vítěze a poražené - taková je povaha dvoustranných smluv. Z celkového pohledu jsme však blízko opravdové rovnováze. Je-li však tak klíčové odvětví, jako je automobilový průmysl, zásadně nespokojeno, je nutné se tím dále zabývat. O skutečně vyrovnané dohodě o volném obchodu, která je přijatelná a má skutečný a pozitivní dopad jako precedens pro budoucí dohody o volném obchodu, můžeme hovořit, jen pokud bude dosaženo určitého dalšího pokroku.
Tentokrát však nesdílím nadšení paní komisařky v této věci, neboť příliš často zde Komise v posledních letech vystupovala a hovořila o některých iniciativách, aby pak prosadila něco jiného. Procházíme specifickým obdobím velké hospodářské a finanční krize, která je mimo jiné důsledkem nedostatku vzájemnosti ve světě, a to nejen s rozvojovými zeměmi - což má svou vlastní logiku, své vlastní vysvětlení -, ale rovněž s novými světovými hráči a tradičními světovými hráči.
Do Koreje vyvážíme 30 miliard USD, zpět proudí do Evropy 20 miliard USD v podobě dovezených automobilů a 1,5 miliardy USD činí nepřímá pomoc, kterou získají korejské automobily v Evropě, a to nemluvím o textilním průmyslu a jiných odvětvích. To je jednoznačná nerovnováha, na niž je dle mého názoru třeba upozornit a napravit ji dříve, než dáme zelenou dohodě o volném obchodu, která je nevýhodná pro evropský průmysl. Náš průmysl je kvalitní a zavázal se k novým požadavkům na nezbytné inovace; rozhodně se nejedná o nejaký zkrachovalý průmysl, který by se nedokázal poprat s potřebou inovovat, jež v hospodářství panuje.
(CS) Pane předsedající, paní komisařko, ani mně se nelíbí podivné novinky ve smlouvě, jako jsou vratky cel za dovezené komponenty pro zboží na vývoz do Unie či snížení 60% hranice pro určení země původu. Jde o zvýhodnění korejského dovozu na úkor konkurenceschopnosti evropského průmyslu a na úkor nezaměstnanosti. Na tom má již dnes lví podíl dovoz zboží z Asie, kde je cena práce bezkonkurenčně nízká. To je díky nízkým či spíše žádným sociálním a ekologickým standardům. A tudíž by tématem pro jednání o obchodních podmínkách mělo být jejich zvýšení, a nikoli prosperita asijského průmyslu na úkor Evropy. Tohle Komise dluží evropským občanům již dlouho.
Táži se tedy Komise, zda si je vědoma negativního dopadu smlouvy na evropskou konkurenceschopnost a zaměstnanost v automobilovém a textilním průmyslu? Zadruhé, je si vědoma, že smlouva obsahuje neblahý precedens s vlivem na další obchodní smlouvy? Zatřetí hodlá Komise ignorovat zásadní výhrady odborů zastupujících evropské strojírenství? A začtvrté jak to, že korejská média již oslavují vítězství jejich automobilového průmyslu, a přitom smlouvu nediskutovalo ani kolegium Komise? Nebo je Komise připravena návrh revidovat a vyjednat vyváženou smlouvu? Je Komise odhodlána tlačit Koreu také k tomu, aby přijala i mezinárodní závazky ohledně sociálních a ekologických standardů, a to dříve, než získá Korea veškeré výhody volného obchodu s Evropskou unií? Děkuji za odpověď a věřím, že zvítězí zdravý rozum.
Byl jsem zpravodajem Parlamentu pro dohodu o volném obchodu s Koreou. V předvečer této rozpravy jsem si rekapituloval, o co jsme se rozhodli požádat - s jakými požadavky měla Komise do těchto jednání podle nás vstupovat a čeho měla naším jménem dosáhnout - a skutečně si myslím, že Komise dosáhla toho, o co jsme ji požádali, aby dosáhla. Rád bych vzdal hold hlavnímu vyjednavači, který sedí vedle baronky Ashtonové, i samotné baronce Ashtonové za to, jaké dohody dosáhli.
Z podstaty věci je zřejmé, že v každé dohodě o volném obchodu, v každém jednání, jsou vítězové a poražení, podíváte-li se ale na světový dopad této dohody, jsou zde výrazní vítězové jak na straně Evropy, tak na straně Koreje. Jsou zde tedy výrazní vítězové, kteří udrží světový obchod v pohybu. V současné době, v této krizi, cokoli, co vyšle pozitivní signál o dvou jednotkách velkých jako Korea a jako Evropská unie, že chceme udržet svět v pohybu a chceme, aby světový obchod zůstal otevřený, musí být dobré.
Musím říci, že jestli Evropský parlament a Rada ministrů nedokážou dovést tuto dohodu do fáze konečné podepsané dohody mezi Koreou a EU, pošleme možná vzkaz GŘ pro obchod, aby zastavilo jednání o všech dalších dohodách o volném obchodu, neboť pokud se nedohodneme s Koreou, zapomeňme na ASEAN, země v oblasti Golfského zálivu, na spoustu dalších dohod o volném obchodu, které se snažíme dojednat, a přímně, zapomeňme na Dohá. Toto je důležitá dohoda, v níž Evropa dosáhla svých strategických cílů. Pojďme vyslat pozitivní signál zbytku světa, že Evropa je otevřená obchodu a že chceme navzdory této recesi zachovat naše trhy co možná nejotevřenější.
Pane předsedající, budu velmi stručný, vše je pro mne nové a rozpravu shledávám velmi podnětnou a poučnou. Když mluvila poprvé Lady Ashtonová, myslel jsem si, že tato dohoda je fantastickou záležitostí pro Evropskou unii, a přemýšlel jsem, jestli v ní Korea získá nějaké výhody. Další řečníci však uvedli odlišná stanoviska, doufám tedy, že Lady Ashtonová odpoví ve svém shrnutí přímo na poznámky pana Arifa, pana Theurera, pana Campbell Bannermana a dalších, a možná by nás dále mohla informovat o tom, zda v současnosti probíhají nějaká další jednání o dvoustranných dohodách s jednotlivými asijskými zeměmi a v jaké jsou fázi.
(FI) Pane předsedající, pan Martin ve svém vystoupení právě řekl, že je mimořádně důležité uzavírat dohody, které urychlí hospodářský růst a zaměstnanost a odstraní překážky obchodu obecně, zejména v současné hospodářské krizi. Musíme si však uvědomit, že jsme dnes vedli rovněž velmi závažnou rozpravu o krizi v evropském automobilovém průmyslu a budeme se tento týden zabývat i problémy v textilním průmyslu a pomocí z Evropského fondu pro přizpůsobení se globalizaci jako kompenzací za masivní propouštění v tomto průmyslu ve Španělsku a v Portugalsku. Musíme proto, dámy a pánové, brát vážně zájem Evropanů ohledně naší odpovědi na tuto ztrátu pracovních míst v Evropě, a zhodnotit, jaké metody Komise k nápravě vlastně používá. Jakkoli volný obchod musí být dobrý z hlediska zaměstnanosti a hospodářského růstu na obecné úrovni, jak předcházíme ztrátám pracovních míst v těchto tradičních evropských odvětvích?
Chci nejprve vzdát čest panu Davidu Martinovi za práci, kterou odvedl ve Výboru. Je velmi důležité uvědomit si, jak mnoho se mnou během uplynulých měsíců Výbor pro mezinárodní obchod spolupracoval, a jsem si samozřejmě velmi dobře vědoma toho, že kolegové neměli dosud možnost seznámit se s podrobnostmi dohody. Pokusím se tedy a odpovím na vaše dotazy. Co je však důležitější, zajistíme, abychom vám poskytli další a další podrobnosti, neboť je důležité, abyste se zabývali spíše fakty než tvrzeními, která budou učiněna.
Byl přitom nyní jasný modus operandi a jasný přístup, který Komise zaujala a jenž byl, jak bylo řečeno, podporován Parlamentem, Komisí i Radou, a je to skutečně takový postup, kterým jsme se kupředu posunuli. Kolega Arif se, myslím, nebude zlobit, řeknu-li, že názor, že jsem obětovala nějaké odvětví, považuji za poplašný či snad poněkud deprimující, neboť to skutečně není to, co bych udělala.
Zda si nemyslím, že jestli chcete seriózní obchodní dohodu, musíte si uvědomit, že je to ve skutečnosti dohoda, ze které mají obě strany prospěch? Ano, je to tak. Jestli chcete mít obchodní dohodu, jestli opravdu věříme - a já se domnívám, že ano - že obchod je motorem, který nás vyvede z recese, pak to znamená, že vedete těžká, pracná jednání s jednotlivými odvětvími a zeměmi, u kterých nám jde o to, aby s námi obchodovaly. Jinak můžeme jako na běžícím páse uzavírat dohody se zeměmi, které nás příliš nezajímají, a můžeme otevřít trhy, protože nás ve skutečnosti nezajímají.
Skutečně si dovolím tvrdit, že dohoda, kterou máme před sebou, je velmi důležitá pro všechna průmyslová odvětví. Otázka navracení cla je pro mne velmi jednoduchá. Navracení cla je navrženo proto, aby naše odpověď na to zabránila konkrétnímu problému. Otázka zní - je to jediný možný způsob řešení daného problému? Existují-li jiné způsoby, které by problém srovnatelně vyřešily, avšak v praxi by nás dovedly k lepší obchodní dohodě, potom je se jimi budu zabývat. Stále mi však jde o to ten stejný problém vyřešit, a věřím, že mechanismy, které využíváme v rámci této smlouvy, to přesně činí. Není to nic, na čem bychom jednou provždy trvali jako na jediném možném způsobu k dosažení toho, čeho chceme dosáhnout - účinně předcházet dovozu přes zadní dvířka - a věřím, že jsme tento problém vyřešili jinak.
Nemíním se tu tedy Parlamentu omlouvat - a to ani politicky ani hospodářsky ani jinak - za to, že jsem šla a vložila se do jednání o této důležité obchodní dohodě. Neomlouvám se za to a nemlouvám se ani za to, že jsem předložila tomuto Parlamentu něco, co jsem považovala za seriózní dohodu o volném obchodu vhodnou pro 21. století, která má mimořádný přínos pro celé hospodářství Evropské unie. A už vůbec se neomlouvám za to, že jsem tak učinila v době hospodářské krize, neboť jestli někdy nastal čas, kdy bylo mojí povinností poskytnout evropskému průmyslu i pracujícím co možná největší podporu, je to právě teď a tato dohoda tento účel plní.
písemně. - (FR) Dohoda o volném obchodu mezi Evropskou unií a Jižní Koreou, která by měla být uzavřena v polovině října, vzbuzuje u evropských průmyslových odvětví řadu obav. Tato dohoda, již evropská komisařka pro obchod považuje za nejambicióznější dohodu, kterou kdy EU dojednala, je mimo jiné dle mínění výrobců automobilů velmi nevyvážená. Tito výrobci se obávají masivního přílivu korejských vozidel na evropský trh v důsledku celních preferencí poskytnutých Evropskou komisí. Není pochyb o tom, že zachování určitých celních doložek, jako je navracení cla, by bylo nespravedlivé a vedlo by k narušení hospodářské soutěže, jež by bylo pro evropský automobilový průmysl velmi škodlivé. To všechno platí tím víc vzhledem k tomu, že velkorysost Evropské unie zřejmě nebude vyrovnána snížením necelních překážek zavedených korejskými úřady (dovozní kvóty na evropská vozidla na benzinový pohon). Komise tedy má z dnešního dne úkol, aby přezkoumala podmínky této dohody a navrátila do ní působení spravedlivé a vyvážené hospodářské soutěže a aby zajistila zachování našeho průmyslu a pracovních míst v Evropě z dlouhodobého hlediska.
Komise ve svém sdělení ze dne 8. dubna mimo jiné zdůraznila užitečnost inovativních mechanismů financování jakožto doplňkového nástroje k oficiální rozvojové pomoci, přičemž tyto dva nástroje se navzájem podporují. Požádali jsme členské státy, aby využívaly celý svůj soubor nástrojů a působily prostřednictvím oficiální rozvojové pomoci na pomoc, jež není součástí oficiální rozvojové pomoci, například tím, že budou stavět na stávajících dobrovolných solidárních daních, např. letecká daň k financování zdravotních programů. Na toto téma se uskuteční jednání na vysoké úrovni, zejména velká konference, kterou budou v roce 2010 organizovat Francouzi a která se bude týkat institucí, které jsou na vyšší úrovni než Komise.
Pane předsedající, pane De Guchte, paní Jolyová, je mi samozřejmě jasné, že v takovéto rozpravě nevyhnutelně uslyšíme řadu příspěvků, které budou vyjadřovat tutéž věc. To mi však nevadí. Považuji však za důležité znovu a znovu dávat najevo široký souhlas, že Evropský parlament má povinnost budovat, a navíc že tento úkol musí být realizován ve spolupráci s Komisí. A to proto, že navzdory tvrzení, že rozvojových zemí se krize téměř nedotkne, se v dnešní době všichni odborníci shodují naopak v tom, že dopady krize budou pro řadu rozvojových zemí ničivé.
Veškerá sociální odvětví chudých zemí se ocitnou tváří v tvář prudkému nárůstu zejména sociálních potřeb a potřebnosti služeb, a zároveň velmi výraznému poklesu v růstu. Navíc jsem z tohoto pohledu, pane komisaři, velmi ocenil vaši zmínku o tom, že je nezbytné reagovat na tyto potřeby mnohem flexibilněji, a myslím, že to víte, kde by to tak bylo možné - jednoznačně v souvislosti s dostatečným monitorováním. Vždy jsem byl velkým zastáncem státní pomoci a přímé pomoci, ať už přímé či odvětvové, avšak v každém případě rozpočtové. Myslím si, že zde existuje efekt přidělení a další, mnohem větší dopad, který má co činit s úctou, a to, že díky ní mají členské státy pravomoci.
Sliby posledních vrcholných schůzek G8 a G20 zůstaly vždy jen na papíře. Jsou to sliby z té kategorie slibů, které se objevují znovu a znovu, nikdy však nevedou k odpovídající hmatatelné pomoci. S ohledem na to skutečně nemohu pochopit, proč nediskutujeme o usnesení Parlamentu před Pittsburghem, abychom tak mohli uplatnit odpovídající politický tlak. V souvislosti s přesnými analýzami pana komisaře a postřehy pana Michela si myslím, že víme, čeho se to týká. Přesto nejsme v postavení, kdy bychom využili politického tlaku, abychom přinutily členské státy, aby konečně opustily tuto politiku ve smyslu rčení bližší košile než kabát. Těšíme se na Pittsburgh, který se mi jeví být velkou výstrahou. Neuspějeme-li s vyvíjením tlaku a vysvětlováním, že potřebujeme nové instituce konkrétně proto, aby byly podporovány nejchudší země světa, pak zde budeme i po Pittsburghu stále sedět a poukazovat na to, že se nakonec nic nezměnilo.
Náš okolní svět nás učí neočekávat příliš mnoho od humanitárních výzev, tím spíše v době recese. Ráda bych vás proto upozornila na riziko zanedbání rozvojových zemí a zrychlení růstu chudoby a bumerangového efektu v podobě zvýšeného vnitřního napětí, krveprolití, humanitárních tragédií a masivní migrace, o které rozvinuté země už zase hovoří. S ohledem na tyto okolnosti se domnívám, že je nezbytné vyvíjet úsilí jedním směrem a přijmout naši odpovědnost. To vyžaduje navýšení mezinárodní pomoci a účinnější rozvojovou pomoc.
Ráda bych vám na závěr svého vystoupení ještě vyjádřila uznání za to, jak jste zahájil své působení ve funkci komisaře. Mám na mysli vrcholnou schůzku Spojené státy-Jihoafrická republika, vaši návštěvu v Zimbabwe v závěru tohoto týdne a naléhavou pomoc poskytnutou v posledních dnech 100 000 obětí povodní v západní Africe. Zároveň bych ráda upozornila na to, že přírodní katastrofy nepostihly jen Burkinu Faso, ale rovněž Niger potřebuje mezinárodní podporu. Lidské životy nejsou ohrožovány jen povodněmi, ale i zrádnou a trvalou hrozbou sucha. Dále oceňuji, že bylo minulý týden vyčleněno 53 milionů EUR pro reakci na sucho v subsaharských zemích. To jsou povzbudivé ukazatele, které, jak doufám, ovlivní rozhovory na vrcholné schůzce G20 v Pittsburghu a konferenci v Kodani, neboť tato setkání mají dnes zásadní význam s ohledem na to, že rozvojové cíle tisíciletí jsou výrazně ohroženy neúspěchem.
(CS) Pane komisaři, chci také vyjádřit své rozčarování nad tím, že sliby G20 o pomoci nejchudším zemím v době hospodářské krize nebyly zřejmě míněny vůbec vážně. Skutečností je, že finanční pomoc Mezinárodního měnového fondu byla dosud mizivá. Apeluji také na reformu systému rozhodování tak, aby nejchudší země mohly mít větší vliv na rozhodování, zejména v bretonwoodském systému. Současně se Vás chci, pane komisaři, zeptat, zda se daří zajišťovat především zdravotní pomoc a vzdělávání v zemích AKT alespoň na takové úrovni, jaká byla před krizí? A ptám se zejména proto, že došlo k drastickému snížení finanční pomoci ze strany řady zemí včetně těch evropských. A jinak vám, pane komisaři, přeji úspěch ve vaší nové práci.
(FI) Pane předsedající, je mimořádně důležité, aby Evropa v této chvíli dala najevo své morální vůdcovství, a členské státy musí dostát všem svým závazkům a rovněž rozvojovým cílům tisíciletí. Ovšemže v tomto období hospodářského poklesu čelíme relativní chudobě my všichni, nesmíme však zapomínat na to, že občané rozvojových zemí trpí absolutní chudobou a lidé umírají hladem a v důsledku chorob. Více než deset členských států Unie však řeklo, že sníží své příspěvky na rozvojovou spolupráci či zpomalí jejich zvyšování. Samozřejmě nesmíme zapomenout na to, že stejně důležité, jako zvýšit platby, je zajistit jejich účinnější využití. Pro tuto koordinaci pomoci jsou k dispozici různé nástroje. Jedním z nich je výpočetní program oficiální rozvojové pomoci, který byl velmi úspěšně vyzkoušen v Mosambiku, a já doufám, že bude zejména do tohoto typu koordinace investován čas a úsilí. Bude pro nás tak velmi snadné být úspěšnější v podobných situacích jako je tato, kde klesá částka dostupné pomoci.
To zároveň znamená, že bez dodatečných opatření členských států k naplnění jejich individuálních cílů nebudou kolektivní cíle pro rok 2010 dosaženy. Předpokládaný trend trvalého nárůstu oficiální rozvojové pomoci EU spoléhá na ty členské státy, které se snaží dodržovat své závazky, je však nezbytná snaha všech členských států, a já na tom budu v případě konkrétních členských států trvat. Je to jejich odpovědnost. Je to závazek, který tyto země přijaly, a krize by neměla být omluvou k tomu, aby své závazky oslabily. Dokonce bych řekl, že naopak.
Můj předchůdce Louis Michel rovněž trval na pružnosti a tvrdil, že mechanismus rozpočtové podpory je ten nejpružnější, který máme, a to je zjevně pravda, znamená to ovšem, že potřebujeme partnera na straně rozvojových zemí, a musíme být v takovém postavení, abychom s těmito zeměmi vedli politický dialog, a potřebujeme rovněž mechanismy sledování, takže to předpokládá minimální spolupráci na jejich straně, avšak jakmile to bude fungovat, budu i já věřit, že rozpočtová podpora je velmi správnou praxí.
Úplně jsem neporozuměl tomu, proč o tomto usnesení předloženém Výborem pro rozvoj, které se vztahuje ke schůzce G20 v Pittsburghu, nehlasujeme před schůzkou G20. To nechápu. Bude to mít pravděpodobně nějaké technické vysvětlení, považuji to však za špatný signál vůči nově zvolenému Parlamentu, když budeme toto usnesení projednávat po schůzce G20 v Pittsburghu, která se, pokud si správně pamatuji, bude konat ve dnech 22. až 24. září, tedy před naším příštím zasedáním v říjnu ve Štrasburku.
Demografický profil společnosti bude na veřejné finance vyvíjet obrovský nátlak. Výzvy, které před námi stojí, pokud jde o klima, budou vyžadovat nové zdroje a přerozdělení zdrojů stávajících. Celkově to dle mého názoru znamená, že rozpočet, který budeme schvalovat, by měl zrcadlit vysoký stupeň omezení, aby se ponechal prostor pro příští potřeby, s důrazem na evropskou přidanou hodnotu a investice, které nás v krátkodobé perspektivě mohou vyvést z hospodářské krize a v dlouhodobé perspektivě mohou také posílit naši konkurenceschopnost.
Návrh Rady je vyvážený, a přitom stále ambiciózní. Ve srovnání s rokem 2009 vzrostly naše závazky o 1,1 % a částky vyhrazené na platby o téměř 4 %. Náš návrh a dohoda, které chceme dosáhnout, musí splňovat následující základní požadavky, které byly uplatněny i při prvním čtení v Radě. Rozpočet musí zajistit, aby na politické priority EU pro rok 2010 byly dostatečné finanční prostředky. My v EU musíme být schopní rychle reagovat na výzvy, které nás čekají. Důraz musí být kladen na zajišťování evropské přidané hodnoty. Je třeba rozpočtová disciplína a zdravé ekonomické řízení. Jinak nebudeme schopni podniknout kroky k obnovení vyrovnaných veřejných financí.
Je důležité dodržovat limity. Evropa musí být dostatečně flexibilní, aby se mohla vypořádat s budoucími potřebami a neočekávanými událostmi. Pro rozpočet EU je naprosto nezbytné, aby obsahoval dostatečné rezervy. Návrh rozpočtu, který předkládáme, zahrnuje 138 miliard EUR určených na závazky a 121 miliard EUR určených na platby. Snížení, jež Rada udělala oproti předběžnému návrhu rozpočtu, který předložila Komise, vychází z podrobné analýzy provádění rozpočtu, výstrahy rozpočtové prognózy a z prohlášení o činnosti, a sledujeme, jaká je schopnost programy a opatření uskutečnit. Hlavními faktory v naší analýze byl stupeň provádění a absorpční kapacita.
Nyní se krátce podívám na jednotlivé rozpočtové okruhy. Nejdůležitější část je podokruh 1a, výzkum a vývoj, na který jsou v návrhu rozpočtu určeny dostatečné prostředky. Další oblastí, do níž bude směřovat více zdrojů, jsou projekty v energetickém odvětví a v odvětví infrastruktury. Pokud se soustředíme na účetní účinky plánu hospodářské obnovy, vidíme, že nárůst v této oblasti dosahuje přibližně 8 %. Osm procent! To je hodně, a jak víte, financování z Evropského plánu hospodářské obnovy bude jedním z témat, o nichž musíme během podzimu diskutovat.
Pokud jde o okruh 4, je nesmírně důležité ponechat v tomto okruhu výraznou rezervu vzhledem k limitu, abychom mohli co nejlépe reagovat na potřeby, které by se mohly nečekaně objevit. Rada proto v tomto prvním čtení zajistila rezervu ve výši přibližně 310 milionů EUR. Ta je odůvodněná zejména s ohledem na návrh změny, který předkládá v této oblasti další potřeby. Pokud jde o rezervu na pomoc při mimořádných událostech, Rada přijala návrh Komise týkající se prostředků na závazky. Roste význam společné zahraniční a bezpečnostní politiky, a Rada pro ně proto zajistí dostatečné prostředky.
člen Komise.. - Pane předsedo, je pro mě velkým potěšením, že mám možnost k vám dnes ráno promluvit. Vím, že první etapy rozpočtového postupu - především červencové dohadovací řízení - se odehrávaly ve velmi pozitivní atmosféře a doufám, že na této spolupráci můžeme v následujících týdnech dál stavět. Pro ukončení rozpočtového procesu pro rok 2010 ještě musíme učinit několik kroků, musíme se shodnout na dalších důležitých otázkách, jako je druhá etapa Plánu evropské hospodářské obnovy, takže je nesmírně důležité, aby všechny tři instituce úzce spolupracovaly.
Pokud jde o současnou situaci po prvním čtení v Radě a návrh rozpočtu pro rok 2010, Komise uznává, že škrty, které Rada navrhuje, jsou méně přísné než ty v předchozích letech. Nicméně je zde několik důležitých otázek, na které bych chtěl poukázat. Komise lituje, že Rada snížila prostředky na platby o 1,8 miliard EUR. Tyto škrty jsou poměrně více významné v okruzích 1A a 4, čímž vysíláme negativní sdělení týkající se prioritních oblastí, jako je růst zaměstnanosti a také mezinárodní úloha EU, zejména pokud jde o předvstupní pomoc.
Obzvlášť tvrdé jsou škrty navrhované na příspěvky na výdaje administrativní podpory, administrativní výdaje na výzkum a pro agentury . Místo, aby se při škrtech braly v úvahu specifické potřeby každé jednotlivé agentury, byly tyto škrty - s několika málo výjimkami - obecné, bez ohledu na stupeň rozvoje nebo úkoly jednotlivých agentur. Škrty ve výdajích na administrativní podporu zbrzdí provádění programů zejména v oblasti výzkumu a vnějších akcí. Doufám, že se Parlament při prvním čtení bude snažit tuto situaci napravit.
Jak bylo oznámeno, Komise již rozpočtovým orgánům předložila návrh na změnu ohledně aktualizovaných potřeb pro okruh 4. Návrh se týká především těchto bodů: dodatečných 95 milionů EUR na závazky a 60 milionů EUR na platby na podporu palestinské samosprávy a úsilí o obnovu Gazy; potřeby zvážit přijetí doprovodných opatření týkající se banánů s ohledem na možnou obchodní dohodu, která bude mít vliv na preferenční režim u zemí AKT vyvážejících banány. Jde také o dalších 50 milionů EUR určených na závazky a 20 milionů EUR na platby pro pomoc rozvojovým zemím v boji se změnou klimatu, což by mělo pomoci podpořit úspěšný výsledek prosincové kodaňské konference o změně klimatu.
Parlament již v únoru vyjádřil svůj názor. Bylo povzbudivé, že s tím Evropská komise a Rada vyjádřily souhlas. Na základě toho, co vím o návrhu, musím bohužel říct, že pokus převést vznešená slova do jazyka čísel nebyl zcela úspěšný. Je na čase vyrovnat se s tím, že s rozpočtem Evropské unie není nikdo spokojený. Příjmová strana rozpočtu znamená pro členské státy velké břemeno, ale dostupné částky nestačí na to, aby členské státy dosáhly svých cílů. Jsme daleko od toho, že bychom dosáhli plné zaměstnanosti a společnosti založené na znalostech. Vydáváme velké částky na zemědělství, ale například chovatelé mléčného skotu čelí nezvladatelné krizi. Největší položkou na výdajové straně rozpočtu je politika soudržnosti, ale propasti mezi regiony rostou, místo aby se zmenšovaly.
Výzkumní pracovníci, kteří se narodili a vystudovali v Evropě, pracují mimo Evropskou unii. Proto zaostáváme i v oblasti inovací. Doufali jsme, že by krize mohla také znamenat příležitost provést reorganizaci a zajistit, aby byl rozpočet Evropské unie úspěšnější a pro její obyvatele hmatatelný. Doufali jsme rovněž, že rozpočet bude nejen používán v souladu s pravidly a bez jakékoliv korupce, ale že také zhodnotíme výdaje a posoudíme, které programy skutečně přinášejí hodnotu a zaslouží si být financovány.
Co můžeme nyní dělat? Parlament se bude snažit upravit rozpočet tak, aby bylo jeho sdělení pro občany EU jasnější. Chceme zvýšit položky, které napomáhají překonat krizi. S ohledem na to předložíme své myšlenky na uplatnění plánu na podporu hospodářství. Chceme se také vypořádat s výzvami, které před nás staví změna klimatu. Chtěli bychom, aby se finanční krize vyřešila efektivně, nejen pomocí pár miliard eur z plánu, který bude za tímto účelem vyčleněn, ale také pomocí každé jednotlivé položky rozpočtu, aby obyvatelé Evropy viděli, že Evropská unie neznamená zbytečné výdaje, ale jde o efektivní nástroj řešení jejich problémů. Vyzývám kolegy poslance, Radu a Komisi, aby to podpořili.
Stále jsme svědky mnoha nedostatků, které způsobují, že zdroje nevyužíváme zcela hospodárně. Jako příklad uvedu hlídání těchto budov, v nichž dnes jednáme. Dobře víte, že do Štrasburku cestujeme na čtyři dni v měsíci. Přitom u obou vchodů ještě nedávno stáli strážníci třistapětašedesát dní v roce. Nový generální tajemník Evropského parlamentu a jeho spolupracovníci na to přišli a byly učiněny kroky, které přinesou každý rok úsporu více než dva miliony EUR.
Proto jsme požádali administrativu Evropského parlamentu o vypracování střednědobého strategického dokumentu v oblasti nemovitostí. Chtěli jsme v této oblasti přijmout příslušná rozhodnutí už v prvním čtení. Je nutné, abychom nejen v Evropském parlamentu, ale v rámci všech institucí vypracovali společnou politiku v oblasti nemovitostí a vytvořili lepší spolupráci v této oblasti. Jsem rád, že Rada si stejně jako my vzala tento cíl za svou prioritu a chci vám, pane státní tajemníku, za to poděkovat.
Druhou otázkou bude střednědobá revize finančního výhledu. Mezi společným rozhodnutím o víceletém finančním rámci, které bylo přijato v květnu 2006, a dneškem došlo k finanční krizi, byly vyvinuty silné tlaky na ceny energií, surovin a dokonce potravin, a proběhla jednání o změně klimatu. A bohužel došlo i k selhání lisabonské strategie, jak je dnes již jasné. Musíme proto provést hlubokou revizi našich víceletých zásad. Toto bude první úkol nové Komise.
Evropská agentura pro řízení operativní spolupráce na vnějších hranicích členských států Evropské unie (Frontex) je odpovědná za koordinování a podporu úsilí členských států monitorovat a kontrolovat vnější hranice EU. Frontex hraje v jednotné strategii spravování hranic EU důležitou úlohu. Funkce agentury Frontex se od jejího zavedení v roce 2005 postupně rozšiřuje. V souladu s rostoucím rozpočtem nyní Frontex hraje ještě větší úlohu v řízení operativní spolupráce mezi členskými státy v oblasti kontroly vnějších hranic EU.
Agentura dnes koordinuje řadu společných operací a pilotních projektů na mořských, pozemských a vzdušných hranicích s cílem potírat nezákonné přistěhovalectví, se zvláštním důrazem na určité vysoce rizikové oblasti jako jsou jižní mořské hranice EU, i když se její práce týká i severních a východních hranic. V Radě jsme opakovaně zdůrazňovali nutnost agenturu Frontex rozvíjet a posilovat. Závěry Rady z roku 2008 označily další rozvoj agentury jako politickou prioritu. Z krátkodobého hlediska bylo zdůrazněno, že Frontex musí dostat nezbytné prostředky a musí maximálně využívat vybavení členských států poskytovaných v rámci Centralizované evidence dostupného technického vybavení (CRATE). Rada rovněž požádala agenturu Frontex, aby v otázce kontrol hranic podporovala spolupráci s orgány hraničních kontrol, včetně celních orgánů, a rovněž spolupráci se třetími zeměmi.
Z dlouhodobého hlediska bylo zdůrazněno, aby se dál pokračovalo v postupném rozvoji agentury Frontex. Rada uvítala plán Komise na posouzení toho, jak by šlo mandát agentury Frontex rozšířit, aby mohla posílit spolupráci se třetími zeměmi. V současnosti probíhá hodnocení nařízení o Frontexu a Komise na začátku roku 2010 předloží návrhy na možné zlepšení. Rada s radostí přijme společně s Evropským parlamentem k navrhovaným úpravám stanovisko.
V Evropském paktu o přistěhovalectví a azylu, který Evropská rada schválila v říjnu 2008, se zdůrazňuje, že je nutné posílit úlohu a prostředky agentury, aby bylo možné posílit spolupráci. Tento pakt rovněž hovoří o možnosti vytvořit v rámci Frontexu samostatné divize, neboť podmínky například na pozemské hranici na východě se velmi výrazně liší od podmínek na mořské hranici na jihu. Na základě událostí ve Středomoří zdůraznila Evropská rada ve svém usnesení v červnu 2009, že je nutné zvýšit úsilí v předcházení a potírání nezákonného přistěhovalectví, aby se zabránilo dalším lidským tragédiím na jižní mořské hranici EU. Zvláštní důraz byl věnován nutnosti zpřísnit hraniční kontroly a potřebě stanovit jasná pravidla pro společné hlídky a pro vyloďování zachráněných emigrantů, a také je nutné více využívat společné repatriační lety.
Závěrem bych chtěl vysvětlit, že situace ve Středomoří nevyžaduje jen akce v oblasti hraniční kontroly. Tato situace vyžaduje širší spektrum dlouhodobých i krátkodobých opatření. Východiskem v tomto ohledu by měl být komplexní přístup EU k přistěhovalectví, který bude zahrnovat spolupráci a opatření v celé oblasti politiky přistěhovalectví. Je nesmírně důležité posílit spolupráci se zeměmi původu i průjezdu a je nutné zintenzívnit dialog se třetími zeměmi v oblastech jako je zákonné přistěhovalectví, migrace a rozvoj, budování kapacit a repatriace osob, které nepotřebují ochranu. Tento dialog se musí opírat o principy solidarity a společné odpovědnosti.
Výzva nezákonného přistěhovalectví pochopitelně vyžaduje účinnou preventivní strategii, která se zavede v partnerství se všemi zeměmi ležícími podél migračních cest. Evropská unie se všemi silami snaží tyto dialogy a tuto spolupráci rozvíjet. Cílem tohoto komplexního přístupu je řešit všechny zásadní dimenze přistěhovalectví společně a v rovnováze. Jak před chvíli řekl pan Billström, při naší práci ve Středomoří se tímto přístupem řídíme. Setkávají se zde všechny migrační toky pocházející z různých regionů a procházející různé země Asie a Afriky.
Evropská rada přijala na základě následné práce v červnu řadu rozhodnutí. Od této doby se Komise věnovala třem hlavním tématům. Zaprvé je to otázka azylu. Evropská rada vyzvala ke koordinaci dobrovolných opatření týkajících se interního rozdělení příjemců mezinárodní ochrany, kteří se nacházejí v členských státech nejvíce vystavených tomuto tlaku. Komise na tuto výzvu zareagovala tím, že v červenci spustila pilotní projekt na pomoc Maltě. Počítá s možností financování ze strany Společenství pro ty členské státy, které projeví solidaritu s Maltou. Francie k dnešnímu dni vyslovila souhlas s tím, že na svém území přijme téměř 100 uprchlíků. Byl bych rád, dámy a pánové a pane předsedající, kdyby toto gesto zopakovaly ostatní členské státy.
Je vhodné připomenout, že kontrolní operace na hranicích probíhají v souladu se zákony Společenství, především se Schengenským hraničním kodexem. Je nutné dodržovat základní práva a zákaz vypovězení. V námořních oblastech se při těchto operacích musí také dodržovat mezinárodní námořní právo. Členské státy nicméně neinterpretují a neuplatňují tato pravidla jednotně. Proto se pokusíme otázku, jak tato pravidla rozvinout a vyjasnit, aby se při těchto operacích lépe uplatňovalo právo Společenství a mezinárodní právo.
Pokud jde o Libyi, poslali jsme společně s panem Billströmeme v červenci dopis našim libyjským partnerům, ve kterým jim navrhujeme spolupráci v celé řadě oblastí, abychom dosáhli společného a vyváženého řízení migračních toků z Libye. Vysvětlili jsme libyjským orgánům, že jsme připraveni jim pomoci nejen posílením jejich kapacit pro zabránění nelegálního vstupu a výstupu migrantů na a z jejich území, ale chceme jim také pomoci zlepšit zacházení s migranty v souladu s lidskými právy a mezinárodními právy, usnadnit identifikaci migrantů a pomáhat těm, kdo potřebují mezinárodní ochranu.
Pokud jde o Turecko, tak generální ředitel generálního ředitelství pro spravedlnost, svobodu a bezpečnost Jonathan Faull je právě na misi v Ankaře, kde zjišťuje, jakým způsobem a jakými prostředky by mohla větší spolupráce podpořit Turecko, aby se více věnovalo odpovědnějšímu způsobu řízení migrace, s cílem opětovného přijetí nezákonných přistěhovalců a především zajištění mezinárodní ochrany přistěhovalců. Pokud bude Turecko a Libye na naši nabídku reagovat, mohli bychom s panem Billströmem ještě do konce roku obě tyto země navštívit.
Už nebudu opakovat, co jsem před chvílí řekl, tedy že tato politika má tři hlavní témata, společný azylový systém odpovídající našim humanitárním tradicím, efektivnější kontrolu nezákonného přistěhovalectví pomocí integrovanějšího řízení našich vnitřních hranic a naší vízové politiky a pak pochopitelně posílení účinnosti našeho boje proti obchodování s lidmi a provádění politiky navracení migrantů s cílem jejich dlouhodobého znovuzačlenění do původního společenství, a dále otevření se zákonné migraci v rámci, který zajistí plnění potřeb přijímacích zemí, aniž bychom přitom zapomínali na potřeby zemí původu nebo dodržování práv migrantů.
jménem skupiny PPE. - (MT) Děkuji vám, pane předsedající. Chtěl bych také pozdravit pana ministra Billströma a především místopředsedu Evropské Komise pana Jacques Barrota. Dovolte mi, pane předsedající, abych poblahopřál a poděkoval panu místopředsedovi Evropské komise za jeho viditelný a upřímný zájem o otázky přistěhovalectví a azylu. Velice si cením toho, s jakým zanícením se pan Barrot této práci věnuje, a za konkrétní iniciativy, které v této obtížné, kontroverzní a citlivé oblasti přijal. Tím se dostávám k prvnímu bodu, o němž bych chtěl hovořit, pane předsedající, a to je složitost celé této problematiky.
Je velice snadné ukázat na tu či onu zemi: musíme však situaci analyzovat seriózně a důkladně. Jinak se můžeme vystavit riziku, že neunikneme absurditě. Dovolte mi uvést příklad. Přednedávnem se zvedla vlna kritiky proti italské vládě za to, že promptně vrátila uprchlíky zpět do Libye. Musíme však pochopit, že díky této reakci Itálie se letos značně snížil počet uprchlíků, kteří se rozhodli vydat se na riskantní cestu a dát v sázku své životy.
Proto musíme mít neustále na paměti, jak je tato otázka složitá. Chtěl bych se zmínit i o některých dalších bodech. Musíme posílit úlohu Frontexu, především pokud jde o možnou spolupráci, která by měla vzniknout mezi zeměmi a která bude zahrnovat konkrétní záležitosti jako jsou otázky spojené s politikou vracení, která se týká více než jedné země. Na tomto poli bohužel Frontex prozatím nevyvinul dostatečné úsilí. Pozornost si zaslouží i iniciativy, o nichž se zmiňoval místopředseda Barrot, jako je obecný program přesídlení, pilotní projekt pro země jako je Malta a vytvoření azylového úřadu. Tyto iniciativy je nutné zrealizovat okamžitě. Na závěr se chci zmínit o dalším, rovněž důležitém faktoru, který si vyžaduje pozornost a kterým je spolupráce s Libyí a dalšími třetími zeměmi, které jsou pro uprchlíky místem odjezdu. Bez spolupráce s těmito zeměmi se nikam nedostaneme.
Tento jev nemůže vyřešit pouze jeden členský stát pomocí vlastních zdrojů, na základě vlastních kapacit. Potřebujeme proto společnou politiku, která dosud nebyla vytvořena. Vše, co jsme již udělali s cílem vytvořit tuto potřebnou společnou politiku, mělo být zakotveno v evropské ústavě a Lisabonské smlouvě. Tato politika však doposud nebyla vytvořena. Vše, co bylo doposud uděláno, je jen jakousi předzvěstí toho, co musí být ještě učiněno a co je stále ještě ve velmi raných stádiích.
Musíme však mezitím posílit kontrolu i společnou odpovědnost za evropské vnější hranice. Důsledek nezákonného přistěhovalectví v Itálii, ve Španělsku nebo v Řecku - jako to známe ve Španělsku na jižní středomořské hranici a také na Kanárských ostrovech, kam připlouvají loďky plné zoufalých lidí - není jen čistě španělskou nebo italskou záležitostí. Jde o evropskou záležitost, která nevyžaduje jen solidaritu se Španělskem či Itálií, nebo dokonce naději, že Španělsko a Itálie dodrží ve svých dvoustranných vztazích s africkými zeměmi evropský model. Ne, je to společná odpovědnost, která vyžaduje společnou odpověď.
Vyzývám Komisi, aby - pokud je to jejím záměrem - neuzavírala za EU s Libyí dohodu, která by byla podobná dohodě mezi Libyí a Itálií, protože jsme viděli, kam takováto zavrženíhodná dohoda vede. Opakuji, že kvůli této dohodě žel tyto osoby podstupují mučení, protože o to jde: v zajišťovacích střediscích, v nichž jsou tyto osoby drženy v Libyi, dochází k mučení, jak dokazují zprávy novinářů a fotografie, na nichž je vidět mnoho těchto uprchlíků ve věznici v Ganfudě, 10 kilometrů od Benghazi. Dochází zde k mučení, které podle mě není v žádném přátelském paktu nebo mezinárodní dohodě vysvětleno.
Jak zdůraznil vysoký komisař OSN, zakazuje princip nenavracení vracet lidi na území, kde by mohl být jejich život v nebezpečí nebo kde by mohla být ohrožena jejich svoboda. Posílání těchto lidí zpět do Libye, která, jak bych ráda připomněla, ani nepodepsala ani neratifikovala Ženevskou konvenci, se mi zdá těžko uvěřitelné. A co je ještě horší, nedovolené přistěhovalectví je v Itálii trestným činem, takže když se například při dramatickém vylodění na konci srpna, při němž zahynulo mnoho Somálců, několika z nich, myslím čtyřem nebo pěti, podařilo dosáhnout cíle, byli mimo jiné obviněni z imigrace, a jsou proto dnes stíháni podle italského práva.
Pane Barrote, v souvislosti s touto situací připomínáte několik základních otázek. Připomínáte právo na azyl, právo na mezinárodní ochranu. Měl byste mluvit i o právu každého člověka opustit jakoukoliv zemi a povinnost komukoliv pomoci. To je mezinárodní námořní právo. Tyto situace se stále opakují, dochází k nim stále častěji i na turecko-řecké hranici. Proto, pane Barrote, nevěřím, že posílení prostředků Frontexu tuto situaci vyřeší.
Myslím, že hlavní priorita by se zatím měla týkat zajištění bezpečnosti jižních hranic. Frontex musí v tomto ohledu hrát významnou roli, aby působil jako silně odstrašující nástroj pro hospodářské migranty, kteří chtějí podniknout onu riskantní cestu přes Středozemní moře. Musíme jednat mnohem silněji proti jednotlivým třetím zemím, které tyto aktivity neodpovědně podporují. Podle Komise musí o konečném počtu lidí, které jednotlivé státy přijmou, rozhodovat právě tyto státy, a Británie ani jiná země nebude nucena přijímat větší počet ekonomických migrantů, než jaké v těchto ekonomicky náročných dobách zvládne. To je nutné a správné. Země jako je Británie potřebují záruky, že o naší azylové a imigrační politice budeme rozhodovat my sami, a záruky, že principem přístupu EU bude otevřená spolupráce, a ne nátlak.
Nikdo nechápe tuto politiku, jež se snaží v tomto krizovém období, kdy procházíme trojí krizí, a to potravinovou, finanční a energetickou, přeměnit Evropu v pevnost, neboť naše práce je špatná a směřuje špatným směrem. Pokud Evropu potřebujeme a především pokud Evropu potřebujeme kvůli migrujícím pracovníkům, pak musíme dodržovat všechna jejich práva, a ne je kriminalizovat, jako to Evropská unie dělá. To totiž rodinám, které se jen snaží uniknout před válkou nebo hladem, přináší ještě větší bolest.
Pro Británii se však žádná univerzální přistěhovalecká politika nehodí. Británie je jednou z nejhustěji osídlenou zemí na světě, překvapivě hustěji osídlenou než je Indie, Čína či Japonsko. Čistý příliv přistěhovalců do Británie dnes činí přibližně 230 000 osob ročně, což znamená nárůst obyvatelstva o více než milion osob každých pět let. Počet obyvatel se v roce 2031 zvýší ze současných rekordních 61,4 milionů na přibližně 70 milionů a bude růst čím dál víc. Tento nárůst je způsoben přistěhovalectvím a počtem dětí, které se přistěhovalcům rodí.
Britská politická strana - United Kingdom Independence Party - není proti určitému přistěhovalectví, ale to musí být přísně kontrolováno a musí to být ku prospěchu Británie, a ne Evropské Unie nebo někoho dalšího. Británie nepotřebuje společnou evropskou přistěhovaleckou politiku. Potřebujeme skoncovat s masovým přistěhovalectvím a zavést přísně limitovanou a kontrolovanou přistěhovaleckou politiku. Měli bychom uplatnit úmluvu o uprchlících z roku 1951, podle níž mají tito žádat o azyl v první určené bezpečné zemi, do níž se dostanou, což není malý ostrov mimo pobřeží Evropy nazývaný Británie.
(NL) Pane předsedající, Frontex nefunguje. Rozpočet pro projekt Poseidon, který právě probíhá, je 11 milionů EUR. To je nesmyslné. Jsou to vyhozené peníze. Jediným řešením je přímé vracení a zákrok proti zemím, které toto přistěhovalectví umožňují. Společná azylová a přistěhovalecká politika není v zájmu občanů Nizozemska. Nizozemská politická strana - Partij voor de Vrijheid, za niž tu hovořím, je důrazně proti této politice. Výsledkem bude to, že se do Evropy dostane ještě větší počet osob bez perspektiv. Občané Nizozemska nepotřebují solidaritu, potřebují, abychom se zde postavili za nizozemské zájmy. Pojďme s tím již skoncovat.
Rád bych se ještě vyjádřil ke švédskému předsednictví. Toto předsednictví se domnívá, že by Evropa měla víc otevřít své hranice masovému přistěhovalectví kvůli evropskému trhu práce. Strana Partij voor de Vrijheid toto zcela odmítá. Jde o kouřovou clonu, která má umožnit masové přistěhovalectví. Podívejme se, co se děje ve velkých městech - podívejme se, s jak velkými problémy se potýkají. Přemýšlejte nad svým vlastním národem, přemýšlejte nad svou vlastní zemí, přemýšlejte nad svou vlastní kulturou. A to my rozhodně děláme. Rád bych dodal, že dost je dost. Pojďme skoncovat s masovým přistěhovalectvím; už to došlo dost daleko.
Frontext bezpochyby hraje v přístupu Evropy k migraci klíčovou úlohu. S tím, jak budujeme koordinovanější systém EU pro spravování našich vnějších hranic, význam Frontexu roste. Proto se naše skupina domnívá, že je zásadní dosáhnout rovnováhy: rovnováhy mezi tím, že na jedné straně získáme zdroje pro fungování Frontexu - o čemž se již řada mých kolegů zmínila - a na druhé straně se zajistí, že se dostane výraznějšího uznání humanitárním aspektům práce Frontexu. Jak může Frontex například pomoci snížit tragický počet úmrtí na moři, který za posledních 10 let přesáhl 12 000? Záchranné operace na moři musí být zahrnuté do jeho náplně práce. Nástrahy jsou ukryty v podrobnostech. Mnoho těchto politik se musí provádět přímo na místě a vím, že Parlament, Komise i Rada se o to snaží.
Pane ministře Billströme, říkal jste, že se musí na vnějších hranicích provádět kontroly a že je nutné dosáhnout rovnováhy, ale chci se vás zeptat, proč bychom neměli tyto kontroly a rovnováhy uplatňovat i vůči lidem, kteří pracují na těchto vnějších hranicích a hájí je? Proč nemůžeme dosáhnout určité transparentnosti a průhlednosti ohledně Frontexu a toho, co dělá? My v této sněmovně potřebujeme, aby byla činnost Frontexu průhledná a transparentní. Potřebujeme vědět, v jakém stádiu jsou práce na nových pravidlech Frontexu, o kterých jste, pane komisaři, mluvil, a potřebujeme objasnit, jak mohou uprchlíci získat mezinárodní ochranu, když jsou zadrženi na moři.
Potřebujeme také vědět, jaké byly s třetími zeměmi uzavřeny dohody, a co se přesně děje s penězi EU, které například směřují do Libye. Mám pochyby o tom, zda to, čemu vy říkáte pomoc Libye uprchlíkům, skutečně uprchlíkům pomáhá, ale i zde nám prostě chybí transparentnost a pokud, jak jste řekl, neinterpretují všechny členské státy práva migrantů stejně, jak potom zajistíte, že třetí země jako je Libye budou tato pravidla interpretovat podobně jako vy?
Migrace je pochopitelně jedním z největších problémů dnešní Evropy. A co víc, není to problém jen pro politiky, ale také problém, který se týká obyvatel členských států Evropské unie. Je to možná jedna z největších výzev, které dnes stojí před politiky Evropy, a jeden z hlavních problémů našich voličů. Přistěhovalectví má více jmen, mí vážení kolegové dnes hovořili o přistěhovalectví z Afriky, které se týká hlavně zemí ze Středomoří, a to, co říkají, je v určitém směru oprávněné. Já zastupuji Polsko, zemi, ve které dochází k nedovolenému přistěhovalectví pochopitelně v menší míře, ale přicházejí k nám lidé ze zemí bývalého Sovětského svazu a také z Asie.
Stojí před námi otázka filozofie boje EU proti nedovolenému přistěhovalectví a řekněme si to jasně, i otázka omezení dovoleného přistěhovalectví. Má tíhu tohoto boje nést Frontex? Je to skutečně rozumné? Nebylo by efektivnější, kdybychom peníze navíc, které chceme dát Frontexu, věnovali zemím, které mají největší problémy s nedovoleným přistěhovalectvím, a také členským zemím, jejichž hranice tvoří vnější hranice EU? Pane předsedající, na závěr chci říct, že se mi zdá, že by to bylo rozumnější.
Nemyslím, že problém vyřešíme tím, že budeme nyní na začátku volebního období sypat do Frontexu peníze - peníze, které Frontex nemůže utratit a když i Komise říká, že není vhodné dávat do Frontexu v současnosti peníze - tím tento problém nevyřešíme. Problém můžeme vyřešit tím, že zrevidujeme mandát Frontexu a potom může Frontex potřebovat více prostředků. Aby se tak stalo, měl by Frontex spolupracovat a poskytovat vysokému komisaři OSN pro uprchlíky veškeré informací a začlenit do své politiky humanitární otázky, což doposud nečiní. Stejně tak závažný je, dámy a pánové, návrh týkající se prostředků pro uprchlíky: když investujeme více do Frontexu, tyto prostředky se sníží.
Podle mého názoru je toto zásadní věc, protože jinak se dostaneme do paradoxní situace, že na jedné straně budou mít některé členské státy jako je Itálie, Malta, Řecko a Španělsko povinnost přiímat nedovolené přistěhovalce a na druhé straně se budou ostatní země dobrovolně rozhodovat, zda chtějí být solidární, či ne. Není už dál možné se tomu vyhýbat. Chci poděkovat Francii, že chce přijmout 100 osob, 100 žadatelů o azyl: 100 osob, ale žadatelů o azyl jsou tisíce, desítky tisíc. Proto Francii děkuji, ale je to jen kapka v moři.
(IT) Pane předsedající, dámy a pánové, hned na začátku řeknu, že pohostinnost je pro mě bez přehánění svatou hodnotou. Společenství států v podstatě vzniká ze solidarity mezi lidmi a toto společenství se řídí určitými závazky: právy a povinnostmi. Proto pokud jde o mě, já jsem silně proti všemu, co jde proti tomuto základnímu biblickému principu. Integrace a vše, co s ní souvisí, zcela jasně vzniká kombinací toho, zda přijímáme lidi a jakým způsobem to provádíme.
Myslíme si opravdu, pane Billströme, že všechnu tuto odpovědnost musí vzít na svá bedra jednotlivé státy? Zdá se mi, že Evropa, která se doposud pohybovala pravděpodobně dost nejistě, už nemůže dál odkládat vytvoření jednotného, seriózního přístupu k přistěhovalectví. Nemůže hovořit tak, jako doposud, různými disharmonickými hlasy, a nemůže dohnat nejvíce zranitelné země v první linii do izolace. Nemůže jednat bez společného postoje, kterého dosáhne společně, postoje, který zatím vypracován nebyl, ale jehož základní principy vytrvale bráníme.
Pramení z toho napětí mezi jednotlivými státy a Evropou a vznikají tak problémy, což také zvyšuje demokratický deficit Evropy, který se ještě může zhoršit, když zde nebude žádná koordinovaná přistěhovalecká politika; zvýší se tak dojem, že zájmy států převládnou nad zájmy všech. Zvyšuje se tím, pane předsedající, frustrující vnímání toho, že Brusel a Štrasburk se často zabývají těžko srozumitelnými otázkami, a ne tím, co zajímá veřejnost. Tím v podstatě oslabujeme evropskou politickou identitu.
(IT) Pane předsedající, pane Barrote, pane Billströme, dámy a pánové, požádali jsme o tuto rozpravu, abychom obrátili pozornost EU na závažné případy porušování základních lidských práv, ke kterým dochází v Itálii. Od května posbíraly italské úřady na moři více než 1000 migrantů, kteří byli vráceni do Libye. Během těchto neoficiálních a svévolných vracení nebyli lidé identifikováni a nedostali možnost se odvolat, ani neměli právo požádat o azyl a teď jim hrozí nelidské a ponižující zacházení v Libyi. Domníváme se, že takovéto praktiky porušují základní principy, na nichž Evropa stojí, což potvrdil i pan komisař Barrot, když se u Itálie informoval o podrobnostech.
Nedovolené přistěhovalectví se navíc, dámy a pánové, stalo v Itálii trestným činem a přitěžující okolností. Pouhá skutečnost, že jste přistěhovalec, znamená diskriminaci a nerovnost a má to za následek tvrdší tresty pro ten stejný zločin. Skutečnost, že jste ilegální přistěhovalec, jako byly rodiny našich italských, portugalských, polských, řeckých a italských komunit, vám brání přístupu k základním právům a z nejzákladnější péči včetně lékařské pomoci, protože se lidé bojí, že je někdo udá. To se, pane předsedo, děje v Itálii a odsoudili to i odborníci na právo a ústavu a sekulární i katolická sdružení.
Jsme svědky toho, jak převaděci dávají nezákonným přistěhovalcům pokyny, jak se mají v případě zadržení sami střelit do ruky nebo nohy, aby byly členské státy nuceny je přijmout a musely se použít jiné typy zákonů než ty, kterými se řídí nedovolené přistěhovalectví, protože se nyní jedná o zraněné osoby. Jsme svědky toho, jak převaděči dávají nezákonným přistěhovalcům pokyny, aby před vstupem do země zničili své doklady, aby hostitelské země jako Řecko nevěděly, kam je odeslat; jsme svědky toho, že přistěhovalci tvrdí, že chtějí získat azyl, ale nemají žádné doklady, takže nemáme o co se opřít.
(IT) Pane předsedající, pane Barrote, pane Billströme, když jste, pane Barrote nedávno předkládal evropský azylový plán, mluvil jste o nezlomnosti boje proti nedovolenému přistěhovalectví a o humánnosti při přijímání obětí pronásledování. Přeloženo do jazyka zákona to znamená zajištění ochrany a práva na azyl pro ty, kdo prchají před smrtí hladem, před válkou a pronásledováním, a zabránění jejich navrácení do zemí, kde jsou jejich životy v nebezpečí nebo jim hrozí nelidské zacházení.
Proto vyzývám Komisi, aby co nejdříve jednala a zajistila, že zde bude znovu nastoleno a plněno mezinárodní právo. Navíc bych chtěla vědět, co se udělalo v otázce jednání o dvoustranné dohodě mezi EU a Libyí, která se připravuje již řadu let. Kdy předpokládáte, že bude uzavřena? Může Rada s Komisí potvrdit, že tato dohoda bude nadřazená nad dohodou mezi Itálií a Libyí? Můžete Parlamentu vysvětlit základní body týkající se řešení nedovoleného přistěhovalectví a zajištění práva na azyl a principu nenavracení?
(DE) Pane předsedající, úředníci na hranicích evropských zemí nesmí zamítat potenciální žadatele o azyl, kteří připlouvají po moři, nebo je eskortovat pryč, bránit jim v další cestě nebo je vracet do zemí, které nejsou součástí EU. Je to stanoveno v Evropské úmluvě o lidských právech. Dnes jsme si opět vyslechli řadu případů toho, jak Frontex tato pravidla v praxi porušuje. Proto potřebujeme v této oblasti kontrolu. Potřebujeme tyto kontroly jako poslanci Evropského parlamentu, protože máme zodpovědnost za zajištění dodržování ustanovení Evropské úmluvy o lidských právech.
úřadující předseda Rady. - (SV) Pane předsedající, především bych vám všem chtěl poděkoval za tuto velice zajímavou rozpravu. Zaznělo zde dnes mnoho cenných názorů. Chtěl bych se zmínit o příspěvku pana Busuttila o větší spolupráci s Libyí. Doufám, že se mi společně s panem komisařem Barrotem podaří navštívit Libyi, abychom mohli vybudovat vztahy s touto zemí, a doufám, že bude také pokračovat naše práce s Tureckem. Souhlasím rovněž s panem Aguilarem, předsedou výboru pro občanské svobody, spravedlnost a vnitřní věci, že jediným způsobem, jak řešit nedovolené přistěhovalectví je otevřít cestu dovolenému přistěhovalectví. Měli bychom například zmírnit tlak na azylový systém.
Chtěl bych říct paní Alfanové, že je důležité dodržovat právní akty, které přijala Evropská rada, a je nutné, aby je členské státy uplatňovaly, jak bylo rozhodnuto. Je také důležité zapojit do naší práce vysokého komisaře OSN pro uprchlíky, abychom dosáhli vysoké kvality, o kterou usilujeme. Musím také vyjádřit souhlas s hodnocením pana Kirkhopea týkajícím se důležitosti rozlišování mezi azylanty a přistěhovalci za účelem práce. Tato úvaha nás přirozeně vede k závěru, že EU potřebuje společný evropský azylový systém a také lepší možnosti pro dovolené přistěhovalectví pracovníků na základě národních potřeb, právní jistoty a ochrany proti dumpingovým mzdám a sociálnímu vykořisťování.
Chtěl bych dodat, že právní předpisy Společenství požadují, aby členské státy prováděly kontroly na hranicích v souladu se zásadou nenavracení. Tato zásada znamená, že stát nesmí vracet osoby na území, kde by jim mohlo hrozit riziko, že budou vystaveny mučení, potrestání nebo nelidskému či ponižujícímu zacházení. V případě žadatelů o azyl a utečenců nesmí docházet k tomu, že budou odesláni zpět tam, kde by mohl být ohrožen jejich život nebo svoboda z důvodu jejich rasy, náboženství nebo národnosti. Stručně řečeno, zajišťujeme, aby byla tato povinnost ochrany dodržována.
V neposlední řadě bych chtěl ještě znovu zopakovat, že nám společně s panem Billströmem jde o to, abychom na jedné straně s Libyí a na druhé straně s Tureckem navázali skutečný dialog, který nám umožní jít až k meritu věci, aby se nám podařilo dosáhnout spolupráce ve věci ochrany hranic proti nedovolené migrace, ale který nám také umožní ve spolupráci s vysokým komisařem OSN pro uprchlíky zjistit, jak bychom mohli v těchto středozemních zemích zahájit postupy, které umožní skutečným žadatelům o azyl, aby se nemuseli uchylovat k pašerákům a převaděčům, pokud se chtějí dostat k evropským břehům, a díky nimž se v těchto zemích budou posuzovat jejich žádosti o azyl.
Chtěl bych nakonec s určitou naléhavostí požádat Evropský parlament, aby nám pomohl, zejména s touto strategií, s touto evropskou azylovou politikou. Chtěl bych připomenout věc, která tu již zazněla, že bychom chtěli zlepšit provádění dohody z Dublinu, které bychom chtěli dát určitou flexibilitu. Požádali jsme Radu a Parlament, aby do konce roku vznikl podpůrný úřad a také připravíme harmonizaci postupů. To vše napomůže k vytvoření skutečné evropské azylové politiky, která je podle mě zcela v souladu s hodnotami, na nichž se podle mého názoru v Evropě shodneme. V tyto hodnoty věříme. A je nutné je nyní přeměnit v činy.
písemně. - Vítám tuto rozpravu, která přitahuje pozornost na roztříštěné a nedůsledné politiky EU, co se týče kontroly hranic, přistěhovalectví a žadatelů o azyl. Jsem rád, že slyším, že Rada a Komise uznávají, že tyto záležitosti jsou prioritní, ale doposud jsme byli svědky jen polovičatých opatření a neviděli jsme žádné smysluplné výsledky.. Zdá se, že na úrovni EU je nedostatek politické vůle poskytnout odpovídající zdroje, aby tyto záležitosti byly řešeny spravedlivě. V této chvíli nesou největší břemeno členské státy s vnější hranicí a jejich situace se každý den zhoršuje v důsledku nedostatečných zdrojů a kapacity. Nedávno se projednávalo několik dobrých návrhů, například revize mandátu agentury FRONTEX, program EU na vracení uprchlíků a zřízení evropského podpůrného úřadu pro otázky azylu. Apeluji na Komisi, aby v souvislosti se zavedením těchto opatření jednala rychle. Potřebujeme více takových řešení založených na přístupu sdílení břemene, neboť to je jediná adekvátní odpověď. Komise a Rada musí ukázat více rozhodnosti při nezbytném financování agentury FRONTEX. Aby mohla účinně chránit naše hranice, musí mít vlastní vybavení a majetek a musí působit celoročně.
písemně. - (RO) Budoucí rozšíření schengenského prostoru i na Rumunsko zvýší význam zajištění bezpečnosti vnějších rumunských hranic a tím i úlohu agentury FRONTEX v Rumunsku. Agentura FRONTEX musí hrát stále větší úlohu v procesu zlepšování sledování a kontroly vnějších rumunských hranic, které představují více než 2 000 km vnějších hranic EU, jinými slovy budoucí vnější hranice schengenského prostoru. V minulém roce agentura FRONTEX podepsala smlouvu o spolupráci s Ruskem a se zeměmi bývalé Jugoslávie, a stejně tak s Ukrajinou a s Moldavskem. To je krok kupředu ke kontrole všech hranic. Vítaným opatřením by v této souvislosti bylo, kdyby Evropská komise prověřila, jak může agentura FRONTEX využít tohoto právního základu. Další možností, kterou musí Komise prověřit, je možnost podpisu smluv o spolupráci s jinými třetími zeměmi. Uzavření co největšího počtu takových smluv usnadní účinnou koordinaci společných operací a následně přispěje k dodržování lidských práv a občanských svobod a k boji proti přeshraniční trestné činnosti.
Když však ilegální přistěhovalectví vyústí v nouzové situace, obtíže, zločin a nedostatek bezpečnosti, vyvstane nutnost mít hmatatelnou strategii integrace, kterou mohou jednotlivé země z demografického hlediska strpět. Jsme blázni, jestliže si myslíme, že problém se omezuje jen na země okolo Středozemního moře: volný pohyb občanů v EU může jen podpořit volný pohyb mnoha ilegálních přistěhovalců, kteří se dali na cestu zločinu. Každý evropský stát má morální a přímý zájem, protože to je spojeno se zločinem a s bezpečností půl miliardy občanů, kteří nám dali mandát chránit je pomocí naléhavých a hmatatelných opatření, a to jak pokud jde o stávající problémy, tak o problémy, které patrně rychle nastanou. Práva občanů nemohou být vyměněna za všeobecnou lhostejnost členských států nebo za solónské varování Evropské komise.
Hlasoval jsem pro zprávu o uvolnění prostředků z Fondu solidarity EU ve prospěch Francie, protože si myslím, že tento fond pomáhá zemím účinně a pružně se vypořádat se situacemi vzniklými po přírodních katastrofách, v tomto případě s lednovou bouří, která zasáhla jihozápad Francie a způsobila vážné škody. Finanční nástroj solidarity se mobilizuje v případě, kdy je škoda způsobená katastrofou tak závažná, že vnitrostátní zdroje nejsou dostatečné na to, aby účinně vyřešily krizovou situaci, a cílem je podnítit hospodářskou obnovu a vyhovět potřebám postiženého členského státu.
písemně. - (FR) Hlasoval jsem pro zprávu svého váženého německého kolegy a přítele, pana Bögeho, v níž vyzývá Evropský parlament, aby schválil návrh na rozhodnutí o uvolnění prostředků z Fondu solidarity Evropské unie a poskytl přibližně 109 milionů EUR jako položky závazků a plateb v roce 2009 na pomoc Francii, oběti katastrofy způsobené bouří Klaus, která v lednu 2009 zasáhla 31 departementů na jihozápadě země a způsobila závažné škody v odhadované výši přibližně 4 miliardy EUR. Využiji tohoto projevu a pogratuluji panu Lamassoureovi, předsedovi našeho parlamentního Rozpočtového výboru, k rychlosti, s níž společně se službami Evropské komise tuto záležitost vyřídil.
Je sice správné uvítat tento pokrok, ale má smysl i nadále žádat, aby finanční prostředky byly k dispozici rychleji. Díky stávajícímu způsobu řízení Fondu solidarity je to obtížné. Nicméně Evropská komise předložila revidovaný návrh nařízení a v květnu 2006 ho podpořila velká většina v Parlamentu. Je mi líto, že Rada tuto záležitost stále ještě neprojednala, a chtěla bych ji doporučit, aby nyní co nejdříve zvážila možnost rychlejší mobilizace Fondu solidarity Evropské unie.
písemně. - (FR) Hlasoval jsem pro zprávu svého váženého německého kolegy a přítele, pana Bögeho, v níž vyzývá Evropský parlament, aby schválil návrh na rozhodnutí o uvolnění prostředků z Evropského fondu pro přizpůsobení se globalizaci a poskytl 4,1 milionů EUR jako položky závazků a plateb na pomoc španělskému a portugalskému odvětví textilu (v Katalánsku a severních a středních regionech). Cílem je poskytnout výpomoc pracujícím postiženým důsledky výrazných změn ve struktuře mezinárodního obchodu a pomoci jim vrátit se na trh práce. Sdílím názor svého kolegy na urychlení uvolňování prostředků z tohoto fondu a na posouzení jeho komplementarity s dalšími existujícími nástroji, jako je Sociální fond.
Evropské společnosti, které berou ohled na sociální práva zaměstnanců, jež byla ustavena a získána v průběhu mnoha desítiletí, jsou v nevýhodě vzhledem k vyšším nákladům, které v důsledku toho mají. Musíme okamžitě zastavit tento vývoj, aby nedocházelo k dalšímu šíření. Co nejdříve je třeba zakázat dovoz produktů, které nejsou vyráběny při zajištění určitých minimálních standard, do EU. Dokud toho nebude dosaženo, můžeme se snažit pouze zmírňovat škody způsobené globalizací v příslušných zemích. Proto jsem bez výhrad hlasoval pro uvolnění prostředků z fondu.
Evropský fond pro přizpůsobení se globalizaci uznává negativní dopad globalizace, který je v průmyslových oblastech Evropy příliš zjevný, je založen na solidaritě evropského projektu a přibližuje jej lidem tím, že poskytuje pomoc těm pracovníkům, kteří jsou těmito změnami postiženi nejhůř. Regiony v severním a středním Portugalsku, kde se hospodářství opíralo o tradiční odvětví, jako je textilní průmysl, se od počátku 90. let dvacátého století modernizují ve snaze přizpůsobit se rychle rostoucí hospodářské soutěži.
Textilní průmysl zaměstnává zhruba 15 % pracovních sil v těchto oblastech země a téměř 98 % nezaměstnanosti v tomto odvětví v celé zemi se soustředí v těchto dvou regionech. Zhoršující se hospodářské ovzduší, které poškodilo tyto regiony společně s dalšími, zejména nejvzdálenějšími region, jako je např. Madeira, kde je velmi důležitý turistický ruch, má znepokojující důsledky, co se týče sociální soudržnosti, a to především díky nárůstu nezaměstnanosti. Proto podporuji uvolnění částky 832 800 EUR z Evropského fondu pro přizpůsobení se globalizaci v souvislosti s 1 588 nadbytečnými pracovními místy v textilním průmyslu v severních a centrálních regionech Portugalska. Tuto částku je potřeba použít rozumně na rekvalifikaci těchto pracovníků a na jejich rychlé a trvalé navrácení na trh práce.
písemně. - (DE) V lednu 2009 byla Francie postižena prudkou bouří. Bouře Klaus způsobila zejména zničení infrastruktury v zemi. Cílem Fondu solidarity je pokrýt část nákladů na nápravu škod, které musí být zaplaceny z veřejné kapsy. V tomto případě jsou splněny všechny požadavky. Z tohoto důvodu, a zejména z důvodu přeshraniční solidarity s francouzskými občany, kteří byli a v některých případech stale ještě jsou postiženi bouří Klaus, jsem hlasoval pro návrh opravného rozpočtu.
písemně. - (FR) Vítám, že dnes byla schválena zpráva naší kolegyně a poslankyně, paní Haugové, kterou jsem plně podpořil. Tímto hlasováním umožňujeme, aby z Fondu solidarity Evropské unie byly uvolněny prostředky podruhé v tomto roce. Po pomoci Rumunsku teď tedy Evropská unie ukazuje solidaritu s obyvateli Francie, která v lednu 2009 naplno pocítila sílu ničivé a velmi prudké bouře Klaus, jež byla vylíčena jako "největší přírodní katastrofa" a jako takovou ji bylo možno zahrnout do oblasti působnosti tohoto fondu. Takto bylo poskytnuto celkově více než 120 milionů EUR.
Jak víte, tato pomoc je velmi nutná v jihozápadních departementech mé země, které utrpěly značné škody. Chtěl bych poděkovat svým kolegům poslancům za to, že hlasovali pro tuto zprávu. Nyní bude samozřejmě nutné zajistit, aby francouzská vláda důkladně zapojila do tohoto procesu místní orgány a aby tyto orgány nebyly podvedeny, pokud jde o způsob využití těchto prostředků. Bylo by skutečně nepřijatelné, kdyby z toho měla mít užitek pouze soukromá sféra.
písemně. - Uznáváme velmi reálnou potřebu vakcíny proti katarální horečce, zejména pro chovatele hovězího dobytka a ovcí v jižní a východní části Anglie, kteří díky masovému očkování na svých farmách vytvořili štít proti katarální horečce, z něhož měli prospěch jejich kolegové v severní a západní části. Abychom mohli hlasovat pro uvolnění finančních prostředků EU pro tuto vakcínu, jsme nuceni (v tomtéž hlasování) hlasovat pro zvýšení finančních prostředků pro Eurojust a Europol. To jsou dvě agentury, které působí mimo hranice přijatelné pro britské právo a závažným způsobem posilují pravomoc státu na úkor svobody jednotlivce. Je zavrženíhodné, že EU se snaží ukrýt tyto finanční položky do zpráv tohoto typu a poté požaduje, aby pro ně poslanci EP hlasovali hromadně, nikoli po částech. Nemůžeme tak s čistým svědomím podpořit tuto zprávu, čímž vysvětlujeme skutečnost, že jsme se v této věci zdrželi hlasování.
písemně. - Členové skupiny EPP ze strany Fine Gael hlasovali pro návrh opravného rozpočtu č. 8/2009. Víme, že toto hlasování zahrnuje vytvoření rozpočtové položky na dodatečné financování reaktoru s vysokým tokem neutronů v obci Petten v Nizozemsku. Toto zařízení bylo původně budováno proto, aby zhodnocovalo materiál používaný ve fúzních a štěpných reaktorech. Stalo se nepostradatelným při výrobě radioizotopů pro zdravotnictví a pokrývá přibližně 60 % evropské poptávky. Ve zprávě je rovněž uvedena mimo jiné podpora posílení rozpočtu na vymýcení katarální horečky a pomoc při evropských policejních akcích a v boji proti podvodům. Při bližší úvaze a vzhledem k povaze reaktoru s vysokým tokem neutronů a k různým rozpočtovým položkám hlasovala delegace strany Fine Gael pro návrh opravného rozpočtu č. 8/2009.
(DE) Pane předsedo, k zápisu ze včerejšího zasedání nemám žádné připomínky, ale místo toho bych rád okomentoval událost z dnešního ranního zasedání. Moje kolegyně, paní Kinga Gönczová, poslankyně Parlamentu v mé skupině a bývalá maďarská ministryně zahraničních věcí, byla dnes ráno při rozpravě naprosto nepřijatelně uražena Krisztinou Morvaiovou z fašistické strany Jobbik. Jako ministryně zahraničních věcí Maďarska pracovala paní Gönczová tvrději než kdokoliv jiný v zemi pro to, aby bylo dosaženo smíru mezi Maďarskem a sousedními zeměmi. Rád bych důrazně odmítl ostudnou urážku paní Gönczové, které se dopustila paní Morvaiová, členka neofašistické strany.
To zahrnuje zejména menšiny, homosexuály, Romy a Židy. Tato polovojenská jednotka byla nedávno soudy rozpuštěna, jeden poslanec Evropského parlamentu z této strany však měl v průběhu červencového zasedání v této sněmovně na sobě uniformu této organizace. V Maďarsku vedla tato strana kampaň plnou protievropských, rasistických, homofóbních a protirómských xenofóbních výpadů a pravidelně popisovala ve svých výrocích Maďarsko jako kolonii Evropské unie. Událost, o níž hovořila Krisztina Morvaiová, se odehrála v roce 2006, kdy tito krajně pravicoví demonstranti zapálili hlavní budovu Maďarské televize a po několik dnů organizovali nepokoje, při nichž bylo zraněno 113 policistů.
Další nepokoje vyvolali 23. října. Pokusili se za použití násilí narušit oslavy státního svátku. Bylo to poprvé od změny režimu, kdy se policie musela vypořádat s krajně pravicovými demonstracemi. Vláda poté zřídila nezávislý výbor, jehož zprávy jsou k dispozici na řadě webových stránek, a to i v angličtině. Tento výbor přišel s návrhy a byla také iniciována řada soudních řízení. Orgány maďarské vlády tato zneužití vyšetřovaly.
(HU) Pane předsedo, v souladu s jednacím řádem mám půl minuty na položení otázky. Tato otázka je na pana Schulze. Na základě pomlouvačných prohlášení, která zde učinila jeho kolegyně, jak si může dovolit v této sněmovně nazvat stranu fašistickou jen proto, že nesouhlasí s každým hlediskem hlavních snah Evropské unie? Tato strana získala v Maďarsku 430 000 hlasů. Nazýváte tedy 430 000 voličů fašisty. Od této chvíle myslete dřív, než začnete mluvit!
Rada dne 27. července 2009 udělila předsednictví jednohlasný mandát k vyjednávání založený na návrhu Komise. Bylo by lepší, kdyby se mohla jednání s USA uskutečnit na základě Lisabonské smlouvy. Evropský parlament by se tak na těchto jednáních mohl plně podílet, ale jak víte, ještě to není možné. Vzhledem k tomu, že systém SWIFT přesouvá na konci roku svou databázi z USA do Evropy, je zásadní, aby EU co nejdříve uzavřela krátkodobou dohodu s USA, aby se zamezilo riziku jakéhokoli přerušení výměny informací. Je to v zájmu všech.
Ráda bych zdůraznila, že se jedná o prozatímní dohodu na období, než bude moci být uzavřena dohoda trvalá. Její trvání nesmí přesáhnout dvanáct měsíců a Komise oznámila, že zamýšlí předložit návrh trvalé dohody, jakmile bude v platnosti nová smlouva. Pokud má být program TFTP užitečný pro EU a pro členské státy, musí USA i nadále odpovídajícím oprávněným orgánům v EU poskytovat informace z programu TFTP stejným způsobem, jako doposud. Právě to nastane.
Prozatímní dohoda navíc poskytne orgánům EU pro předcházení trestné činnosti okamžitou příležitost vyžádat si informace z databází systému TFTP při vyšetřování teroristických činů. Předsednictví je přesvědčeno, že informace z programu TFTP budou přínosné. Zároveň je nám jasné, že prozatímní dohoda musí zahrnovat nezbytné mechanismy, které zaručí ochranu soukromí jednotlivců, právního státu a ochranu údajů. Návrh dohody tedy obsahuje ustanovení, které uvádí, že je třeba zřídit samostatný orgán EU, jenž bude přijímat, zpracovávat a schvalovat veškeré žádosti USA o informace ze systému SWIFT.
Můžeme jasně uvést, že využití programu TFTP bude povoleno pouze při vyšetřování teroristických činů, včetně financování terorismu. USA ani EU nemohou systém využívat k vyšetřování jiných druhů trestné činnosti nebo k jiným účelům. Je samozřejmě také důležité, aby byl přenos informací z EU do USA prostřednictvím programu TFTP přiměřený. Kromě pravidel týkajících se evropského orgánu, který jsem zmínila výše, tedy dohoda musí zahrnovat ustanovení, které stanoví, že systém musí být hodnocen nezávislým hodnotícím subjektem. Pokud jde o EU, tento subjekt se bude skládat ze zástupců předsednictví, Komise a dvou zástupců z vnitrostátních orgánů na ochranu údajů. Úkolem hodnotícího subjektu bude kontrola dodržování dohody, kontrola správného uplatňování ustanovení o ochraně údajů a kontrola přiměřenosti přenosu údajů.
Sám jsem měl v průběhu schůze Výboru pro občanské svobody, spravedlnost a vnitřní věci, která se konala dne 22. července, příležitost vysvětlit fungování programu TFTP a představit důvody, proč potřebujeme prozatímní řešení, abychom zabránili přerušení tohoto programu. Společná schůze Výboru pro občanské svobody, spravedlnost a vnitřní věci a Hospodářského a měnového výboru, která se konala dne 3. září, se uskutečnila za účasti švédského předsednictví, generálního ředitele GŘ pro spravedlnost, svobodu a bezpečnost, pana Faulla, a pana Bruguièra. Domnívám se, že tato schůzka umožnila objasnění mnoha stále otevřených otázek.
Rád bych stručně zdůraznil některé aspekty. Přidaná hodnota hodnocení údajů programu TFTP provedeného ministerstvem financí USA byla potvrzena ve zprávě pana Bruguièra, kterou členové Výboru pro občanské svobody, spravedlnost a vnitřní věci a Hospodářského a měnového výboru přezkoumali začátkem září na společné schůzi. Jak nám rovněž připomnělo předsednictví, tato analýza údajů umožnila orgánům USA předcházet útokům a usnadnit vyšetřování týkající se teroristických útoků jak ve Spojených státech, tak v Evropě.
Pane předsedající, dále bych rád řekl Parlamentu, že, jak právě zmínila paní ministryně, zde hovoříme o prozatímní dohodě, jejíž doba trvání nesmí přesáhnout hranici dvanácti měsíců. To znamená, že může být nově vyjednána ihned poté, co vstoupí v platnost Lisabonská smlouva, a Evropský parlament se bude moci na této záležitosti plně podílet. Mohu vás zde opravdu ujistit, že Komise bude Parlament samozřejmě o pokroku dosaženém v této otázce stále informovat.
Když v našich usneseních z let 2006 a 2007 Parlament žádal o to, aby bylo úložiště údajů systému SWIFT přesunuto z USA na půdu EU, bylo to proto, že jsme se domnívali, že ochrana, kterou občanům EU poskytuje rámec USA, není v souladu s normami EU a měla by být zdokonalena. Došlo tedy k pozitivnímu vývoji a naše skupina vítá skutečnost, že dva nové servery systému SWIFT budou přesunuty do Evropy a že bude stanoven nový právní rámec, aby mohly USA nadále využívat program TFTP a zpracovávat údaje ve spolupráci s našimi orgány činnými v trestním řízení.
Jednou z nejdůležitějších otázek je samozřejmě časové nastavení dohody a prozatímní povaha dohody, jak stanovily Rada a Komise. Výběr třetího pilíře společně s prozatímní povahou dohody zcela vylučuje Parlament - a tedy občany EU - z legislativního procesu. Skupina socialistů a demokratů je přesvědčena, že tato prozatímní dohoda by se měla uplatňovat pouze po dobu dvanácti měsíců a že nová dohoda by měla být vyjednána společně s Parlamentem v roli spolutvůrce právních předpisů, abychom v tomto Parlamentu mohli zajistit choulostivou rovnováhu v otázce ochrany základních práv evropských občanů ve významném a rozhodujícím boji proti terorismu.
Pane předsedající, po všech těchto vřelých slovech musím předložit něco nepříjemného. Nebudu hovořit o obsahu dohody, protože si myslím, že je zcela zřejmé, že to, co bylo vyjednáno, je v souladu s evropskými normami právní ochrany a ochrany osobních údajů, ale ráda bych nyní dostala několik odpovědí ohledně postupu, protože toto je několikátý případ, kdy Rada přijímá rozhodnutí, které má vliv na občany, za zavřenými dveřmi. Vlády v Evropě a ve Spojených státech chtějí vědět všechno o našich soukromých životech, ale my občané nevíme, co dělá Rada. Pro mě je to trochu podivné. Boj proti terorismu je prakticky něčím, co se podobá ujíždějícímu vlaku, Rada zde naprosto přehlíží evropské občany a parlamentní demokracii. Pokaždé je nám řečeno, že "je nezbytné bojovat proti terorismu", ať se jedná o současný případ, který se týká systému SWIFT, o jmennou evidenci cestujících (PNR), uchovávání údajů nebo o cokoli jiného. Zeptám se tedy, paní ministryně, kdy se tedy konečně dočkáme nějakých faktů, kdy provedeme nějaké hodnocení? V souvislosti se systémem SWIFT je zde řada otázek, na něž bych ráda získala odpověď, protože 3. září nebyly zodpovězeny. Proč tomu tak nebylo? Již v roce 2007 se vědělo, že architektura systému SWIFT musí být reformována. Proč Rada přišla v létě s tímto plánem na poslední chvíli, zatímco Parlament byl celou dobu připraven začít jednat? Proč jste mandát nekonzultovali s vnitrostátními parlamenty? Proč? Není toto případ tzv. policy laundering (mezinárodní fóra jsou využívána k prosazení politik, které by neprošly schvalovacím procesem v domácím prostředí), paní ministryně, což je v současnosti případ evropských vlád, které se pokouší získat přístup k našim údajům prostřednictvím vlády USA? Jen se o tom vyjádřete!
Aféra týkající se systému SWIFT ukazuje příznaky hrubých chyb v bezpečnosti spáchané ve jménu terorismu, kde jsou naprosto přehlížena nejzákladnější práva našich spoluobčanů. V této aféře se jedná o to, že Spojené státy kradly bankovní údaje bez právního základu a aniž by o tom měly evropské orgány sebemenší vědomí. Tento skandál přinutil evropské orgány, aby zpozorněly. S vládou USA byla podepsána dohoda. Tuto dohodu posoudil odborník. Avšak jaký odborník? Francouzský soudce pro případy potírání terorismu, soudce Bruguière, jehož pochybení v oblasti základních práv jsou ve Francii dobře známá. Vůči kvalitě jeho zprávy jsme tedy skeptičtí.
Samozřejmě, že první otázka, která vyvstává, je jak můžeme zaručit, že USA budou dohodu dodržovat. Ráda bych řekla, že zaprvé disponujeme zprávou soudce Bruguièra, která nám poskytuje dobrý popis o souladu s podmínkami toho, co bylo doposud dohodnuto. Zadruhé návrh dohody zmiňuje hodnotící subjekt, který jsem vám popsala, a rovněž předsednictví, Komisi a zástupce vnitrostátních orgánů pro ochranu údajů, jejichž účast má představovat kontrolu nad tím, že je daná záležitost řešena správným způsobem. Samozřejmě je rozhodující, aby byly poskytnuté informace spolehlivé. Rovněž je důležité, aby si každý uvědomil, že když jsou programem pro zpracování údajů tyto údaje přenášeny, neznamená to, že do něj může někdo nahlížet, kdykoli chce, a zjišťovat jakékoli informace. Aby bylo možné získat přístup k těmto informacím, musí existovat podezření na teroristický čin nebo financování takového činu. Způsoby použití těchto informací jsou pochopitelně omezeny.
Pokud jde o kritiku toho, proč byla tato věc předložena až nyní v průběhu léta, ráda bych zdůraznila, že předsednictví se ptalo více méně na tytéž otázky jako poslanci Evropského parlamentu. Byli jsme zaměstnáni důkladnou přípravou této záležitosti a analýzou - mimo jiné - této zprávy , která odpovídá na některé otázky, ale rovněž jsme se zabývali dalšími věcmi. Skutečnost je taková, že jsme to nebyli my, kdo rozhodl o přesunu systému SWIFT do Evropy; k tomu dochází na základě jiných rozhodnutí. USA však mají velký zájem na využívání tohoto nástroje v jejich boji proti terorismu a my si myslíme, že takové informace budou užitečné i pro nás. Aby se tak stalo, potřebujeme dohodu. Vzhledem k tomu, že Lisabonská smlouva nevstoupila v platnost, domnívali jsme se, že je nezbytné nalézt dočasné řešení. To je to, o čem jednáme a čím nás pověřila Rada. To jsem se vám snažila vysvětlit.
Není ani pravda, že se předsednictví snaží v jakémkoli ohledu zbytečně omezovat náhled na tuto věc nebo rozpravu o ní. Zaprvé je to konec konců veřejná rozprava a zadruhé samozřejmě s radostí hovoříme o tom, jak diskuse probíhají. V průběhu jednání však není možné poskytovat neustálý přístup k dokumentům, protože samotná povaha jednání některé věci mění a následně je mění znovu. Pokusila jsem se ale popsat náš výchozí bod a jasný mandát, který nám svěřila Rada. Jsme pevně odhodláni spojit vysokou úroveň účinnosti a praktického využití s přísnými požadavky právní jistoty a požadavky na dodržování občanských svobod a lidských práv. Jsem naprosto přesvědčena, že toho dosáhneme. Pokud se tak oproti očekávání nestane, nedospějeme k žádné dohodě.
Jednoduše bych řekl, že pokud jde o mě, když jsem se ujal svých povinností, samozřejmě jsem si povšiml skutečnosti, že Rada požádala soudce Bruguièra, aby uskutečnil pracovní cestu do USA ke zjištění potřebných údajů. Zpráva soudce Bruguièra, která je z prosince 2008, mi byla předána v lednu 2009. Tato zpráva byla v únoru 2009 předložena Evropskému parlamentu a Radě pro spravedlnost a vnitřní věci. Od té chvíle se Komise domnívala, že má ve svých rukou zásadní prvky k zajištění pokračování programu TFTP a mezitím očekávala, že bude podepsána Lisabonská smlouva a Parlament se stane spolutvůrcem právních předpisů, a že tedy budeme moci vyjednat dohodu dlouhodobou, která bude zahrnovat veškeré záruky, jež zmínila paní ministryně, a veškeré požadavky na vzájemnou spolupráci, o kterých hovořil zejména pan Strasser.
Pane předsedající, mám malou procesní námitku. Ještě jednou poznamenávám, že od Rady nedostáváme odpovědi na otázky, které klademe. Ptala jsem se, proč Rada vyčkávala dva roky, až do poslední chvíle, než o této věci rozhodla, a ráda bych rovněž věděla - a odpověď může být písemná - proč byly vnitrostátní parlamenty naprosto vyloučeny z celého postupu. Na závěr chci říci, že jsem četla vaši odpověď, která byla velmi neurčitá, a vypadalo to, že říká, že nezveřejníte právní stanovisko právní služby Rady.
Jednou z hlavních událostí je rozsáhlé setkání na vysoké úrovni, které se zítra uskuteční ve Stockholmu a bude pokračovat i pozítří. Je zcela přirozené, že Švédsko i další sousední země baltského regionu mají velký zájem na vypracování strategie pro tuto oblast, my však doufáme, že tato strategie může posloužit jako model i pro ostatní regiony a pro další regionální strategie použitelné v rámci celé Evropské unie. Tím, že spolupracujeme na přeshraniční úrovni i mezi různými odvětvími v rámci konkrétního regionu, můžeme kolektivně a mnohem efektivněji čelit společným problémům, jakými jsou znečišťování a poškozování životního prostředí. Můžeme vytvářet nové obchodní i pracovní příležitosti a zlepšovat dopravní spojení.
Cílem strategie je zlepšit životní prostředí v oblasti Baltského moře a zlepšit integraci a konkurenceschopnost v této oblasti. Strategie se zaměřuje zejména na čtyři hlavní problémy: zajištění trvale udržitelného životního prostředí, zvýšení blahobytu, zlepšení dostupnosti, zvýšení atraktivity a zajištění bezpečnosti a jistoty v této oblasti. Jednou z hlavních priorit je samozřejmě vyrovnání se s otázkami životního prostředí. Životní prostředí Baltského moře je ve vážném ohrožení, což také znamená, že je v ohrožení i ekonomický rozvoj této oblasti. Toto velmi citlivé mořské prostředí je vystavováno nejrůznějším vlivům, které mají dopad na jeho životní prostředí.
Je potřeba vyvinout rozhodné úsilí a urychleně podniknout potřebné kroky. Zejména nadměrné hnojení a zvýšená tvorba řas ohrožují ekologickou rovnováhu Baltského moře. Baltské moře je však také ohrožováno znečištěním, které pochází ze suchozemských zdrojů, nebezpečnými látkami a dopady klimatických změn. V návaznosti na tyto akutní a závažné ekologické hrozby je třeba věnovat prvořadou pozornost oblasti Baltského moře, co se týká životního prostředí, a doufáme, že v prosinci budeme moci přijmout patřičné závěry.
Nicméně vážný ekologický stav Baltského moře není jediným problémem v tomto regionu. Hospodářskou krizí se stala velmi aktuálním tématem problematika zaměstnanosti a růstu. Většina zemí nacházejících se v oblasti Baltského moře jsou malé a závislé na exportu. To znamená, že musíme zvýšit integraci, abychom posílili konkurenceschopnost celého Pobaltí. Naše záměry a cíle jsou tedy v tomto ohledu zcela zřejmé. Přejeme si, aby v našem regionu fungoval vnitřní trh mnohem lépe než kdekoli jinde, a také si přejeme novou Lisabonskou strategii pro růst a zaměstnanost, která bude efektivně prováděna v této části Evropy.
Samozřejmě, že našeho cíle nelze dosáhnout ze dne na den, přesto máme velké ambice. Zasloužíme si čistší Baltské moře, které se bude nacházet uprostřed oblasti nabízející vyhlídky pro udržitelný hospodářský rozvoj mezinárodní spolupráce, podporovaný Evropskou unií. Pokud se nám tohoto podaří dosáhnout, jsem přesvědčena, že tím posloužíme zájmům celého regionu Baltského moře, a doufám také, že tím vytvoříme model, který bude možné přizpůsobit a úspěšně aplikovat také v dalších regionech. Ráda bych v této věci poděkovala Evropské komisi za její plodnou spolupráci a také bych ráda poděkovala Evropskému parlamentu - který koneckonců byl institucí, jež převzala iniciativu, a který byl hnací silou vzájemné spolupráce v regionu Baltského moře.
Strategie pro region Baltského moře je navíc příkladem vynikající spolupráce mezi hlavními institucemi Evropské unie. Jak možná víte - a jak již bylo řečeno - zmíněná strategie byla před třemi lety zahájena Parlamentem, lépe řečeno meziskupinou pobaltských států pod skvělým vedením Christophera Beazleyho. Rád bych také vyjádřil své zvláštní poděkování předsedovi Komise panu Barrosovi. Jeho pochopení a podpora, trvající již od roku 2007, byla rozhodující při přípravě praktické verze strategie, která vyústila ve sdělení Komise v červnu minulého roku.
Tento bod je velmi důležitý, neboť již teď je mi jasné, že města, obce a regiony se mě budou ptát: co je třeba udělat, abychom byli zahrnuti do strategie pro region Baltského moře? Jak můžeme získat finanční prostředky na zahájení takového druhu projektu? Pokud jim neposkytneme uspokojující odpověď a pokud nebudeme schopni uvést, jak má být tato spolupráce organizována, pak se nadšení občanů pro spolupráci v oblasti Baltského moře pravděpodobně velmi rychle změní ve frustraci. To není cíl, na jehož dosažení společně spolupracujeme, a proto bychom měli velmi intenzivně jednat o tom, jak budeme tuto spolupráci organizovat.
Pane předsedající, moje skupina je velmi potěšena, že Evropská komise navrhla první evropský strategický dokument pro oblast Baltského moře. V této oblasti se tak jedná o první strategický dokument svého druhu, a doufáme, že bude sloužit zejména k urychlení procesu čištění eutrofizace Baltského moře. Problémy tohoto regionu lze nejlépe řešit prostřednictvím spolupráce mezi národy, státy, organizacemi a podniky. Moje skupina je velmi potěšena, že Švédsko zdůraznilo význam boje proti obchodu s lidmi a proti trestným činům. Zejména bych za to ráda poděkovala paní Malmströmové, neboť se domnívám, že je to i její zásluhou. Jedná se o velmi závažný problém a je s podivem, že v roce 2009 musíme mluvit o existenci obchodu s lidmi v regionu Baltského moře. Potřebujeme nyní akční plán pro region Baltského moře, abychom tomu učinili přítrž.
Pane předsedající, vážené dámy a pánové, je skvělé, že Evropská komise připravila návrh strategie pro region Baltského moře a že Švédsko jej přidalo na pořad svého jednání. Doufám, že Švédsko bude o něco konkrétnější ve své snaze chránit své mořské prostředí, zejména v oblasti zemědělství a námořní dopravy. Koneckonců Baltské moře je jedním z nejvíce znečištěných moří na světě a jeho největším ekologickým problémem je eutrofizace. Její hlavní příčinou je zejména zemědělství. Jinými slovy, země Evropské unie vypouští ze svých polí příliš mnoho dusíku a fosforu. Dusík a fosfor berou kyslík z mořského dna a slouží jako živiny pro jedovaté řasy na povrchu. Rozhodnutí, zda je třeba Baltské moře vyčistit, leží především v rukou Evropské unie. Evropská komise si to ve své strategii uvědomuje, přesto jsou návrhy na opatření velmi vágní. Prakticky jediné konkrétní opatření je zákaz používání fosfátů v čisticích prostředcích. Jedná se o nezbytný krok, přesto nutně potřebujeme nová pravidla týkající se zemědělství, abychom mohli produkovat potraviny, aniž bychom současně neničili Baltské moře.
Nejekonomičtější spojení mezi Jaderským a Baltským mořem je pomocí středoevropského koridoru podél řeky Odry, jejíž trasa po souši končí v přístavu Štětín-Svinoústí. Navrhuji učinit jasný krok a znovu aktivovat původní podobu strategie, která zmiňuje ve střední Evropě trasu, jež nevymaže z evropských rozvojových plánů hlavní přístavy, jako je například Štětín-Svinoústí, který již tak trpí rozhodnutím Evropské komise o likvidaci loďařského průmyslu.
Přesně za 2 564 hodin bude v Litvě uzavřen reaktor jaderné elektrárny Ignalina, která je posledním litevským nezávislým zdrojem energie. Evropa do zabezpečení této jaderné elektrárny investovala již 200 milionů eur. Její vyřazení z provozu bude stát evropské země dalších 800 milionů eur. Z právního hlediska má Evropa pravděpodobně pravdu: každá země musí respektovat své závazky, které učinila, ale je to vždy správné? Je to správné s ohledem na občany Litvy a dalších států? Já si to nemyslím. Peníze na vyřazení reaktoru z provozu bude třeba vzít lidem, kteří jsou zasaženi hospodářskou krizí. Je logické či správné v době, kdy je Evropa zasažena krizí, kdy DPH Litvy pokleslo o 22 %, kdy míra nezaměstnanosti dosáhla 15 %, kdy se blíží zima, vyřadit z provozu fungující jadernou elektrárnu, která je bezpečná, opakuji bezpečná? Ne, to není správné. Protože Litva dala své slovo, splní podmínky smlouvy o přistoupení, bude to však pro ni obrovská oběť. Po této oběti bude pro Litvu mnohem obtížnější překonat následky hospodářské krize. Nezaměstnanost v této zemi ještě více poroste a zvýší se zde také chudoba.
Dámy a pánové, odpovězte mi, zda dnes Evropa opravdu potřebuje takovou oběť? Opravdu dnes neznáme lepší způsob jak utratit 800 milionů eur? Apeluji na svědomí, ekonomickou logiku a zdravý rozum každého z vás, vyzývám vás, abyste do strategie, o které dnes debatujeme, přidali ustanovení, že jaderná elektrárna Ignalina zůstane funkční až do roku 2012, respektive do konce své životnosti. Doufám, že schválením politického programu pana předsedy J. Buzka v oblasti energetiky, který znamená diverzifikaci dodávek energie a rozvoj jaderné energie v členských zemích, Evropský parlament podnikne konkrétní kroky, které je třeba učinit. Dámy a pánové, zbývá pouze 2 536 hodin a 58 minut do uzavření reaktoru.
Proto je důležité při provádění této integrované strategie pro region Baltského moře - která je velmi důležitým stěžejním projektem Evropské unie - aby regiony a organizace spolu spolupracovaly jako systém, protože tyto organizace vědí nejlépe, co je pro ně v různých odvětvích důležité - jako například příroda, sociální struktura, infrastruktura - vědí, co je třeba udělat. Jedná se o oblast se 100 miliony obyvatel a s celkovou investicí ve výši 50 miliard eur. Musíme zde postupovat velmi opatrně, aby se tento pilotní projekt stal úspěšným. Jak již bylo zmíněno, tento pilotní projekt je také velmi důležitý pro další projekty v regionu na Dunaji a pro státy hraničící s Dunajem ve střední a jihovýchodní Evropě.
Vážený pane komisaři, rád bych učinil celkem čtyři připomínky. Za prvé, dle mého názoru považuji za nezbytné soustředit pozornost na řízení strategie pro region Baltského moře, aby nedošlo k opomíjení zájmů jak na místní, tak na vládní a celoevropské úrovni. Měli bychom se také soustředit na řádné financování realizace a provozu strategie jako takové - v této záležitosti byly odsouhlaseny změny v rozpočtu. Za druhé, je třeba v makroregionu plně provést zásady jednotného trhu, přičemž je třeba vzít v úvahu zkušenost a odhodlání na místní i regionální úrovni. Poslední dvě záležitosti jsou: institucionální podpora pro financování projektů v rámci strategie a udržování dobrých vztahů s našimi partnery v tomto regionu, včetně Ruska, Norska a Běloruska.
(SV) Pane předsedající, jsem ráda, že otázky životního prostředí jsou hlavní prioritou v nové strategii pro region Baltského moře. Baltské moře trpí dvěma hlavními akutními problémy týkajícími se životního prostředí. První z nich - nadměrné hnojení - zde již byl zmíněn paní Hassiovou. Druhým problémem je nadměrný rybolov. Výzkumní pracovníci se na tom jednohlasně shodují. Relativně nedávné poznatky ukazují na to, že nedostatek predátorů, jako je například treska, zhoršuje zvýšenou tvorbu řas. Problémem je, že Baltské moře potřebuje zdravý ekosystém. Proto by bylo velmi dobré zavést v rámci nové strategie pro region Baltského moře pilotní projekt - tzv. fast track projekt - který by zahrnoval regionální správu rybolovu v oblasti Baltského moře. Dále je také bezodkladně nutné zakázat dumpingový vývoz tresky. V současnosti je velké množství mladých tresek, které se právě objevily v Baltském moři, obětí dumpingu. Apeluji na švédské předsednictví, aby odpovědělo na mou výzvu a vypořádalo se s tímto problémem.
Rezervy vnímám v zapojení místních a regionálních orgánů. Při praktické implementaci strategie pro Baltské moře se jeví jako nezbytná úprava odpovědnosti jednotlivých správních orgánů v rámci systému víceúrovňového vládnutí, aby nedocházelo k překrývání činností různých orgánů a organizací. Do budoucna při diskusi o nastávající kohezní politice by bylo dobré si současně vyjasnit, jak vedle sebe budou koexistovat dílčí makroregionální strategie a hlavní proud regionální politiky Evropské unie. Bylo by dobré také ujasnit, jak strategie pro Baltské moře zapadá do konceptu uplatňování politiky územní soudržnosti.
(DA) Pane předsedající, jednáme o 1 200 km dlouhém plynovodu pod Baltským mořem z ruského Vyborgu do německého Greifswaldu přes ekologicky citlivé vnitrozemské moře s velkými rozdíly mořského dna, přes oblast, ve které se stále nachází nevybuchlé výbušniny z druhé světové války, stejně jako toxické chemické látky pocházející z papírenského průmyslu. Přibližně 100 milionů eur bylo vynaloženo na environmentální analýzu, kterou provedla stejná společnost, která má pokládat potrubí plynovodu Nord Stream - který je výsledkem dohody mezi Gerhardem Schröderem a Vladimirem Putinem o dodávkách zemního plynu. Ani se nebudu zmiňovat o bezpečnostních problémech souvisejících s velkým nárůstem ruského vlivu v Pobaltské oblasti a budu se držet pouze otázek týkajících se životního prostředí. Finsko již bohužel tento projekt schválilo, ráda bych se však jménem Timo Soiniho i jménem svým zeptala: kde jsou informace o projektu, na které před zahájením stavby mají lidé ve všech Pobaltských zemích právo?
(LV) Vážená paní Malmströmová, pane komisaři, dámy a pánové. Formulace strategie pro region Baltského moře, při níž členové meziskupiny pobaltských států hráli hlavní roli, je velmi důležitá pro úspěch Parlamentu. Tuto strategii lze srovnat se strategií pro oblast Středozemního moře, která svého času podnítila rychlý hospodářský růst jihu země. Bude sloužit jako dobrý nástroj pro vývoj regionu Baltského moře a tím i celé Evropské unie. Když už mluvíme o prioritách, v prvé řadě jsem měla zmínit vytvoření společné energetické politiky Evropské unie, včetně pobaltského konkurenčního trhu s energií. To zahrnuje nejen zabezpečení dodávek energie a otázku energetické účinnosti, ale samozřejmě také rozvoj obnovitelných zdrojů energie.
Litva, Lotyšsko a Estonsko musí být integrovány do společné regionální energetické sítě, včetně sítě NORDEL. Naší další prioritou je další rozvoj infrastruktury. Silnice v některých zemích regionu Baltského moře jsou vzhledem ke klimatickým podmínkám a také někdy neefektivním politikám v poměrně žalostném stavu. Rozvoj tranzitních koridorů a komunikačních sítí bude stimulovat podnikání a vytvářet nová pracovní místa. Abychom tedy mohli hovořit o účinném ekonomickém rozvoji a o ochraně životního prostředí, třetí prioritou musí být inovativní hospodářství. To znamená vyvážený ekonomický růst založený na znalostech. Provedení strategie vyžaduje dodatečné finanční prostředky, které by rozhodně měl obsahovat příští finanční rámec Evropské unie.
V současné době musíme využít jak pětimiliardového energetického programu, tak globalizačního fondu a také dalších finančních nástrojů. Dále je také velmi důležitý účinný mechanismus pro provádění strategie a její kontrolu. Musí být jednoduchý, transparentní a nesmí být zbytečně byrokratický. Je důležité provádět pravidelné hodnocení zavádění strategie a podávat v určitých intervalech hlášení. První by mělo být provedeno v roce 2010. Vítám aktivní roli švédského předsednictví při uvádění strategie do chodu. Dovolte mi, abych vyjádřila svou naději, že provádění tohoto specifického akčního plánu bude účinné a flexibilní.
(PL) Pane předsedající, před pěti lety se Baltské moře prakticky stalo vnitřním mořem Evropské unie. Dnes zde mluvíme o návrhu strategie, která nám umožní co možná nejlépe využít obrovský potenciál tohoto regionu, o projektu, který byl založen na základě iniciativy Evropského parlamentu. Nicméně ne všechna doporučení této komory byla Evropskou komisí akceptována. Nejvýznamnějším nedostatkem bylo odstoupení od vytvoření samostatného rozpočtu pro region Baltského moře. Evropská komise nás ujistila, že finanční prostředky budou pocházet z již existujících nástrojů, zejména ze strukturálních fondů. Nicméně se obávám, že bez konkrétních finančních prostředků vyčleněných speciálně pro tento účel nebude možné dosáhnout našich cílů.
Pane předsedající, jedná se vskutku o unikátní evropskou regionální politickou iniciativu a pilotní projekt. Prosperita řízená inovacemi, životní prostředí, dostupnost z hlediska dopravy a energetického propojení, bezpečnost a ochrana. To jsou čtyři hlavní oblasti, na kterých spolupracují všichni zainteresovaní partneři podílející se na přípravě strategie: všechny tři evropské instituce - Parlament, Komise a Rada - ale také vnitrostátní vlády, regionální a místní orgány, obchodní a akademické instituce a nevládní organizace. Proces přípravy strategie vedl ke skutečnému partnerství všech výše zmíněných.
(FI) Pane předsedající, Evropská unie si poněkud pozdě začala uvědomovat problém týkající se Baltského moře, kolem jehož pobřeží žije 100 milionů obyvatel, včetně obyvatel Ruska, což je velmi důležité. Tato strategie bude mít silný ekologický rozměr, což je jen dobře, protože problémy Baltského moře s životním prostředím jsou opravdu obrovské: eutrofizace, vytrácející se biologická rozmanitost, odpadní vody z Petrohradu, problémy Kaliningradu a tak dále. Jak již zde bylo zmíněno, změní se také politika soudržnosti Evropské unie, což je dle mého názoru velmi důležité a doufám, že zde ještě o tom budeme dále hovořit. Paní ministryně Malmströmová vysvětluje, jak se bude měnit, protože změny v politice soudržnosti mohou vyústit například v nebezpečí, že když mluvíme o strategii pro povodí Dunaje a o strategii pro region Baltského moře, pak část Evropy, včetně severních oblastí, bude přehlížena, a ve skutečnosti polární oblasti právě teď procházejí nejrychlejšími změnami na světě, což je důležité mít na paměti.
(FI) Pane předsedající, paní ministryně, pane komisaři, region Baltského moře je zvláštní v mnoha směrech a mám velkou radost, že jej Švédsko během svého předsednictví zařadilo mezi hlavní priority. Je důležité, abychom se strategií udělali další krok kupředu, a sice abychom ji provedli. Dle mého názoru má kromě velmi významného ekologického rozměru v regionu Baltského moře také silný regionální politický vliv. Švédsko během svého předsednictví úzce propojilo tyto regionální politické otázky se strategií pro region Baltského moře. Strategie je především chápána jako dokument vztahující se na pobřežní státy a pobřežní oblasti, ve skutečnosti však má mnohem větší regionální rozměr. Jakmile začneme v rámci provádění této strategie zvažovat technologické posudky ohledně životního prostředí, problematiku týkající se vnitrozemských vod a ohromný dopad strategie na dopravní politiku, uvědomíme si její značný dopad i na vnitrozemské oblasti. Proto se strategie pro region Baltského moře musí stát součástí společné evropské agendy. Doufám, že se strategii dostane silné podpory ze strany Parlamentu a že strategie nezůstane jen u prázdných slov, ale dosáhneme s ní konkrétních výsledků.
Pane předsedající, jako členka Evropského parlamentu zvolená za Lotyšskou republiku vítám skutečnost, že první příklad strategie pro makroregion se týká regionu Baltského moře. Dle mého názoru však celá řada cílů Společenství zůstala opomenuta - kupříkladu vysoká úroveň sociální ochrany. Řada regionů členských zemí, včetně Lotyšska, je vážně zasažena hospodářskou krizí. Náš finanční sektor je propojen se sektorem ve Skandinávii. To znamená, že naše problémy se sem přelévají, a proto se nejedná o problémy čistě národního charakteru.
(FI) Pane předsedající, rád bych poděkoval Evropské komisi a švédské vládě za jejich velmi aktivní roli, kterou sehráli, a věřím, že strategie pro region Baltského moře je strategií dobrou a důležitou. Nicméně bez řádného financování nemůže tento projekt uspět. V takovém případě vše skončí, jakmile bude strategie přijata. Parlament již několik let přemýšlí o tom, jak by měly být finanční prostředky organizovány, a minulý rok se jednohlasně shodl na samostatném rozpočtu pro strategii regionu Baltského moře. Ten je prostředkem a nástrojem, jak shromáždit nespočet různých projektů, které jsou potřeba k realizaci strategie pro region Baltského moře. Je mi známo, že Rozpočtový výbor navrhl vyčlenit nějaké množství finančních prostředků pro tento účel, a doufám, že Evropská rada i Komise tento návrh podpoří, protože v opačném případě tento projekt prostě nemá šanci na úspěch. Další věcí, kterou je třeba udělat, abychom zachránili životní prostředí Baltského moře, je přimět Rusko, aby se na tomto projektu podílelo. Připadá mi nepochopitelné, že někteří lidé byli ochotni souhlasit s trasou plynovodu přes Baltské moře bez jakéhokoliv závazku ze strany Ruska a dokonce bez jakéhokoliv závazku vůči závěrům úmluvy Espoo. To je to nejmenší, co musíme udělat.
Mezi společné cíle samozřejmě patří zlepšení konkurenceschopnosti našeho hospodářství v regionu Baltského moře, se zvláštním důrazem na podporu malých a středních podniků, ale také na společnou energetickou politiku, která zohledňuje obnovitelné zdroje energie. To s sebou přináší otázku, jak vyřešíme zařízení na volném moři v Baltském moři. Je potřeba udržovat čistotu vody, která slouží jako zdroj a přírodní bohatství, a která zde hraje velmi, velmi významnou roli pro rybolov a také pro cestovní ruch. Proto je třeba podporovat investice do čistíren odpadních vod.
Vážený pane předsedající, ráda bych poděkovala všem zúčastněným poslancům za jejich velkou podporu, které se nám za naši pokračující práci na strategii pro region Baltského moře dostalo. Je zcela přirozené, že máme podporu ze strany Evropského parlamentu, neboť jste to v podstatě byli vy, kdo stál u zrodu celé myšlenky strategie pro region Baltského moře, a jsem ráda, že hodláte zajistit, aby se tato strategie opravdu stala skutečností. Můžeme dosáhnout úspěchu - reálného úspěchu, ne jen prázdných slov - pouze pokud členské země skutečně přijmou realizaci projektu za vlastní a budou cítit odpovědnost za zajištění jeho realizace.
Někteří poslanci, paní Krehlová a pan Itälä, zde vznesli otázku finančních zdrojů. Není záměrem, aby na strategii byly vyčleněny nové finanční prostředky. V tomto regionu je však celá řada finančních zdrojů, které lze využít. Dle stávajícího rozpočtového rámce bylo pro tuto oblast vyčleněno 55 milionů eur. Víme také, že můžeme doufat v dotace od mezinárodních institucí jako EIB, která projevila velký zájem o region Baltského moře. Cílem je udržet co možná nejnižší správní náklady a spolupracovat těmi, kdo nesou zodpovědnost za nejrůznější vlajkové projekty, a to jak na místní, tak národní úrovni.
Jeden z nich obnáší problematiku obchodování s lidmi - tedy oblast, o které se zmínila paní Jäätteenmäkiová. Existuje projekt, který zahrnuje posílení vzdělávání celních úředníků a policie v daném regionu , aby byli tito pracovníci schopni lépe identifikovat problematiku obchodování s lidmi a pracovat s ní. Paní Hassiová a paní Lövinová vznesly otázku životního prostředí moře, zemědělství a rybolovu. V této oblasti existuje velké množství projektů a ráda bych jich viděla ještě více. Dále také věřím, že nám tato strategie poskytne příležitost získat lepší přehled o našem úsilí v oblasti životního prostředí, rybolovu a politiky zemědělství, a také zajistí, aby se zde usilovalo o stejné cíle.
V regionu Baltského moře existuje také celá řada dalších forem spolupráce. Máme zde rozsáhlou a sílící spolupráci v oblasti energetické politiky, pomocí níž se snažíme vzájemně provázat energetickou infrastrukturu v regionu, aby se snížila závislost a zvýšila účinnost. Jedná se samozřejmě o problematiku, na které bude Evropská unie i nadále pracovat. Jaderná elektrárna Ignalina nemá nic společného se strategií pro region Baltského moře. Jedná se o staré rozhodnutí pocházející z dob jednání o přistoupení Litvy k EU. Stejně tak se strategií nemá nic společného ani projekt Nord Stream, který se sice přirozeně týká regionu Baltského moře, součástí strategie však není. Jedná se o komerční projekt, který je testován podle platných mezinárodních úmluv o životním prostředí a podle příslušných vnitrostátních právních předpisů.
Těšíme se na zítřejší a páteční konferenci a je nám potěšením, že do Stockholmu přijede místopředsedkyně Diana Wallisová. Během konference budeme diskutovat o strategii pro region Baltského moře a doufáme, že se nám podaří dotčené země intenzivně zapojit, aby se strategie stala realitou, a stejně tak zde budeme diskutovat obecně o problematice makroregionů. V této souvislosti byly zmíněny regiony okolo Dunaje a Černého moře. Domnívám se, že nás v této oblasti ještě čeká spousta práce, a že se zde také ještě máme čemu učit. Doufáme, že se nám podaří učinit v jednání pokrok, i když je ještě příliš brzy na stanovení konkrétních termínů. Ještě jednou bych ráda poděkovala Evropskému parlamentu za jeho silnou podporu strategii pro region Baltského moře a těším se na budoucí projednávání této záležitosti s jeho členy.
Nejsem schopen odpovědět na všechny komentáře a otázky vznesené v rámci diskuze či vašich prohlášení. Rád bych pouze poukázal na tři široké skupiny problémů. Za prvé - podoba strategie. Rád bych poznamenal, že strategie byla navržena v souladu s cíli a záměry členských zemí. Komise nezasahovala do výběru priorit, ani je neutvářela. Myšlenka zahrnout určité projekty do strategie, případně konkrétní priority upravit, je samozřejmě možná. Je to však třeba dohodnout v rámci budoucích prací spojených s prováděním strategie.
V současné době máme víceméně tři možnosti. Můžeme regulovat využití stávajících fondů Evropské unie, například změnou kritérií pro výběr nových projektů. Druhou možností je využití jiných zdrojů, jakými jsou například mezinárodní finanční instituce, a konečně za třetí, přestože by to bylo obtížné vzhledem k probíhající ekonomické krizi, můžeme se ještě pokusit využít vnitrostátní zdroje. V tomto ohledu se těším na spolupráci na konferenci ve Stockholmu, neboť tato konference může ovlivnit budoucí přístup členských zemí Komise ohledně makroregionálního přístupu, a měla by také obsáhnout financování potenciálních budoucích strategií. Z tohoto důvodu se domnívám, že by bylo dobré zaměřit se ve Stockholmu v průběhu nadcházejících dnů na celkový makroregionální přístup.
Pane předsedající, ráda bych poděkovala švédskému předsednictví za jeho odvahu, kdy svůj vlastní region, oblast Baltského moře, a problémy s ním související, učinil jednou z priorit svého programu během předsednictví v Evropské unii. Je příhodné, že přijímáme strategii pro region Baltského moře, kterou jsme tak dlouho připravovali, právě teď, kdy není času nazbyt. Hlavní cíl strategie pro region Baltského moře a akčního programu, kterým je zlepšit životní prostředí v tomto regionu a jeho konkurenceschopnost, je třeba brát vážně v souvislosti s přidělením finančních prostředků a prováděním příslušných opatření. Cíle je třeba realizovat v praxi: strategie nesmí zůstat pouze u líbivých prohlášení. Doufáme zejména v to, že strategie urychlí vyčištění Baltského moře, které trpí eutrofizací, a pomůže nalézt společná řešení přeshraničních problémů. Právě kvůli těmto cílům je nyní veškerá pozornost obrácena na Finsko, které se již brzy bude rozhodovat, zda povolit či nepovolit výstavbu plynovodu Nord Stream ve svých teritoriálních vodách. V rámci strategie pro region Baltského moře je třeba podrobně zkoumat dopad podobných projektů na životní prostředí za pomoci postupů, které jsou mezinárodně právně závazné, a tudíž je nelze přejít pouhým pokrčením rameny. Proto musíme trvat na tom, aby Rusko ratifikovalo úmluvu Espoo týkající se posuzování vlivů na životní prostředí přesahujících hranice, která byla podepsána v roce 1991. Finská vláda by měla tuto ratifikaci položit jako podmínku svého souhlasu s budováním zmíněného plynovodu. Rusko, které bude taktéž těžit ze strategie pro region Baltského moře, jedná v souladu s dohodou pouze tehdy, když mu to vyhovuje. Takhle to již dál nejde. V sázce je příliš mnoho a my musíme vědět o projektech, které jsou škodlivé pro oblast Baltského moře, dříve, než bude příliš pozdě.
písemně. - Strategie pro region Baltského moře, která je podporována švédským předsednictvím, je velmi vítaná. Mohla by se snadno stát vzorem fungujícím také v dalších makroregionech Evropské unie, například v povodí Dunaje. Nicméně je zde jeden aspekt rozvoje regionu Baltského moře, který vyžaduje neodkladné přezkoumání. Je jím podmořský plynovod Nord Stream mezi Ruskem a Německem. Nejen že tento plynovod vzbuzuje vážné obavy týkající se životního prostředí, ale, co je naléhavější, jedná se také o projekt, který byl postupem času překonán. Budoucnost není ve fixním způsobu zásobování zemním plynem prostřednictvím plynovodů, nýbrž v zásobování v podobě zkapalněného zemního plynu. Nord Stream má všechny předpoklady aby se stal se zcela zbytečným bílým slonem, a jeho protagonisté by měli celý projekt zvážit před tím, než do něj vloží další a další finanční prostředky, zdroje, úsilí a energii.
Je důležité přijmout opatření ke zlepšení ekologické situace v regionu, neboť v současnosti je jednou z nejvíce znečištěných mořských oblastí na světě. Na dně Baltského moře jsou pohřbeny tisíce tun toxických bojových látek ve formě min, raket, bomb, kontejnerů a barelů. Údaje o množství těchto chemických látek se pohybují mezi 30 až 60 tisíci tun, z čehož pouze množství yperitu se odhaduje na 13 tisíc tun. Po druhé světové válce v průběhu 40. let zde byly potopeny chemické zbraně, které byly zabaveny v německých okupačních zónách. A protože je bylo obtížné pohřbít pod zem, bylo jednoduše rozhodnuto, že je bude nejlepší utopit v moři.
úřadující předsedkyně Rady. - (SV) Pane předsedo, budeme nyní podepisovat řadu právních aktů, které jsou zcela zásadní v reakci EU na finanční a hospodářskou krizi, která tak těžce zasáhla Evropu a jejíž dopad bude pokračovat. Ráda bych využila této příležitosti a vyjádřila poděkování českému předsednictví, které tvrdě pracovalo na tom, aby byly tyto akty rychle zavedeny. Díky českému předsednictví se nám podařilo tak rychle dosáhnout úspěšné spolupráce Rady a Parlamentu i rychlých a účinných dohod.
Chtěl bych teď požádat paní ministryni Malmströmovou, aby přikročila ke společnému podepisování, které se uskuteční zde za tímto stolem. Prosím také paní komisařku Ferrero-Waldnerovou, paní Berèsovou a paní Bowlesovou - předchozí a současnou komisařku pro hospodářské a měnové záležitosti - žádám vás obě, abyste přišly sem doprostřed, a zpravodaje, k nimž patřili pan Karas a pan Gauzès. Vy všichni se s námi zúčastníte podepisování a paní ministryně a já akty podepíšeme.
Pane předsedající, dámy a pánové, Republika Tchaj-wan se 8. srpna otřásla v základech. Ostrovem se zuřivě přehnal tajfun Morakot a za sebou zanechal více než 750 mrtvých. Tisíce lidí přišly o svůj majetek a bylo zpustošeno rozlehlé území. Vyčíslené škody přesahují 2,5 miliardy EUR. Rekonstrukce infrastruktury, která byla ve velkém rozsahu poškozena, potrvá měsíce. Na znamení solidarity jsme my Evropané chtěli obyvatelům Tchaj-wanu poskytnout potřebnou pomoc, a vyjádřit jim tak svou podporu.
Další příčinou podrážděné reakce byla několikadenní návštěva dalajlámy, která se uskutečnila v září. Dalajláma se pouze chtěl spolu s těmi, kdo přežili, pomodlit za oběti. Soucítění je už dlouhou dobu poselstvím široce oceňovaných dalajlamových projevů a knih. Čínská vláda opět hlasitě protestovala a vyvinula obrovský tlak. Je ostudné, že Peking opět udělal z čistě humanitárního dalajlamova činu politickou záležitost. Tchaj-wan si musí sám položit otázku, na čí straně vlastně stojí. Prezident Ma Ying-jeou pouze dovolil, po mohutných protestech svých vlastních občanů, nositeli Nobelovy ceny míru vstoupit na území země.
Neštěstí, které postihlo Tchaj-wan, se v důsledku změny klimatu může docela dobře stát obecným jevem pro Tchaj-wan i pro okolní svět. Proto je rozhodující, aby se Tchaj-wan mohl smysluplně a důstojně zapojit do příslušných mezinárodních organizací jako ostrov, který je vůči těmto meteorologickým jevům zranitelný a jako velká světová průmyslová velmoc, a to především do těch, které souvisejí s podnebím a změnami klimatu. Tchaj-wan by měl mít v první řadě možnost připojit se k Rámcové úmluvě OSN o změně klimatu a ke Světové meteorologické organizaci.
Komise plnila svou úlohu a mnoho členských států zaslalo pomoc nebo týmy odborníků. Čínská lidová republika sama pomohla tchajwanským orgánům a to je gesto, které považuji za velice důležité. Pokud však chceme poskytnout tchajwanským orgánům a zemím v tomto regionu strukturální pomoc, aby se dokázaly vyrovnat s podobnými hrozbami v budoucnu, Evropská unie by měla podpořit uznání Tchaj-wanu jako pozorovatele při Světové meteorologické organizaci a v orgánech Rámcové úmluvy OSN o změně klimatu.
Tato katastrofa opět nastoluje otázku, jak o tom již hovořili někteří moji kolegové, účasti Tchaj-wanu v různých agenturách Organizace spojených národů. Orgány EU to v zásadě podporují, ale je nejvyšší čas přijmout kroky, aby změny proběhly. Tchajwanské orgány nemají přístup k meteorologickým údajům o síle tajfunu. To je nepřijatelné. Je naprosto nezbytné, aby Tchaj-wan přistoupil k Rámcové úmluvě OSN o změně klimatu, a měl tak možnost vyhnout se tomu nejhoršímu, neboť vůbec není pochyb o tom, že v budoucnu dojde k dalším klimatickým krizím.
(NL) Pane předsedající, katastrofu takového rozsahu Tchaj-wan dosud nezažil. Velká tragédie se odehrává v horách. Zmizely celé vesnice a tisíce lidí jsou pokládány za mrtvé nebo pohřešované. Tisíce lidí, kteří přežili, ne-li více, jsou prozatím umísťovány ve vojenských táborech. Takto popisuje zničující účinky tajfunu Morakot Menno Goedhart, nejvyšší zástupce mé země, Nizozemska, na Tchaj-wanu. V první řadě bych chtěl z tohoto Parlamentu vyjádřit svou účast vládě a občanům Tchaj-wanu.
Kromě praktické pomoci, kterou Menno Goedhart v současné době nabízí svým tchajwanským přátelům, a i když zároveň oceňuji, co již bylo ze strany Evropy uděláno, chci nicméně položit několik otázek Komisi ohledně prohloubení evropsko-tchajwanských vztahů. V první řadě je tu návrh na uvolnění vízové povinnosti pro tchajwanské občany, který příští měsíc Komise předloží. Spojené království a Irsko již šli v tomto směru příkladem. Za druhé, nedávná evropská zpráva velice jasně ukázala, že pro Tchaj-wan i pro Evropskou unii bude nesmírně výhodné, pokud sjednají opatření na podporu obchodu (TEM). Souhlasí Komise s tímto naléhavým závěrem?
(FI) Pane předsedající, 12. srpna postihla Tchaj-wan rozsáhlá lidská katastrofa, která si vyžádala mnoho obětí a způsobila obrovské hospodářské škody. Nyní je na nás, abychom pomohli. Nastal čas, abychom projevili solidaritu s obyvateli Tchaj-wanu. Musíme projevit soucit, ale kromě toho poskytnout finanční podporu, a jak zde uvedla paní komisařka, musíme přijmout nástroje na zvládání krize. Musíme nyní poskytnout Tchajwancům veškerou pomoc, která je v lidských silách. Chci rovněž podpořit myšlenku dlouhodobé pomoci Tchaj-wanu, jak navrhoval pan Tannock, s cílem dosáhnout co nejlepších výsledků a ukázat, že tito lidé jsou lidské bytosti jako my a především, že jsou to naši přáté.
(PL) Chtěl bych za tuto informaci paní komisařce poděkovat. Nicméně moje otázka je poněkud jiné povahy. Tchaj-wan nedávno zasáhla tragédie. Plně si však uvědomujeme, že v minulosti došlo k mnoha podobným katastrofám a že v budoucnu dojde k mnoha dalším. Proto bych se rád paní komisařky zeptal. Má Evropská unie, a zvláště Komise, připraveny nějaké standardní postupy, jak takovou situaci zvládnout? Existuje nějaký soubor mimořádných opatření nebo opatření pro konkrétní země? Je také vypracován nějaký dlouhodobý plán opatření?
(NL) Pane předsedající, skupina Aliance liberálů a demokratů pro Evropu, jako mnoho skupin v této sněmovně, projevuje solidaritu s obyvateli Tchaj-wanu a jsme rádi, že Komise reagovala, tak jak reagovala. Komise musí v tomto duchu pokračovat. Nicméně velkým problémem v souvislosti s touto lidskou katastrofou je samozřejmě izolovanost Tchaj-wanu. Je docela možné zastávat politiku "jedné Číny" a zároveň udržovat dobré pracovní vztahy s Tchaj-wanem. Tchaj-wan by mohl klidně působit ve Světové zdravotnické organizaci jako pozorovatel. Totéž platí o Světové meteorologické organizaci a Rámcové úmluvě OSN o změně klimatu. To vše je možné a nijak to nebrání politice jedné Číny. Souhlasím s názorem pana Beldera na uvolnění vízového režimu a shoduji se s ním v jeho pochvalném vyjádření o panu Goedhartovi, nizozemském zmocněnci v Tchaj-peji. Domnívám se proto, že není nutné, abychom i nadále Tchaj-wan izolovali. Jedná se přece o pracovní vztahy.
autorka. - (FI) Pane předsedající, chtěla bych učinit závěrečnou poznámku k rozpravě, kterou právě vedeme, a doplnit, že jako předsedkyně podvýboru pro lidská práva jsem nedávno zaslala dopis Konferenci předsedů výborů a požádala, aby bylo zváženo posunutí těchto diskusí, tak aby Parlament mohl zasedat v plném počtu a také aby Rada mohla zde v této diskusi zastávat významnější úlohu. Doufám, že moji kolegové v různých skupinách projednají tuto věc s předsedy svých skupin, neboť autorita Parlamentu neustále klesá, protože je nás tu vždy tak málo najednou.
Nyní se vraťme k případu Žovtis. Kazachstán je významnou středoasijskou zemí a příští rok převezme předsednictví Organizace pro bezpečnost a spolupráci v Evropě. Není proto lhostejné, jak jsou souzeny trestné činy v zemi, která bude stát v čele demokratických snah všech zemí na rozsáhlém území Evropy. Měli bychom proto zaměřit pozornost na případ obránce lidských práv Jevgenije Žovtise. Za velice podezřelých okolností byl shledán vinným ze zabití a odsouzen na čtyři roky do vězení s volným režimem za to, že letos v červenci přejel chodce.
autor. - (LT) Jak se blíží doba, kdy Kazachstán převezme předsednictví Organizace pro bezpečnost a spolupráci v Evropě, Kazachstán sám se bohužel odklání od závazků týkajících se přiblížení evropským normám. Země neodůvodněně zdůrazňuje svůj jedinečný a zvláštní charakter a nebere na zřetel doporučení OBSE ohledně volebních zákonů a svobody tisku. Opakované porušování lidských práv a otevřené pronásledování obránců lidských práv vyvolává stále více pochybností, zda je tento stát vhodný k tomu, aby stál v čele organizace, která bojuje za uplatňování demokratických zásad. Vyzýváme Astanu, aby udělala konkrétní pokrok v oblasti demokratizace, ochrany lidských práv, právního státu a svobody tisku. V soudním řízení s obránci lidských práv Jevgenijem Žovtisem, Jesingepovem a Dubanovem je nutno přiměřeně a transparentně uplatňovat kazachšské právní předpisy vycházející z mezinárodního práva. Musíme požadovat, aby rozsudky byly nestranné a aby zapojení vězňů do hnutí pro lidská práva neovlivnilo rozsudek, v což musíme doufat. Vyzýváme Radu, aby předložila případy těchto obránců lidských práv na příští schůzce za účelem dialogu o lidských právech mezi EU a Kazachstánem, která proběhne v říjnu. Vyzýváme Evropskou komisi, aby Kazachstánu, který se připravuje na předsednictví OBSE, poskytla intenzivní pomoc, a zajistila, aby tato významná mezinárodní organizace nebyla kompromitována.
Každý, kdo spáchá trestný čin, musí být bezesporu srozuměn s tím, že budou nediskriminačně uplatněny právní sankce, a pan Žovtis jako vynikající právník zabývající se otázkou lidských práv to ví lépe než kdokoli jiný. Zároveň se však chceme ujistit, že kazachšské orgány nevyužívají tuto nešťastnou situaci, aby pana Žovtise potrestaly za něco jiného než za automobilovou nehodu, jejímž byl pan Žovtis účastníkem. Pan Žovtis nesmí být trestán za své působení v oblasti lidských práv ani za svoji velikou kritiku ohledně činnosti kazachské vlády.
Pro skupinu Evropské lidové strany (Křesťanských demokratů) je proto důležité konstatovat, že v zásadě nechceme zpochybňovat rozsudky nezávislého soudu, pokud nehovoříme o zjevně zinscenovaném procesu, který odporuje všem právním zásadám. Viděli jsme to již v Íránu. Musí zde být jasně daná hranice. Nezávislé soudnictví je podle našeho názoru klíčovým prvkem každého demokratického uspořádání. Pokud je tomu tak, musíme nejprve vzít v úvahu vynesený rozsudek.
Skupina PPE uznává úsilí a pokrok Kazachstánu v oblasti demokracie a právního státu. Chceme ujistit Kazachstán o naší jednoznačné podpoře a povzbuzujeme tuto zemi, aby dál důsledně kráčela po této cestě. Pokud jde o tento konkrétní případ, vyzýváme kazachšské orgány, aby ve svém vlastním zájmu poskytly veřejnosti co nejvíce informací, představily svůj náhled na tyto události a umožnily panu Žovtisovi spravedlivé odvolání nebo přezkoumání podle zákona
jménem skupiny ECR. - Pane předsedající, musím souhlasit s paní Jeggleovou. Velmi mě udivuje mě, že zde ve Štrasburku před celým parlamentem vedeme naléhavou rozpravu o jedné dopravní nehodě v Kazachstánu, i když je to nehoda, při níž tragicky zemřel člověk a řidič auta je náhodou obránce lidských práv, kterého soud řádně odsoudil na čtyři roky do vězení - ale dokonce jen do vězení s minimálním dozorem, z něhož se podle tohoto usnesení najednou stal "pracovní tábor". Obávám se, že předkládání takovýchto záležitostí zde ve sněmovně skutečně poškozuje její pověst, a začínáme-li mluvit o dopravních nehodách, znehodnocuje to kvalitu práce, kterou se snažíme v oblasti lidských práv odvádět.
Myslíme to vážně, když naznačujeme, že kazachšská vláda vrhla civilistu pod kola vozu patřícího obránci lidských práv? Myslíme to vážně, že rozsudek je příliš tvrdý pro někoho, kdo byl obviněn ze zabití? Nemůžeme neustále hanět zemi, jako je Kazachstán, jen z politických důvodů, ve snaze poškodit její pověst, než začne v příštím roce předsedat OBSE. Toto je motivované politicky a je hanba, že se to ocitlo na pořadu jednání. Doufám, že sněmovna odmítne tato usnesení a podpoří změny.
(PL) Pane předsedající, mám podobné pochybnosti jako předchozí řečník, pan Stevenson. Kazachstán je důležitá země. Vynakládá značné úsilí, pokud jde o jeho směřování k demokracii. V současné době pochopitelně není vzorem demokratických svobod, ale situace v oblasti občanských práv v této zemi - a já trochu Kazachstán znám, jelikož jsem ho při různých příležitostech navštívil - je podstatně lepší než ve většině sousedních zemí regionu a naštěstí nemá takové problémy, jaké existují například v Rusku, a o nichž právě diskutujeme.
(FI) Pane předsedající, Kazachstán hraje důležitou úlohu ve Střední Asii jak hospodářsky, tak v oblasti bezpečnostní politiky a prohloubila se spolupráce této země s Evropskou unií. Příjemně se poslouchalo, když vloni, a letos v květnu znovu, kazachšský ministr zahraničí Marat Tashin v očekávání předsednictví Organizace pro bezpečnost a spolupráci v Evropě sliboval zlepšení situace v oblasti lidských práv v zemi. Zatím se však navzdory mezinárodní pozornosti zpřísnila kontrola sdělovacích prostředků a svoboda náboženského vyznání není na dobré úrovni. Kromě toho jsme se dozvěděli o několika případech svévolného uvěznění obránců lidských práv.
(DE) Pane předsedající, v první řadě bych chtěl říci, že mám radost, že tady už zase vidím paní Hautalovou. Nebyla zde však již několik let a v té době jsme měli zasedání Rady ve čtvrtek odpoledne. Vždy ve čtvrtek zde bylo přítomno české a německé předsednictví. Nemyslím, že bychom měli rozpravu přesunout, neboť ve středu nemůžeme všechno stačit, a tak zde tedy musíme být a musíme přimět Radu, aby zde vždy ve čtvrtek odpoledne byla také. Toto je řešení, nikoli vměstnat celý pořad jednání do středy.
Jsem zmatená, protože v oblasti mezinárodních vztahů dosáhla Sýrie za poslední dva roky nepochybně velkého pokroku. Připojila se k Unii pro Středomoří. V řadě případů působila jako prostředník ve složité mezinárodní situaci, jako například zcela nedávno, kdy byla v Íránu zatčena mladá Francouzka. Řekla bych, že skutečnost, že dohoda o přidružení - která dosud není podepsána, paní Brantnerová, ale může k tomu brzy dojít - tedy, že tato dohoda o přidružení byla znovu oživena, je zároveň velice kladným signálem.
Na domácí scéně je vývoj v některých směrech skutečně velice příznivý. Syřané přijali 1,5 milionů iráckých uprchlíků a starají se o ně, je tam vysoká úroveň vzdělání a svoboda náboženského vyznání, což je důležité. Nicméně pokud jde o politickou svobodu a politickou pluralitu, nedošlo vůbec k žádnému pokroku. K mé velké lítosti jsme stále svědky případů represe a věznění aktivistů a obránců lidských práv a v posledních několika letech jsme v několika případech intervenovali a žádali propuštění politických vězňů.
Nestačí soustředit se jen na zlepšení hospodářské situace. Jak jsme se dozvěděli, přední syrský právník zabývající se otázkou lidských práv byl na konci července odsouzen bez řádného procesu. Byl obviněn z oslabování národního cítění a šíření nepravdivých informací. Není to první takový případ. Zde ve sněmovně jsme naposledy intervenovali v podobném případě v roce 2007. Kamal Abwani, za něhož jsme se postavili, je stále ještě ve vězení, ačkoliv v březnu vyšetřovací tým OSN dospěl k závěru, že šlo o svévolné zadržení.
Sýrie musí ujít ještě velmi dlouhou cestu, než dosáhne svobody projevu a sdružování. Činnost nevládních organizací v zemi je problematická, takže ve skutečnosti neexistuje. Bude velice smutné, pokud my, občané Evropské unie, nenajdeme odvahu k nastavení jasných kritérií pro základ spolupráce se Sýrií. Podle mého názoru je především naší povinností žádat osvobození politických vězňů a dodržování mezinárodních smluv o lidských právech, než budeme moci postoupit k dohodě o přidružení mezi EU a Sýrií.
jménem skupiny S&D. - (PL) V červenci byl zatčen pan Muhannad Al Hassani, jeden z nejvýznačnějších syrských obránců v oblasti lidských práv. V procesu, který probíhal za zavřenými dveřmi a na který právní zástupci neměli přístup, byl Muhannad Al Hassani obviněn z oslabování národního cítění a šíření nepravdivých informací. Již dříve byl při různých příležitostech vyslýchán v souvislosti se svým působením v oblasti lidských práv a úsilím bránit lidi vězněné z politických důvodů. Bylo mu upřeno právo opustit zemi. Pan Muhannad Al Hassani se účastnil monitorování řízení před Nejvyšším soudem, neboť podle organizace na ochranu lidských práv Human Rights Watch tato řízení probíhají za podmínek, které neodpovídají mezinárodním normám.
(DE) Pane předsedající, tento návrh usnesení je v zásadě naprosto v pořádku, neboť je samozřejmě naší povinností, zejména s ohledem na plánovanou dohodu o přidružení, vyjádřit své názory jasně, a zároveň s ohledem na ochranu rodiny, příbuzných a spolubojovníků Muhannada Al Hassaniho také trvat na požadavcích článku 2 této dohody, zejména proto, že my Evropané známe díky bolestné zkušenosti z vlastní minulosti, jak vypadá pošlapávání lidských práv. Jsou to pouhé dvě desítky let, co se ve střední a jihovýchodní Evropě zhroutil komunistický teroristický režim.
Zde však varuji, abychom nezavírali oči nad tím, když v Turecku, které leží ve stejné oblasti jako Sýrie, nejsou respektována lidská práva tak, jak by měla být. To je ještě závažnější vzhledem k tomu, že Turecko je kandidátem na přistoupení k EU, přičemž má podstatné nedostatky ve výkonu soudnictví, v systému trestů, v ochraně menšin a v oblasti svobody náboženského vyznání, i když zkreslená zpráva od údajně nezávislé Komise neboli Ahtisaariho zpráva navozují jinou představu
Evropská unie již vyjádřila syrským orgánům své znepokojení. Sýrie musí dodržovat své mezinárodní závazky, především Všeobecnou deklaraci lidských práv a Mezinárodní úmluvu o občanských a politických právech, jejichž smluvním státem Sýrie je. Komise prostřednictvím své delegace v Damašku a společně s velvyslanectvími členských států diskutuje, jak účinněji a účelněji postupovat při ochraně obránců lidských práv. Je jasné, že musíme i nadále požadovat přijetí kroků na ochranu obránců lidských práv a zajistit sledování soudních řízení, která se před Nejvyšším soudem pro bezpečnost státu konají. I nadále musíme podporovat občanskou společnost s pomocí svých nástrojů, jako jsou nestátní subjekty a evropský nástroj pro demokracii a lidská práva a rozpočtové položky určené pro lidská práva, a poskytovat morální podporu rodinám.
Rád bych řekl, že když byl výsledek vyhlášen, byl jsem na opačném konci Evropy, na Sicílii, a tam byl výsledek přijat stejně, jako jste jej přijali vy - s potleskem. I na mnoha jiných místech v celé Evropě byli lidé irským výsledkem potěšeni. Irové vyslali jasný signál, že chtějí nadále setrvat v srdci sjednoceného kontinentu. Míle buíochas do mhuintir na hÉireann. Tisíceré díky a gratuluji k výsledku referenda. Řekl jsem to irsky, možná ne zcela přesně, ale takhle nějak to zní.
Rád bych pronesl ještě jednu důležitou poznámku k irskému referendu. Nesmíme zapomenout na ty, kteří hlasovali "Ne". Stalo se již naší tradicí myslet na všechny Evropany, respektovat jejich stanoviska a jejich právo na odlišný názor. Ti, kteří hlasovali "Ne", nám také chtějí něco říci. Chtějí nás o něčem přesvědčit a zejména nás chtějí před něčím varovat. My si jejich varování bereme k srdci a také bereme v úvahu jejich hlasy, ale nesmírně nás těší, že výrazná většina irských občanů řekla "Ano" a že podporují společnou Evropu. Osobně jsem odhodlán intenzivně pracovat a pomoci vám k pocitu, že naše společná Evropa je také vaší Evropou - a budeme psát historii evropské budoucnosti společně.
Zřízení zvláštního výboru pro finanční a hospodářskou krizi může být zásadní v přípravě na budoucnost EU. Této budoucnosti by nebylo možné dosáhnout jen diskutováním a navrhováním opatření, ale také hledáním mechanismů, které mohou být zavedeny, abychom v nepříliš vzdálené budoucnosti předešli podobné situaci. Proto je nutné poučit se z této krize zkoumáním jejích příčin a důsledků. Je také důležité napravit selhání finančního systému, která vedla k současné situaci, přijetím lepších právních předpisů, které budou skutečně opodstatněné.
Překonat současnou finanční krizi a její dopad na členské státy EU a hlavně na sociální oblasti vyžaduje intenzivní společné úsilí. Rozhodnutí Konference předsedů ze dne 17. září 2009 využívat zvláštní výbor, který by vypracoval podrobnou analýzu a předložil návrhy na vhodná opatření pro podporu udržitelných, krizi odolných finančních trhů, si zasluhuje podporu. Nicméně je třeba kriticky říci, že uplynulo již více než 12 měsíců od okamžiku, kdy se projevily první příznaky krize v loňském roce, a od počátku samotné krize na začátku tohoto roku. Opatření, která byla od té doby zavedena, je třeba vnímat především jako kontrolu příznaků a mimořádná opatření pro ochranu pracovních míst. Na podporu tohoto návrhu musí být řečeno, že je třeba věnovat obzvláštní pozornost koordinovaným a cíleným opatřením, protože při vší úctě k zásadě subsidiarity jednotlivá řešení nakonec znovu povedou k narušení hospodářské soutěže.
V pondělí 28. září bylo v guinejském městě Conakry zabito více než sto lidí, když příslušníci guinejských bezpečnostních sil stříleli do davu demonstrantů. Guinejští občané se shromáždili na stadionu v hlavním městě, aby protestovali proti předpokládanému záměru prozatímního vůdce guinejské armády, kapitána Mousse Dadise Camary, kandidovat na prezidenta. Konečný počet mrtvých dosud není znám, neboť vojáci rovněž odklidili mrtvá těla, aby nemohla být spočítána ve veřejných márnicích. V této fázi neznáme skutečný rozsah těchto tragických událostí. Počet zraněných je údajně nejméně 1200 a očití svědkové podali zprávy, že vojáci v ulicích Conakry znásilňovali ženy.
Během této násilné represe došlo ke zranění a dočasnému zatčení několika představitelů opozice. Počet dosud zadržených protestujících je rovněž neznámý, domy představitelů opozice byly vyrabovány a obchody vyloupeny muži v uniformách. V televizním prohlášení učiněném následujícího dne vyjádřil kapitán Camara soustrast rodinám zabitých a navštívil některé zraněné. Vyhlásil dva dny národního smutku a přislíbil vyšetření násilí. Distancoval se od zabíjení prohlášením, že složky armády zodpovědné za tato zvěrstva nebyly pod jeho kontrolou.
Násilí v Guineji si bylo celosvětové odsouzeno. Minulou středu byla o situaci v zemi zpravena Rada bezpečnosti OSN. Africká unie události odsoudila a rozhodla se vypracovat zprávu týkající se možných opatření. Hospodářské společenství států západní Afriky (ECOWAS) vyzvalo k úplnému mezinárodnímu prošetření záležitosti. Parlament, jak víte, odsoudil protiústavní převzetí moci a ve svém usnesení ze dne 15. ledna 2009 vyzval k respektování lidských práv a k urychlenému znovunastolení ústavního pořádku. Evropská unie se rozhodla zahájit konzultace podle článku 96 dohody z Cotonou a rozvojová pomoc EU - kromě humanitární pomoci a podpory pro přechod k demokracii - byla zmrazena.
Nebyli jsme sami. V souladu s námi jednali naši mezinárodní partneři. Africká unie a ECOWAS se rozhodli pozastavit členství Guineje do doby, než bude ustanoven demokraticky zvolený parlament nebo vláda. Pod společným předsednictvím Africké unie a ECOWAS a za účasti Evropské unie byla vytvořena mezinárodní kontaktní skupina pro Guineu. V březnu se vojenská junta dohodla s opozicí na uspořádání voleb do konce roku 2009, což přineslo rozumnou naději na přechod k míru a demokracii. Kapitán Camara vydal ujištění, že nikdo z vůdců převratu nebude kandidovat na politickou funkci. Transformační proces měla řídit národní transformační rada, která měla také připravit nezbytné změny ústavy, aby se mohly konat volby.
Co tedy můžeme učinit, abychom zabránili dalšímu násilí, a jak můžeme pomoci obyvatelům Guineje v jejich legitimní touze po demokracii, právním státu, míru a rozvoji? Tedy, jsou tu tři hlavní oblasti, kde lze jednat. Především bychom měli udržovat a zesílit politický tlak na režim v Conakry, zejména v kontextu existující mezinárodní skupiny. Rozhodnutí kapitána Camary nekandidovat ve volbách by mohlo umožnit opětovné uklidnění situace. Jmenování prezidenta Burkiny Faso, pana Blaise Compaoré, zprostředkovatelem řešení krize za ECOWAS a mezinárodní kontaktní skupinu je velmi dobrým znamením a Evropská unie toto rozhodnutí prostřednictvím svého předsednictví přivítala. Doufáme, že jeho působení přispěje k dosažení bezpečného, mírového, trvalého řešení situace v Guineji.
Za třetí bychom měli pokračovat v poskytování humanitární pomoci civilnímu obyvatelstvu a podporovat proces demokratické transformace. Ten však bude záviset na ochotě dočasných guinejských orgánů znovu se zapojit do mírového, konstruktivního dialogu s jasným odhodláním vzdát se dalšího užití násilí a respektovat lidská práva a politické svobody občanů. Vynaložíme veškeré úsilí, abychom obyvatelům Guineje v tomto kritickém okamžiku pomohli, a jsme odhodláni podporovat návrat civilní, ústavní, demokratické vlády zvolené ve svobodných, transparetních volbách. Vyzýváme všechny zainteresované strany v Guineji, aby se vyvarovaly násilí a aby provedly mírovou, demokratickou transformaci.
Je to paradox, ale situace je poměrně jednoduchá. Na brutální činy, které se odehrály v Guineji, nemůžeme nereagovat. Musíme požadovat zastavení veškerého násilí. Spolu s paní Malmströmovou se domnívám, že mise prezidenta Burkiny Faso je velmi dobrá věc a přeju mu úspěch. Doufejme, že bude efektivní. Měli bychom rovněž podporovat Africkou unii, která ohlásila uvalení sankcí, pokud nedojde k obnovení civilní vlády.
Pane předsedající, znepokojující vývoj týkající se politické a bezpečnostní situace v Guineji vyžaduje ráznou reakci Evropské unie. Jak víte, 28. září 2009 oddíly guinejské vlády krvavě potlačily společnou mírovou demonstraci všech opozičních stran, přičemž bylo zabito 157 osob a zraněno více než tisíc lidí, z nichž někteří se stali obětmi obzvláště krutého znásilnění a zmrzačení. Guinejská republika je země, která od vyhlášení samostatnosti v roce 1958 zakusila pouze dva diktátorské režimy. Přišel čas, aby tato příšerná spirála skončila.
Evropská unie, její členské státy a její instituce již 28. prosince 2008 odsoudily coup d'etat Moussy Dadise Camary, Rada pak uplatnila článek 96 dohody z Cotonou, aby spolu s guinejskými orgány vytvořila plán, který by sloužil jako rámec pro přechod k demokracii. Seznam opatření zahrnoval zejména uspořádání svobodných, transparentních voleb v horizontu jednoho roku a závazek příslušníků CNDD, především Mousse Dadise Camary, že v těchto volbách nebudou kandidovat.
Rozhodnutí kapitána Camary odložit konání voleb na jaro 2010 a jeho odmítnutí zabývat se otázkou, zda bude kandidovat na úřad guinejského prezidenta, byly znamením toho, co se při této eskalaci mělo odehrát. Demonstrace, která byla 28. září krvavě potlačena, usilovala právě o to, aby junta dodržela své závazky. Reakce úřadující vlády v Conakry dosti zřetelně odhaluje její skutečné záměry: eliminovat veškeré formy demokratické opozice, aby se mohla udržet u moci.
Dnes ve světle posledních událostí by Evropský parlament rád věděl, jaká rozhodnutí zamýšlí Rada přijmout v souvislosti s touto situací. Především, zamýšlí Rada usilovat o vytvoření mezinárodní komise pro vyšetření událostí z 28. září? Jak Rada zamýšlí jednat, aby zajistila, že CNDD bude respektovat své závazky, konkrétně že v nejbližším možném termínu uspořádá svobodné, transparentní volby bez účasti Mousse Dadise Camary a dalších členů CNDD? Co se týká článku 96 dohody z Cotonou, jaká opatření hodlá Rada učinit proti guinejské juntě? A konečně, jaké konkrétní závazky Rada přijala, aby podpořila rozličné iniciativy ECOWAS, Africké unie a mezinárodní kontaktní skupiny pro Guineu?
Co se týká kroků, které je třeba učinit ve vztahu k určitým oblastem již zmíněným švédským předsednictvím, máme následující požadavky: za prvé, spolu s našimi partnery z Africké unie požadujeme propuštění dosud zadržovaných vězňů a politických vůdců. Za druhé, musíme požadovat konání svobodných, demokratických voleb bez účasti členů Národní rady pro demokracii a rozvoj (CNDD). Za třetí, vyzývám k přijetí cílených sankcí bez nějakého opatrného přešlapování kolem, protože každopádně musíme vyslat velmi jasné poselství ve věci zvěrstev, ke kterým došlo. Za čtvrté, rádi bychom vznesli i otázku dohody o rybolovu: Naše skupina ALDE hlasovala ve Výboru pro rybolov proti ní, čímž přispěla k zajištění většiny potřebné k jejímu zablokování na co nejdelší dobu. Jsme přesvědčeni, že toto je další důležité rozhodnutí, které Rada musí učinit.
Pátým bodem je, že musíme vytvořit cílené programy na pomoc obětem, zejména ženám, které byly znásilněny a které speciálně zaměřenou pomoc rozhodně potřebují. Nakonec přichází otázka spravedlnosti. Pro nás má zásadní význam, aby nevznikla pouze mezinárodní vyšetřovací komise, ale aby se plně zapojil i Mezinárodní trestní soud. Domníváme se, že pokud existuje poučení z případu conakerských obětí, pak je to stvrzení, že spravedlnost musí být vykonána a lidé, kteří spáchají zločiny tohoto druhu v Africe nebo kdekoli jinde, nesmí vyváznout bez úhony.
Proto mne nemohou události v Guineji nechat v klidu, protože 28. září to byli bojovníci za lidská práva a obecněji představitelé občanské společnosti, kdo byli zatčeni, znásilněni, pokud se jednalo o ženy, a zmasakrováni: více než 150 lidí bylo zabito a přes 1250 zraněno - jak zde již bylo řečeno - během jediného dne. Represe pokračovaly v následujících dnech a pokračují dodnes, přestože tito lidé - jak zde již také zaznělo - se sešli, aby panu Camarovi mírumilovně připomněli jeho vlastní závazky. Podle přicházejících svědectví není nejmenších pochyb, že navzdory prohlášením, která kapitán učinil v opačném smyslu, byly tyto násilné činy provedeny silami blízkými vládě.
Pane předsedající, chceme, aby se na příštím dílčím zasedání ve Štrasburku hlasovalo o usnesení, aby se tak Evropský parlament neomezoval pouze na projevy, ale aby konal prostřednictvím přijetí rozhodnutí, jak to dokázal loňského ledna. Řeknu to ještě jednou: jedná se o naléhavou záležitost. Organizace v terénu nás varují před rizikem vzniku etnického konfliktu. Nesmíme čekat na novou Rwandu, než začneme konat; lidská práva je třeba hájit v Africe stejně jako v kterékoli jiné části světa.
(IT) Pane předsedající, dámy a pánové, paní Malmströmová dokonale popsala situaci v Guineji. Po několik týdnů je Guinea dějištěm násilných střetů, během nichž se svobodní občané demonstrující v ulicích ve jménu svých politických přesvědčení stali obětmi bezprecedentního násilí. Guinejská vláda pronásleduje a zabíjí každého, jehož politické přesvědčení se liší od přesvědčení jejích vůdců, čímž obyvatele připravuje o všechny druhy svobod, které jsou, jak dobře víme, nedotknutelným právem každé lidské bytosti.
Proto se domnívám, že kromě toho, že vyjádříme své odsouzení, musíme zareagovat i bezprostředním, konkrétním činem, jak zde právě řekl kolega poslanec pan Rinaldi. Tváří v tvář porušování a popírání práva na život - kdy jsou ženy a děti postiženy znovu - nesmíme zůstat v nečinnosti a musíme vyžadovat nastolení právního státu. Proto na vás, kolegové poslanci a zástupci institucí, apeluji a doufám, že dosáhneme jednomyslné shody - a zdůrazňuji jednomyslné - ve věci přijetí okamžitých opatření, která obyvatelům Guineje umožní znovu ve vlastní zemi ustanovit základní, nezcizitelná práva, jakými jsou demokracie a svoboda. Přirozeně chci rovněž osobně vyjádřit svou podporu všem rodinám zasaženým těmito tragickými událostmi.
Ministryně zahraničí Spojených států amerických, Hillary Clintonová, včera otevřeně vyzvala Mousse Dadise Camaru a jeho režim k odstoupení. Nemůžu než souhlasit s tímto minimálním požadavkem a ráda bych ještě zdůraznila, že by bylo hanbou pro Evropský parlament, pokud bychom za dva týdny odsouhlasili dohodu o rybolovu s Guinejí, která by koncem listopadu poskytla tomuto režimu více než milión EUR. Dohoda o rybolovu se týká lovu tuňáka a vztahuje se na 25 evropských plavidel. Domnívám se, že tato plavidla se zcela prostě budou muset poohlédnout po jiných lovištích, protože EU nemůže obchodovat s diktátorským režimem, který otevřeně na ulicích vraždí svůj vlastní lid.
Zdroj napětí spočívá, kromě hrozivých násilných činů, bezpochyby ve skutečnosti, že Dadis Camara se touží stát trvalým vůdcem Guineje a nechce dodržet svůj slib, že se žádným způsobem nezapojí do politického života země. Domnívám se rovněž, že mezinárodní tlak vyvíjený v této souvislosti musí být velmi jednoznačný. Na druhou stranu vítám, že zprostředkovatelem v tomto případě byl jmenován prezident Burkiny Faso Blaise Compaoré, který má značné zkušenosti ve vyjednávání a zprostředkovávání řešení afrických konfliktů. Domnívám se, že naše diplomatické úsilí ho musí podpořit.
Pane předsedající, musím opravit paní Jolyovou, která prohlásila, že Výbor pro rybolov hlasoval jednomyslně za odmítnutí navrhované partnerské smlouvy s Guinejí. Ve skutečnosti tak učinil většinou jediného hlasu. Skupina PPE velmi překvapivě hromadně hlasovala pro zachování smlouvy. Jde o smlouvu, která vkládá statisíce eur do rukou tohoto režimu, abychom mohli lovit tuňáka u jeho pobřeží. Jako je tomu u mnoha takových smluv, jde v nejlepším případě o pochybnou dohodu, která je za současných okolností zcela nepřijatelná.
Jak jsem už zmínila při několika příležitostech v průběhu posledních tří měsíců, paní Kinga Gönczová, členka Výboru pro občanské svobody, spravedlnost a vnitřní věci tohoto parlamentu, bývala členkou vlády, kterou v Maďarsku nazýváme vládou "ostrostřelců”, protože 23. října 2006 střílela do lidí v budapešťských ulicích. Od té doby panuje v Maďarsku krize lidských práv a Evropská unie s ní nic nedělá. Místopředsedkyní Výboru pro občanské svobody je členka tehdejší vlády. Dokud se touto záležitostí nebudeme řádně zabývat, nebude nikdo považovat jakékoli naše úsilí v oblasti lidských práv za důvěryhodné.
Domnívám se, že můžeme prohlásit, že Evropská unie se vyjádřila naprosto jednoznačně. Události byly odsouzeny panem Solanou, panem De Guchtem, předsednictvím a nyní, jak vím, i prohlášením skupiny AKT v Evropském parlamentu. Je dobře, že Evropská unie tyto hrozné události odsuzuje jednomyslně, konkrétně a kompletně. Velmi těsně spolupracujeme i s dalšími aktéry v této záležitosti, aby odsudek a činy mezinárodního společenství byly systémové. Jedině tímto způsobem můžeme skutečně vyvinout tlak.
Co se týká rybolovu - ať už to může být zařazeno nebo ne - vyslechla jsem velmi pozorně, co jste říkali. Mohu vás jen podpořit, abyste pokračovali v diskuzích s Komisí. Je to Komise, kdo je zodpovědný za politiku EU v oblasti rybolovu. I my o tomto s Komisí hovoříme a je mi líto, že tu dnes nejsou její zástupci. Můžete si však být jisti, že budeme spolupracovat s mezinárodním společenstvím na dalším vyvíjení tlaku, na úsilí o plné vyšetření událostí a, doufejme, jednoho dne i v úsilí o svobodné a spravedlivé volby v Guineji. Děkuji vám i poslancům za dnešní rozpravu.
Pokud jde o zprávu paní Weberové, hovořím jménem místopředsedy Barrota a nejprve bych chtěl paní zpravodajce a členům Výboru pro občanské svobody, spravedlonost a vnitřní věci poděkovat za vynikající kvalitu jejich práce. Komise tuto zprávu vítá a podporuje některé z předložených pozměňovacích návrhů. Komise celkem vzato podporuje návrh předložený pěti členskými státy, ačkoli jeho znění není tak ambiciózní, jak by si přála. Komise konkrétně lituje skutečnosti, že oblast působnosti rámcového rozhodnutí byla omezena na případy, kdy je vůči jedné osobě vedeno souběžné trestní řízení za stejné protiprávní jednání. Komise dále lituje skutečnosti, že byla omezena povinnost podávat Eurojustu zprávy o kompetenčních sporech a že byl z operativní části textu odstraněn seznam kritérií, jež musí být zohledněna při určování příslušné jurisdikce. Tyto pozměňovací návrhy zbavily text návrhu většiny jeho přidané hodnoty, a tím jej oslabily.
Otázka tudíž zní: Proč Rada tak horlivě usiluje o přijetí právní úpravy několik měsíců před tímto datem, když navíc tato právní úprava není krokem vpřed, pokud jde o vytváření skutečného evropského prostoru svobody, bezpečnosti a práva? Pravdou je, že tento návrh nepřispívá k předcházení žádným kompetenčním sporům a nestanoví žádné řešení, pokud taková situace nastane. Toho by bylo možné docílit například snížením počtu jurisdikcí a přidělením jurisdikce členským státům, jako to bylo provedeno prostřednictvím růzých nařízení o občanském právu, s povinností vzájemného uznávání rozhodnutí vzešlých z takového přidělení jurisdikce. Namísto toho se toto rámcové rozhodnutí omezuje na povinnost členských států vzájemně se informovat a přistoupit k přímým konzultacím s cílem dosáhnout "konsensu o účinném řešení zaměřeném na zabránění nepříznivým následkům způsobeným souběžnými řízeními".
Nebyla jsem tudíž překvapena, když Komise před několika týdny během výměny názorů ve Výboru pro občanské svobody, spravedlnost a vnitřní věci uvedla - ačkoli podporovala stávající návrh -, že v pozdější fázi přijde s novým návrhem. Proto také nejsem překvapena tím, co pan komisař dnes večer řekl. Děkuji Komisi za to, že se ve věci tohoto návrhu zachovala tak otevřeně, avšak musím říci, že tento návrh a celý postup jeho přijetí považuji za dobrý příklad toho, jak by naše legislativní práce v Evropské unii neměla vypadat. Jsem pevně přesvědčena, že je důležité chránit práva našich občanů, a nikoli pouze odškrtávat body. Rada dnes mimochodem není přítomna, ačkoli předsednictví bylo jedním z iniciátorů tohoto návrhu. Musím zdůraznit, že jsme v Evropském parlamentu vzali svou práci velmi vážně. Během minulého a stávajícího mandátu jsme pracovali s dobrým úmyslem a doufáme, že jsme vyslali signál, jaké jsou naše názory na účinnější právní předpisy.
Zaprvé se domnívám, že ochraně formálně obviněných osob musí být věnována maximální pozornost a musí jim být poskytnuty odpovídající procesní záruky. Ty by měly zahrnovat právo formálně obviněné osoby na dostatek informací jakožto základ, aby se tato osoba mohla bránit proti jakémukoli řešení, které se nejeví jako rozumné. Zadruhé, s ohledem na údaje o formálně obviněných osobách, jež si vnitrostátní orgány vyměňují prostřednictvím oznámení, podporuji myšlenku, že je důležité zajistit přiměřenou úroveň ochrany údajů a že by mělo být v tomto rámcovém rozhodnutí stanoveno, jaký druh osobních údajů se vyměňuje.
V neposlední řadě jsem pevně přesvědčena, že nanejvýš důležité je zapojení Eurojustu do rozhodování o volbě jurisdikce. Podle mého názoru by měl být Eurojust vzhledem ke své koordinační úloze a stále významnějším úkolům zapojen od nejranější fáze. Patřím k těm, kteří mají za to, že jsme tuto agenturu nevytvořili pouze proto, abychom ukázali, že nám boj proti přeshraničnímu zločinu leží na srdci, ale také proto, že potřebujeme silné nástroje. V průběhu let od svého založení Eurojust již prokázal, že si zaslouží naši důvěru. Proto jsem překvapena zdráháním, jež projevila Rada a někteří kolegové v Evropském parlamentu. Vzhledem k výše uvedenému bych ráda vyzvala Evropskou komisi, aby při nejbližší příležitosti předložila návrh doplňující toto rámcové rozhodnutí o kompetenčních sporech. Závěrem děkuji stínovým zpravodajům za způsob, jakým na této zprávě pracovali.
Důraz je nezbytné klást zejména na dodržování základních lidských práv subjektů, tedy obviněného a obžalovaného, ve všech fázích trestního řízení a rovněž na zajištění odpovídající úrovně ochrany osobních údajů. Důležité bude následně obrátit pozornost na legislativní iniciativu Komise nazvanou Transfer of Proceedings in Criminal Matters", která bude tuto problematiku zřejmě řešit podstatně komplexněji. Podpořit tento návrh je nezbytné také vzhledem k praktickým problémům při řešení kompetenčních sporů pro výkon pravomoci v trestním řízení. Progresivní aliance socialistů a demokratů proto tento návrh podpoří, avšak trváme na poskytnutí dostatečné ochrany subjektům trestního řízení a také na posílení postavení Eurojustu a zlepšení účinnosti celého mechanismu.
(NL) Paní předsedající, nizozemská Strana za svobodu (PVV) nevidí na tomto návrhu nic dobrého. Nizozemsko, a pouze Nizozemsko, by mělo přijímat rozhodnutí o výkonu jurisdikce. Zdá se, že je předkládáno čím dál tím víc návrhů, které nakonec povedou k harmonizaci trestního práva členských států. Příkladem je akreditace soudních laboratoří, harmonizace politiky v oblasti tlumočníků a předávání záznamů v rejstříku trestů. Strana PVV si klade otázku, kam toto všechno směřuje. Nemůžeme podporovat evropský trestní zákoník nebo evropský trestní řád. Vypadá to jako salámová taktika, kdy po malých kouskách nakonec sníte salám celý.
v písemné formě. - Hágský program řeší případy kompetenčních sporů v trestních věcech. To je důležité, pokud dojde k přeshraničnímu trestnému jednání. Čtyři členské státy EU předložily konkrétní návrhy s cílem předcházet sporům při výkonu pravomoci v trestním řízení a řešit je. Tato problematika se týká případů, kdy je vůči stejné osobě nebo stejným osobám vedeno souběžné trestní řízení za stejný skutek. To by mohlo vést k porušení soudní zásady ne bis in idem (nikdo nesmí být souzen za věc, za níž již jednou souzen byl). Navrhovaná opatření jsou chvályhodná a skládají se z:
v písemné formě. - (LT) Toto rámcové rozhodnutí by nemělo vést k nepřiměřené byrokracii v případech, kdy jsou pro řešení problémů snadno dostupné vhodnější způsoby. V situacích, kdy mezi členskými státy existují flexibilnější nástroje či ujednání, měly by mít tyto nástroje či ujednání přednost před tímto rámcovým rozhodnutím, pokud nesnižují ochranu poskytovanou podezřelým či obviněným osobám. V případech, kdy je podezřelá nebo obviněná osoba zadržena či ve vazbě, mělo by být urychleně dosaženo dohody prostřednictvím přímých konzultací. V každé fázi konzultace musí být ochrana údajů podezřelé či obviněné osoby v souladu se zásadami stanovenými v Listině základních práv Evropské unie a v Evropské úmluvě o ochraně lidských práv a základních svobod.
Ode dne, který jsem uvedl, totiž 8. října 2004, uplynulo téměř přesně pět let. Lhůta pro předložení zprávy činila pět let, avšak Evropská komise ji dosud nepředložila. Jelikož všichni dodržujeme právní předpisy, a Komise jako strážkyně Smluv je povinna právní předpisy dodržovat především, táže se Výbor pro právní záležitosti, proč není tato zpráva k dispozici a proč dokonce ani nebyla vypracována. Chceme jednoduše dát Komisi příležitost, aby nám to odůvodnila. V každém případě je tak zřejmé, že Parlament, a zejména Výbor pro právní záležitosti, beze zbytku plní své kontrolní povinnosti vůči Komisi.
Pokud jde o první dvě vznesené otázky, rád bych vás informoval, že práce na přípravě požadované zprávy jsou již v pokročilé fázi. Komise požádala o externí studii, která by měla být dokončena do konce tohoto roku a poslouží jako spolehlivý faktický základ pro vypracování předmětné zprávy. Komise provede hloubkovou analýzu této studie a bude bedlivě naslouchat názorům zainteresovaných stran. Zpráva by proto mohla být zveřejněna v průběhu druhé poloviny příštího roku a bude postoupena Evropskému parlamentu a Radě.
Jedním z hlavních přínosů evropské společnosti ve skutečnosti je, že její sídlo může být přesunuto z členského státu, kde byla společnost zapsána do obchodního rejstříku, do jiného členské státu, aniž by muselo dojít k její likvidaci nebo k vytvoření nové právní subjektivity. Evropská společnost je však velmi vzdálena původnímu cíli, kterým je samostatný statut, který se řídí jedinou právní úpravou. Výsledkem je, že její praktické fungování není plnohodnotné. Právní předpisy nejsou uplatňovány jednotně a tato společnost se opírá o zvláštní ustanovení vnitrostátních právních předpisů, zatímco mobilita evropské společnosti je omezena ustanoveními, jež zakazují zřízení sídla či hlavního sídla v různých členských státech.
v písemné formě. - (PL) Účinné fungování vnitřního trhu závisí nejen na odstranění překážek obchodu mezi státy, ale také na reorganizaci struktury výroby na úrovni Společenství. Za tímto účelem Evropská komise v sedmdesátých letech minulého století předložila návrh na vytvoření právního rámce pro evropskou společnost. V roce 2001 bylo přijato nařízení č. 2157/2001 o statutu evropské společnosti. Tato myšlenka nevedla k očekávaným výsledkům a k dnešnímu dni se na Societas Europaea nepřeměnilo o mnoho více než 100 společností. Koncepce se však vyvíjela směrem k zahrnutí malých a středních podniků do rámce evropské společnosti a vyústila v návrh Komise z března 2008 na nařízení Rady o statutu evropské soukromé společnosti. Vzhledem k negativní zkušenosti se Societas Europaea je velmi důležité, aby měla Komise trvalou kontrolu nad uplatňováním nařízení č. 2157/2001. Právě z tohoto důvodu samotné nařízení stanoví, že nejpozději pět let po vstupu tohoto nařízení v platnost podá Komise zprávu o jeho uplatňování. Nařízení vstoupilo v platnost v roce 2004. Proto bych se chtěla zeptat, zda Komise předloží příslušnou zprávu, a jaká opatření přijme na základě vypracované analýzy.
(CS) Vážená paní předsedající, to, že návrh rámcového rozhodnutí Rady o předcházení kompetenčním sporům v trestním řízení a jejich řešení byl předložen mimo jiné z podnětu České republiky dokazuje, že Česká republika přikládá spolupráci v oblasti justice značnou důležitost. Vzhledem k citlivosti problematiky je však třeba dbát na to, aby se tato spolupráce pohybovala v mezích pravomocí svěřených Evropské unii zakládající smlouvou. To se v tomto případě děje. Slabým místem je naopak poměrně výrazná obecnost, např. v podobě chybějící lhůty pro odpověď do žádaného orgánu nebo chybějícího kritéria pro určení nejvhodnějšího justičního orgánu pro vedení trestního řízení. Vadou na kráse je rovněž slabé zapojení EUROJUSTU, který by přitom měl být ve středu pozornosti. Jako v orgánu evropské spolupráce v justičních věcech v něm dříme mnohem větší potenciál, než který je v návrhu rámcového rozhodnutí využit, když není ani stanovena povinnost informovat EUROJUST při řešení otázky trestního stíhání přeshraničních trestních činů v jednom členském státě.
Vůdci států skupiny G20 se tedy sešli, a říkají: "Jaké je řešení? Více státních zásahů". Myslím, jak jednou poznamenal Mark Twain, že pokud máte jen kladivo, začíná všechno vypadat jako hřebík. Pravda ale je, že každý jejich krok byl v nejlepším případě neužitečný a v nejhorším případě naši situaci aktivně zhoršil: odkupy, znárodňování, požadavek na postup proti daňovým rájům (kterými vlastně myslí země s konkurenceschopnějšími sazbami daně než mají sami) a masivní rozšiřování státní pravomoci pod záminkou "mimořádných událostí". A nyní chceme reformovat celý finanční systém. Skončím slovy svého zesnulého krajana Justice Aspreye: "Reforma? Není to už tak dost špatné?"
Učinila jsem tak z důvodů osobní důslednosti, protože v roce 2002, kdy jsem byla poslankyní Baskického parlamentu, tento parlament přijal usnesení, které uvádělo, že považujeme za nezbytné řešit otázku mezinárodních pohybů kapitálu v souladu s jejich sociálním a hospodářským dopadem v celém světě, že bychom měli zavést kritéria a mechanismy, které zajistí určité mechanismy pro sledování rozvoje lidstva a přispívání k němu, pro překonání nerovností mezi lidmi a sociálními sektory a pro rovnováhu životního prostředí, a že jsme povinni vybudovat mechanismy omezující spekulativní pohyby.
Padesát let způsobovaly evropské obchodní a zemědělské politiky chudobu ve třetím světě, které bylo možné zabránit. Souběžně jsme vyloučili produkty ze zemí, kde je zemědělský vývoz často hlavním zdrojem příjmů, a ještě jsme situaci zhoršili vývozem svých vlastních přebytků, neefektivně dumpingových přebytků na jejich trhy. Pak jsme se pokusili zachránit své svědomí masivními programy pomoci, které nesloužily ke zlepšení stavu těchto zemí, ale naopak tím, že bylo zrušeno rozlišování mezi zastupováním a zdaněním, sloužily ke zpomalení demokratického rozvoje ve velké části světa.
(NL) Paní předsedající, pokrytectví a nedůslednost této sněmovny mě stále ohromují. Na jedné straně toto usnesení správně uvádí, že je ostuda, že z rozvojových zemí odcházejí ti nejlepší a nejnadanější lidé a že tento odliv mozků je pro jejich hospodářství škodlivý. Na druhé straně napříč politickým spektrem v této sněmovně existuje podpora pro modrou kartu Evropské unie a evropská přijímací střediska pro legální migraci v Africe: právě pro to, co tento odliv mozků způsobuje a udržuje. Zkušenosti přece ukázaly, že v Evropě zůstávají "kruhoví migranti". Existuje však i bezpočet dalších důvodů, proč jsem hlasoval proti tomuto usnesení, například závazek k větší a větší rozvojové pomoci EU. Má-li Evropa vůbec hrát svou úlohu v rozvojové spolupráci, měla by to být úloha koordinátora členských států a nikoli dárce.
Hlasovala jsem ve prospěch žádosti Itálie o pomoc ohledně přístupu k Fondu solidarity Evropské unie pro obnovu regionu Abruzzo, rozsáhle zničeného zemětřesením v dubnu 2009, z důvodu humanitární pomoci zemi, která má potíže. S ohledem na důvod, proč tento nástroj na úrovni Evropské unie existuje, kterým je náprava přírodních katastrof a projevování solidarity s oblastmi postiženými katastrofou, chci upozornit na potřebu rychlejších postupů pro uvolňování požadovaných finančních prostředků pro postižené státy.
Jak jsem již měl možnost uvést, jsem přesvědčen, že solidarita mezi členskými státy, a zejména evropská podpora pro země, které se staly obětí katastrof, představuje jasné znamení toho, že Evropská unie již není jen zónou volného obchodu. Přijetím zvláštních nástrojů pomoci, jako je Fond solidarity Evropské unie, EU prokazuje, že je tváří v tvář nepřízni osudu schopna zachovat jednotu, v situacích, které jsou zvlášť náročné z hlediska lidských a materiálních zdrojů. Proto musím při této příležitosti uvítat a ještě jednou podpořit využití Fondu solidarity Evropské unie na pomoc obětem zemětřesení, které postihlo italský region Abruzzo v dubnu 2009.
Dnes jsem hlasoval pro Bögeho zprávu o využití fondu solidarity ve prospěch Itálie. Vítám, že tato zpráva byla i přes obtíže zařazena na pořadu jednání. Správní orgán Parlamentu musí v budoucnosti podobné situace předvídat. Technické důvody nelze využívat k odkladu hlasování o zprávách, které mají závažné důsledky pro evropské občany. Evropská komise musí přezkoumat postupy pro využití Fondu solidarity s ohledem na urychlení vyplácení grantů. Musí být zaveden systém zálohových plateb na základě okamžitého prvotního posouzení utrpěných přímých škod. Konečná platba pak musí vycházet z konečných výpočtů přímých škod a z důkazů o preventivních opatřeních přijatých v důsledku katastrofy.
Evropská komise ve velmi krátké době provedla předběžné šetření a přidělila Itálii přesnou částku, kterou požadovala, jmenovitě 493 771 159 EUR. To by mohla být dosud nejvyšší přidělená částka z tohoto fondu. Tímto hlasováním tak Parlament prokazuje plnou solidaritu a jednotu s postiženými obyvateli. Obvykle trvá využití prostředků z fondu v průměru zhruba 18 měsíců. Tentokrát jsme provedli konzultační fázi v Parlamentu velice rychle, s ohledem na to, že k zemětřesení došlo jen před pěti měsíci. Proto upřímně doufám, že Komise a Rada co možná nejvíce zkrátí harmonogramy pro zbývající část postupu a zajistí, aby Itálie získala přístup k finančním prostředkům do konce roku.
písemně. - Dopady zemětřesení v regionu Abruzzo byly ničivé a tragické a financování, které jsme dnes schválili, samozřejmě nemůže nahradit strašnou ztrátu života či fyzické zničení Společenství způsobené touto přírodní katastrofou. Financování z Fondu solidarity Evropské unie však bude mít pro region a jeho dlouhodobou obnovu skutečný význam a existence a efektivní fungování tohoto fondu prokazují solidaritu mezi členskými státy Evropské unie. Programy a mechanismy zajišťující praktická opatření nás posilují jako unii a umožňují nám lépe se vypořádat k krizemi, ať již jde o hospodářský pokles či přírodní katastrofy. Měli bychom nadále podporovat tato praktická opatření zajišťující pomoc pro členské státy v dobách skutečné potřeby. Politika nám umožňuje události ovlivňovat a řídit, ale v případě událostí, jako jsou přírodní katastrofy, které přesahují oblast politiky, můžeme rozvíjet tyto důležité mechanismy, které nám pomáhají překonávat krize.
Tváří v tvář tragédii, při níž lidé ztratili své milované a v mnoha případech veškerý svůj majetek a nádherné starobylé město bylo zničeno, je podpora takového návrhu gestem prosté slušnosti. Fond solidarity EU je příkladem efektivní společné akce EU v případě, kdy byl jeden z jejích členů takovou tragédií zasažen. Fond solidarity EU umožňuje rychlou mimořádnou pomoc a je bezpochyby kladným signálem pro občany EU.
Zlepšování soudní spolupráce v trestních řízeních mezi orgány, jež mají souběžné pravomoci, je velmi významné opatření. Jestliže jednání, které vedlo ke spáchání trestného činu, spadá do soudní příslušnosti dvou či více členských států, musí být trestní řízení vedeno v nejvhodnější oblasti soudní příslušnosti, přičemž je nutné vytvořit společný a jednotný rámec pro objektivní a transparentní volbu takové oblasti pravomoci. Neúspěšné uplatňování zásady ne bis in idem, která je uvedena v Úmluvě k provedení Schengenské dohody, porušuje základní práva a směřuje proti cíli Evropské unie spočívajícímu ve vytvoření společného prostoru svobody, bezpečnosti a práva. Zpráva, pro kterou jsem hlasovala, zdůrazňuje záruku dodržování této zásady v celém evropském soudním prostoru, a nikoli jen v rámci vnitrostátních řízení. Proto vítám přijetí této zprávy při včerejším zasedání.
Hlasovala jsem pro tuto zprávu, protože záležitosti kompetenčních sporů je třeba řešit co nejefektivněji a se snahou o konsenzus. Mělo by nás těšit, že zásada ne bis in idem je u vnitrostátních soudů zajištěna. Je politováníhodné, že zpráva nestanovuje metody urovnání kompetenčních sporů, které by určovaly, který stát by měl být příslušný. Úloha Eurojustu rovněž není jasně definována. Tato zpráva je však podnětem pro snahu o další důležitá rozhodnutí v oblasti občanské svobody, práva a vnitřních věcí.
Doufám, že tímto způsobem lze předejít souběžným a zbytečným trestním řízením, aniž by to však vedlo ke zvýšené byrokracii při řešení případů, u nichž jsou rychle dostupné vhodnější možnosti. Například v případech, kdy již členské státy zavedly pružnější nástroje či dohody, musí mít takové nástroje a dohody přednost. Existence situací, v nichž mohou stejní lidé čelit souběžným trestním řízením, týkajícím se stejných událostí a v různých členských státech, může skutečně vést k porušování zásady ne bis in idem, která musí být efektivně uplatňována v celém evropském soudním prostoru. Rovněž podporuji zvýšenou účast Eurojustu od počátku daného postupu.
Hlasovali jsme proti této zprávě kvůli posílení úlohy Eurojustu, které hodlá zavést. Z právního hlediska návrh rámcového rozhodnutí, který předložila Rada, především lépe chrání spravedlnost přijatých rozhodnutí, protože jasně zaručuje zásadu ne bis in idem: osoba nesmí být odsouzena dvakrát ve stejném trestním řízení. Přestože zpravodajka tuto skutečnost uznala, předložené pozměňovací návrhy posilují úlohu Eurojustu v oblastech spadajících do výhradní pravomoci členských států. Tímto způsobem a prostřednictvím svých předpokládaných zásahů do řízení je Eurojust zřizován jako vyšší autorita než členské státy, protože jim je ubírána možnost dojít k dohodě na tom, kdo má v řízení pravomoc.
písemně. - Hlasoval jsem pro zprávu paní Weberové o předcházení kompetenčním sporům při výkonu pravomoci v trestním řízení a jejich řešení. Závažná trestná činnost má stále více přeshraniční povahu a EU musí hrát v boji proti takové činnosti významnou úlohu. Jasnější postupy pro výměnu informací v trestním řízení zdokonalí spolupráci mezi členskými státy a zlepší možnosti jednotlivých států bojovat s trestnou činností. Vždy je třeba brát ohled na základní práva a dle mého názoru zpráva paní Weberové navržené rámcové rozhodnutí zlepšuje.
Zřízení zvláštního výboru pro finanční a hospodářskou krizi se může ukázat jako nezbytný krok při přípravě budoucnosti Evropské unie. K plnění úkolů a návrhů, které tento zvláštní výbor představí, jsou naprosto nutné zkušenosti jeho členů. Jsem přesvědčen, že seznam členů zahrnuje poslance této sněmovny, kteří jsou vážení a mají velké zkušenosti v oblastech postižených v nynějším kontextu krize. Budou proto také schopni přispět k projednání a představení příslušných opatření určených k nápravě chyb finančního systému, jež k současné situaci vedly, a významně přispějí k přípravě na případné přijetí řádně odůvodněných a lepších právních předpisů v budoucnosti.
Svět čelí rozporu, jehož řešení bude obtížné. Na jedné straně vyžaduje hospodářská krize a její sociální důsledky naléhavá opatření k opětovnému nárůstu pracovních míst. To bylo na pořadu jednání skupiny G20 v Pittsburghu. Na druhé straně, a to bude výzva pro kodaňskou konferenci, je právě tak naléhavé bojovat se změnou klimatu omezením spotřeby energie. Jinými slovy, musíme stroj znovu nastartovat a zajistit, aby produkoval méně znečištění. Kromě toho nelze tyto dva problémy řešit postupně, oba jsou naléhavé. Obnova hospodářské činnosti je naléhavá a naléhavé je i omezení důsledků hospodářské činnosti. Na včerejším zasedání skupiny G20 a na zítřejší konferenci o změně klimatu se musí Evropská unie dát úzkou cestičkou mezi oběma stejně ohromnými hrozbami. Co nejrychleji musí být zřízeny evropské orgány podle Lisabonské smlouvy přijaté 27 zeměmi Unie. Hrou o čas pro pozdržení tohoto okamžiku na sebe český prezident, pan Klaus, bere velkou odpovědnost vůči 500 milionům občanů Unie.
Evropská unie potřebuje přísnější dohled nad finančním trhem, za nějž by byla odpovědná jediná instituce (G20). Je důležité zajistit dlouhodobou fiskální stabilitu, aby budoucí generace nenesly příliš velkou zátěž, a vytvořit více pracovních míst a chránit lidi před dopadem krize. Zvláště je důležité upřednostnit tvorbu pracovních míst, zajistit růst velké a stabilní reálné ekonomiky, řádně chránit kapitálové trhy a úvěrovou činnost, udržet a stimulovat zaměstnanost i chránit obyvatele před nepříznivými důsledky krize a věnovat přitom pozornost těm nejchudším a nejhůře postiženým. Dnes musíme posílit sociální dialog na všech úrovních tím, že se pokusíme vyhnout se snižování mezd a zajistit růst mezd úměrný růstu produktivity. Tvorba nových pracovních míst pak musí být považována za nejdůležitější cíl.
písemně. - Skupina Verts/ALE hlasovala pro usnesení o summitu G20 z několika důvodů, k nimž patří mimo jiné tyto: - zmínkou o potřebě vypracování nových ukazatelů přesahujících rámec HDP dává EP jasný signál, že "hospodářská obnova" nesmí být založena na "přístupu běžné praxe", což je v souladu s naším požadavkem na přípravu "Nového zeleného údělu"; - usnesení trvá na nutnosti řešit globální nerovnováhu, zejména nerovnováhu směnných kurzů a nestálost cen komodit v mnohostranném rámci; - usnesení vysílá dobrý signál ohledně stanovení daně z finančních transakcí, což dosud nebylo; - pokud jde o finanční krizi, EP vydává důrazné prohlášení o mezinárodní koordinaci, jejímž cílem by mělo být vyhnout se regulační arbitráži. Rovněž zdůrazňuje, že zdokonalení pravidel obezřetnosti v kontextu skupiny G20 spočívá v přístupu "minimální harmonizace", který nesmí Evropské unii bránit v uplatňování vyšších standardů; - pokud jde o dohled nad finančními odvětvími, učinil EP významný krok k lepšímu a centralizovanějšímu přístupu k dohledu nad finančním trhem, kdy je konečným cílem zřízení jediného orgánu finančního dohledu.
Pro dosažení silné dohody v Kodani je nezbytná existence dohody o finanční a technické podpoře pro čistou energii z obnovitelných zdrojů a energetickou účinnost v rozvojových zemích. Je důležité definovat konkrétní model pro maximalizaci šancí na uzavření dohody v Kodani. Mezinárodní dohoda musí zajišťovat kolektivní snižování emisí skleníkových plynů podle doporučení čtvrté hodnotící zprávy Mezivládního panelu pro změnu klimatu (25-40 % v roce 2020 oproti roku 1990) a musí stanovovat dlouhodobé snižování pro EU a ostatní průmyslové země nejméně o 80 % do roku 2050 oproti roku 1990.
Dnes jsme hlasovali pro usnesení o G20. Rozhodli jsme se však hlasovat proti zavedení daně z finančních transakcí, protože by směřovala proti tvorbě kapitálu v chudých zemích a zpomalovala by rozvoj a růst, který za posledních 30 let pozvedal obyvatele a země z chudoby. Rovněž jsme byli proti zřízení anticyklického fondu pro pracovní místa na mezinárodní úrovni, protože existuje riziko, že fond zachová staré a zastaralé struktury, a tím zabrání nárůstu a rozvoji nových pracovních míst. Fond by vyžadoval zavedení mezinárodního daňového a distribučního systému bez jakékoli demokratické kontroly a s jasným rizikem všech druhů korupce. Je důležité, aby byli lidé postižení krizí schopni získat podporu a pomoc, ale tato otázka se nejlépe řeší na vnitrostátní úrovni a nikoli pomocí byrokratického mezinárodního systému.
Delegace volených zástupců hnutí Mouvement Démocrate (skupina Aliance liberálů a demokratu pro Evropu - Francie) vítá přijetí usnesení o závěrech skupiny G20. Tímto hlasováním Evropský parlament potvrzuje že: EU si musí vytvořit systém finančního dohledu a jediný finanční orgán; potřebujeme se dát cestou dlouhodobé fiskální stability, abychom nepoškozovali budoucí generace; bezprostředními prioritami musí být tvorba pracovních míst a ochrana občanů před dopadem krize. Hlasovali jsme pro pozměňovací návrhy 5, 8, 11, 12 a 13 a litujeme, že Evropský parlament nepostoupil dále ve věci účetní transparentnosti, boje proti daňovým rájům a závazkům v oblasti životního prostředí ("Nový zelený úděl"). Rovněž bychom chtěli zopakovat svůj zájem o daň z finančních transakcí odvozenou od vzoru Tobinovy daně. V této souvislosti vyzýváme Evropský parlament k zahájení diskusí o definici takové daně.
Hlasovala jsem pro usnesení Evropského parlamentu o summitu G20, který se konal v Pittsburghu ve dnech 24. a 25. září, protože jsem přesvědčena, že současné hospodářské obtíže musí být využity jako příležitost k prosazení cílů Lisabonské strategie a potvrzení závazku k boji proti nezaměstnanosti a změně klimatu, jakož i k vytvoření evropské strategie, jež povede k dlouhodobě udržitelné hospodářské obnově. Je však politováníhodné, že nebyl přijat návrh určitého druhu Tobinovy daně z finančních transakcí, protože tato daň by umožnila omezit nadměrné spekulace a v dlouhodobém výhledu by podpořila finanční stabilitu a investice.
Jsem potěšen dohodami, kterých bylo na summitu G20 v Pittsburghu dosaženo. V důsledku globalizace kapitálu opatření pro boj proti novým krizím a pro jejich prevenci vyžadují maximální možnou mezinárodní spolupráci. Těší mě uvedené dohody, které mají na paměti hospodářský růst, podporu zaměstnanosti a regulaci trhů, a doufám, že tyto cíle se v široké míře uskuteční. Pokud jde o daň z finančních transakcí, která má umožnit kontrolu nadměrných spekulací a povzbudit dlouhodobé investice, dává tato daň smysl pouze v případě, že bude uplatněna v globálním měřítku.
Dnes přijaté usnesení je v souladu se stanovisky, která již přijaly různé orgány Evropské unie včetně Evropského parlamentu v rámci snahy o zakrytí skutečných příčin hospodářské a sociální krize a prostřednictvím manipulace krize o urychlení a povzbuzení dalšího pokračování a přípravy politik, které krizi zavinily. Mimo jiné, pokud jde o daňové ráje, usnesení pouze uvádí, že tyto ráje "znemožňují finanční regulaci", a doporučuje pouze "zlepšení daňové transparentnosti a výměny informací".
To, co je nezbytné a co usnesení nezmiňuje, je nutnost vymanit se z neoliberálních politik liberalizace a privatizace služeb, útoků na práva pracujících a ničení výrobní infrastruktury. Tyto politiky jsou odpovědné za zhoršování životních podmínek, zadluženost, zvýšenou nezaměstnanost, nejistotu pracovních míst a chudobu. Je nutné oceňovat práci a pracující, chránit produktivní odvětví a veřejné služby, efektivně podřizovat hospodářskou moc moci politické, bojovat proti korupci a hospodářské trestné činnosti a trestat ji, stejně jako ukončit daňové ráje.
Jménem skupiny Aliance liberálů a demokratů pro Evropu chci vysvětlit, proč jsme se zdrželi hlasování o pozměňovacím návrhu skupiny Zelených/Evropské svobodné aliance o dani podle vzoru Tobinovy daně. Naše skupina se rozhodla zřídit pracovní skupinu pro tuto otázku, aby vyjasnila cíle a praktické podrobnosti této daně. Pak budou politické skupiny s plnou znalostí opravdu schopny shodnout se na společném přístupu k této problematice, který bude mít stejný význam pro všechny a bude obhajitelný u příslušných mezinárodních orgánů.
písemně. - Hlasoval jsem pro usnesení o summitu G20 v Pittsburghu. Současná hospodářská krize je skutečně celosvětová co do svých kořenů i dopadů proto je k nalezení řešení nezbytná koordinovaná mezinárodní akce. Všechny vnitrostátní vlády musí při těchto řešeních sehrát svou úlohu a společná akce na úrovni EU zajistí, aby mohla být Evropa na čele snah o celosvětové oživení. Skotská vláda prosazuje program, jehož cílem je podpora pracovních míst a společenství, posilování vzdělání a kvalifikace a investice do inovací a průmyslových odvětví budoucnosti. Spolu s dalšími zeměmi Evropy budeme schopni zvládnout tyto náročné výzvy před nimiž nyní stojíme.
písemně. - Já i mí kolegové z Labouristické strany důrazně podporujeme úsilí skupiny G20 ve věci přípravy daně z finančních transakcí. Po nákladech, které daňoví poplatníci utrpěli během krize, musíme zajistit, aby finanční odvětví přispívalo plně a spravedlivě ke zlepšení veřejných financí. Tobinova daň je jedním modelem daně z finančních transakcí, který byl navržen. Nepodpořili jsme pozměňovací návrh 8, protože musíme zvážit všechny možnosti, spíše než se zavazovat konkrétně k dani typu Tobinovy daně. Kromě toho pozměňovací návrh naznačuje, že by měla být zvážena jednostranná evropská forma takové daně. Průmysl finančních služeb je globální průmysl a my musíme nadále usilovat o zajištění daně z transakcí, která bude efektivní a proveditelná na globální úrovni.
Společný návrh usnesení o summitu G20 v Pittsburghu obsahuje mnoho kladných prvků. Například jasně poukazuje na obtíže s opatřeními pro stimulaci fiskální politiky, která zavedla většina států. Konsolidace vnitrostátních rozpočtů musí v nadcházejících letech získat významnou úlohu. Rovněž vítám pokus vypořádat se s příčinami krize, s odkazem na bezuzdné spekulace a nedostatek regulace na finančním trhu. Tento pokus je však pouze povrchní. Nijak neproniká ke skutečným a potřebným reformám. Vzhledem k obrovské krizi, v níž se stále nacházíme a která pro nás bude bohužel znamenat mnohem více nezaměstnaných, je to příliš málo. Z tohoto důvodu jsem se hlasování zdržel.
Návrh usnesení o summitu G20 v Pittsburghu výslovně uvádí, že krize je výsledkem lehkomyslného a nezodpovědného a riskantního chování některých finančních institucí a také nedostatečné regulace na finančním trhu. Dveře tak byly dokořán otevřeny pro čisté spekulace. Proto je ještě důležitější rychle přijmout vhodná pravidla pro trhy. Myšlenky předkládané v tomto smyslu v návrhu jsou v podstatě velmi vítané. Bohužel však návrh stojí i za ustanoveními rámce Basilej II, která, jak ze zkušenosti víme, vedla k tomu, že tok kapitálu do malých a středních podniků prakticky vyschl. Důsledné zrušení bankovního tajemství není nic, co bych mohl podpořit s ohledem na mnoho drobných klientů bank, a z toho důvodu jsem se rozhodl se konečného hlasování zdržet.
Finanční krize vznikla částečně v důsledku toho, že banky zneužily důvěru svých klientů a nadměrně riskovaly s jejich penězi. Myslíme si, že je nutná podrobnější diskuse o přístupu k mezinárodním finančním transakcím. Nemyslíme si, že Tobinova daň bude efektivní při prevenci spekulací, ale vítáme diskusi o způsobech, jakými by finanční instituce, jako jsou banky, svěřenské společnosti a pojišťovny mohly pomoci vytvořit zdravý a stabilní finanční trh. Finanční krize ukazuje, že zvládnutí mezinárodních problémů vyžaduje mezinárodní řešení. Tato diskuse by proto měla být vedena na mezinárodní úrovni a nikoli pouze v rámci Evropské unie.
Bylo důležité, aby po summitu G20 v Pittsburghu Evropský parlament vyslal hlavním světovým vůdcům jasný vzkaz. Učinil tak dnes přijatým usnesením, které poukazuje na to, že ačkoli je to nejhorší z finanční krize za námi, důsledky z hlediska rozpočtu a zaměstnanosti budou bez společného postupu Evropské unie, Spojených států amerických a Číny pociťovány ještě dlouhou dobu. Tyto subjekty již přijaly rozhodnutí o reformě MMF, o dohledu nad bonusy obchodníků, o kapitálových požadavcích a transparentnosti složitých finančních produktů, toto zasedání G20 tedy nebylo promarněno.
Nicméně, stále je třeba dokončit alespoň tři obrovské úkoly, má-li být dosaženo pokroku v kontrole globalizace. Prvním je skutečné řešení otázky daňových rájů, tolika peněz scházejících v pokladnách států. Druhým je předejít hrozící peněžní bouři v důsledku nevyváženosti směnných kurzů a provádění konkurenčních devalvací. Třetím je řešení nestálosti cen základních komodit, zejména potravin, protože tato nestálost hraje svou úlohu při nárůstu nerovností a chudoby ve světě.
Paní předsedající, dámy a pánové, nedávný summit G20 v Pittsburghu potvrdil postupnou stabilizaci hospodářské situace. Je však stále nutné mít na paměti problémy, s nimiž se mohou potýkat konkrétní ekonomiky. Zasedání bylo příležitostí k potvrzení odhodlanosti států reformovat systém finanční regulace. Největší nebezpečí, které nesmíme dovolit, je další růst nezaměstnanosti, pokles poptávky a omezování výroby. Zásady navržené v Pittsburghu by měly být základem pro společný světový hospodářský rozvoj. Summit potvrdil nutnost dále pracovat na zřizování institucí a nástrojů pro kontrolu a sledování v řadě různých oblastí globálního trhu.
Řecká komunistická strana hlasovala proti společnému návrhu usnesení konzervativců, sociálních demokratů a liberálů, protože tento návrh soustřeďuje strategické ambice monopolů přesunout bolestivé důsledky kapitalistické finanční krize na pracující třídy. Politické hlásné trouby kapitalismu ve svém usnesení požadují, aby buržoazní vlády nadále podporovaly monopolní monstra horkými veřejnými penězi a současně aby budovaly "zdravé veřejné finance", čímž mají na mysli ještě větší krácení sociálních výdajů, výdajů v oblasti zdravotní péče, sociální péče, vzdělávání atd. Vítají tvorbu "důstojných" pracovních míst, která nahradí stálou práci na plný úvazek prací špatně placenou, flexibilní a nejistou, s minimální možnou úrovní práv. Političtí zástupci plutokracie pracujícím třídám navrhují tuto "důstojnost". Usnesení požaduje posílení mezinárodních imperialistických organizací (MMF, Světová banka, WTO) a dláždí cestu "zeleným" výnosům z kapitálu pod záminkou změny klimatu a úplné liberalizaci mezinárodního obchodu, což znamená ještě větší pronikání monopolů na trhy rozvojových a chudých zemí a drancování zdrojů bohatství a lidských zdrojů.
EU uvolnila 8,8 miliardy EUR na okamžitou rozvojovou pomoc, rozpočtovou podporu a financování zemědělství a navrhuje přispět částkou 500 milionů EUR na podporu sociálních výdajů v rozvojových zemích prostřednictvím ad hoc mechanismu FLEX pro země AKT. Je důležité, aby byla rozpočtová podpora zaměřena na oblasti zdraví, důstojných pracovních podmínek, vzdělávání, sociálních služeb a ekologického růstu. Komise je vyzývána, aby nalezla nové zdroje financování, aby mohla zachovat Evropský rozvojový fond (ERF), a je také důležité, aby byl EDF začleněn do rozpočtu Společenství. Nutná je i větší vzájemná provázanost mezi obchodní politikou EU, její rozpočtovou politikou, politikou boje proti změně klimatu a rozvojovou politikou.
Je naprosto nezbytné, aby všechny subjekty, které hrají aktivní úlohu ve veřejné rozvojové pomoci - zejména instituce z Bretton Woods - reagovaly na tuto situaci rychle a efektivně. Také je potřebné, aby Evropská unie a její členské státy převzaly své odpovědnosti předních subjektů rozvojové pomoci tím, že budou plnit své mezinárodní závazky vůči těmto zemím tak, že urychleně navýší pomoc pro dosažení rozvojových cílů tisíciletí a navýší objem veřejné rozvojové pomoci, která nedostačuje pro reakci na souběžné škody působené touto krizí v rozvojových zemích.
Stojíme před mimořádnou situací z hlediska rozvojové a humanitární pomoci v důsledku hospodářské krize, jejíž cena pro obyvatelstvo nadále roste, tím víc, že tato recese přichází těsně po krizích cen potravin a paliv. Bohužel je jedním z přímých důsledků hospodářské krize i krize mezinárodních dárců v situaci zrychleného růstu míry chudoby. Jen v roce 2009 bylo 90 milionů lidí uvrženo do extrémní chudoby, zatímco počet nezaměstnaných vzrostl o 23 milionů. Záblesk naděje přinášejí dnes přijaté návrhy na poskytnuté pomoci pro nejzranitelnější země, země rozvojové. Nejdou však dost daleko, vzhledem k tomu, že 6 miliard USD získaných z prodeje zlatých rezerv MMF a určených pro poskytnutí pomoci chudým zemím může pokrýt pouze 2 % jejich skutečných potřeb. V důsledku toho jsem přesvědčena, že je třeba zvýšit tlak na státy skupiny G20, aby převzaly hlavní konkrétní odpovědnost za odstartování krize prostřednictvím mobilizace zdrojů v podobě krizové podpory určené pro rozvojové země. S myšlenkou potřeby zjednodušení systému vítám kritiku, kterou usnesení věnuje tomu, že se summitu v Pittsburghu nepodařilo zvládnout téma reformy mezinárodních finančních institucí, vzhledem k tomu, že instituce z Bretton Woods reagují na krizi pomalu.
Rozvojové země byly současnou hospodářskou a finanční krizí závažně postiženy a existují obavy, že utrpí prudké zpomalení nebo i vážný pokles svých ukazatelů růstu a pokroku. EU a členské státy jakožto významní dárci musí mít tuto skutečnost na paměti a musí zvážit navýšení pomoci pro tyto země. Druhou možností je, že některé z těchto zemí nezvratně upadnou do chudoby, která může přinést nebo zhoršit sociální a politické konflikty a přispět k nedostatkům v oblastech, jež se obtížně snaží dosáhnout míru a rozvoje.
Rozvojové země byly těžce zasaženy současnou finanční a hospodářskou krizí, kterou zavinily banky a jiní spekulanti ve Spojených státech amerických. To má obrovský dopad na jejich již tak slabé ekonomiky a připraví to o práci miliony dalších lidí. Nezaměstnaní budou hledat spásu v Evropě, a tím ještě zvýší migrační tlak na Evropu. My Evropané proto musíme tyto země podpořit při budování jejich ekonomik. Současná forma rozvojové pomoci je pro tento účel nevhodným nástrojem, protože mnoho finančních prostředků mizí v temnotě nebo se vrací na evropské bankovní účty zkorumpovaných despotů. Z tohoto důvodu jsem se i přes četné kladné myšlenky konečného hlasování o návrhu Výboru pro rozvoj zdržela.
Finanční krize vznikla částečně v důsledku toho, že banky zneužily důvěru svých klientů a nadměrně riskovaly s jejich penězi. Myslíme si, že je nutná podrobnější diskuse o přístupu k mezinárodním finančním transakcím. Nemyslíme si, že Tobinova daň bude efektivní při prevenci spekulací, ale vítáme diskusi o způsobech, jakými by finanční instituce, jako jsou banky, svěřenské společnosti a pojišťovny mohly pomoci vytvořit zdravý a stabilní finanční trh. Finanční krize ukazuje, že zvládnutí mezinárodních problémů vyžaduje mezinárodní řešení. Tato diskuse by proto měla být vedena na mezinárodní úrovni a nikoli pouze v rámci Evropské unie.
Paní předsedající, dámy a pánové, jak zcela správně zmiňuje návrh usnesení Výboru pro rozvoj, stávající globální finanční a hospodářská krize postihla nejhůře ty nejchudší země. Rozvojové cíle dosažené v mnoha rozvojových zemích jsou ohroženy a dosažení rozvojových cílů tisíciletí se zdá ještě obtížnější. I přes mnoho slibů ze strany rozvinutých zemí vyjádřených veřejně například na summitech G20 a G8 se částka pomoci zasílané rozvojovým zemím zdaleka neblíží tomu, co bylo přislíbeno. Vlastně ještě než krize vypukla, byla částka rozvojové pomoci ze strany mnoha členských států EU daleko nižší, než tyto státy slíbily.
Krize může být i novou příležitostí. Značný růst zdrojů Mezinárodního měnového fondu a změny systému rozhodnutí této organizace jsou dva důvody k domněnce, že může dojít k pozitivnímu vývoji. Reforma MMF a další zdroje jsou reakcí na závažnou potřebu, ale tato opatření sama zdaleka nestačí ke zmírnění situace nejchudších obyvatel světa. Rozvinuté země musí dodržet své slovo ve věci svého závazku k rozvojovým cílům tisíciletí a částce 0,7 % HDP nutné pro navýšení rozvojové pomoci. Financování nezbytné pro boj se změnou klimatu a přizpůsobování se této změně je další odpovědností, z níž se rozvinutý svět nemůže vykroutit. Základním pilířem nových mezinárodních pravidel musí být pojem rovnějších příležitostí, který musí být uplatněn při revizi pravidel i jejich dodržování.
Paní předsedající, hlasoval jsem pro přijetí usnesení, protože si myslím, že obsahuje mnoho velice příhodných připomínek k příčinám a následkům současné obtížné situace v rozvojových zemích. Zvláště bych chtěl zdůraznit, že současná hospodářská krize je důsledkem nikoli jen zhroucení finančních trhů, ale i předešlé potravinové a energetické krize. Domnívám se, že je nezbytné přijmout opatření zaměřená na rychlé a efektivnější využití prostředků, které daly rozvinuté země k dispozici. Zvláštní význam to má zejména, pokud si uvědomíme, že bohaté země v současné době bojují s vnitřními problémy, jako je nedostatečný rozpočet nebo časová omezení. Ještě jednou zdůrazňuji: je nanejvýš důležité zjednodušit postupy tak, aby prostředky, které směřují z bohatých zemí k chudým, nemizely v moři byrokracie.
S přesvědčením jsem potvrdil usnesení, jež předložil Výbor pro rozvoj o dopadech celosvětové finanční a hospodářské krize na rozvojové země. EP správně vyzývá EU, aby vymýtila zneužívání daňových rájů, daňových úniků a nezákonného úniků kapitálu z rozvojových zemí. MMF správně navýšil prostředky pro boj s finanční a hospodářskou krizí. Je však naprosto alarmující, že dosud 82 % těchto zdrojů skončilo v Evropě a jen 1,6 % v Africe. Nejvyšší priorita musí být nyní přiznána snižování chudoby. Rovněž je nezbytné, aby byly dohody o hospodářském partnerství (dohody EPA) používány jako prostředek přinášející dotčeným zemím obchodní výhody a aby tyto země měly možnost vyjmout z vyjednávacího procesu citlivé produkty a odvětví, jako jsou investice a služby. Lituji, že pozměňovací návrh, který žádal Komisi a členské státy o předložení návrhů na inovační mechanismy financování pro doplnění oficiální rozvojové pomoci, jako je daň z finančních transakcí, nebyl přijat.
Hlasovala jsem pro návrh usnesení, ale myslím, že je nutné uvést několik vyjasnění. Nedávná finanční krize způsobila celosvětovou recesi, která kvůli svým mnoha důsledkům měla zvláštní dopad na rozvojové země a zhoršila potravinovou krizi: podle údajů poskytnutých organizací FAO poprvé v historii přesáhl počet hladovějících lidí jednu miliardu a podvýživou trpí o 100 milionů lidí víc než v roce 2008.
Dopad finanční krize na země v regionu AKT byl ničivý, což ještě zkomplikovalo problémy v oblasti životního prostředí a nestálosti cen potravin. Tyto země nejsou za krizi odpovědné, ale nejvíce utrpěly jejími důsledky a dostávají nejmenší objem pomoci. To již není přijatelné. Z těchto důvodů, tváří tvář v situaci, kterou můžeme bez jakýchkoli klišé nazvat tragickou, jsem přesvědčena, že je nutné zlepšit kvalitu pomoci přidělované těmto zemím, spíše než se starat o množství. Věřím, že při využívání prostředků je nutné jednat transparentněji a efektivněji, a jsem přesvědčena, že je nutné ověřovat objektivně získané výsledky.
Pane předsedo, během rozpravy o tomto usnesení, která proběhla minulý měsíc, jsme se shodli, že musíme diskutovat o svobodě vyjadřování v kterémkoli státě, jak v Evropě, tak i v jiných částech světa. Nemůžeme však, pane předsedo, zahájit křížovou výpravu proti jedné konkrétní zemi. Svoboda informací v Itálii, jež je předmětem tohoto usnesení, je v zásadě záležitostí vnitrostátní politické rozpravy a my, Evropský parlament, se musíme zdržet zasahování do takové rozpravy. Pokud v názvu usnesení ponecháme slovo Itálie, brali bychom na sebe roli jakéhosi vyššího soudu, kterým však nejsme, a podrývali bychom tak autoritu tohoto orgánu a úctu k němu.
Ne každá záležitost, ke které v Evropě dojde, je záležitostí evropskou. Uplatňujeme v praxi zásadu subsidiarity a my v Poslaneckém klubu Evropské lidové strany (Křesťanských demokratů) důvěřujeme svým kolegům poslancům v Římě a věříme římským soudům, italským soudům, které jsou schopny nezávisle rozhodovat o tom, co je pro Itálii dobré a co špatné. Italský parlament zrovna dokázal, že je nezávislý. Jsme rádi, že se diskutuje o svobodě názoru, ale pak bychom měli diskutovat také a svobodě názoru v Evropské unii. Musí to být z usnesení a z jeho názvu zřejmé, a proto žádáme o podporu našeho návrhu.
Měli bychom využít této příležitosti a jasně říci - a možná, že byste měl vy najít příležitost, stejně jako Rada, a říci, že jelikož nesouhlasíme s násilím, odsuzujeme teroristické násilné činy, i když je to určeno vládním úřadům v Íránu. Myslím, že naše objektivní stanovisko by bylo pevnější, kdybychom jednoznačně řekli, že útok, který měl za následek 42 lidských obětí, není v souladu s naší politikou. Zásadně odsuzujeme násilí, odsuzujeme trest smrti a rovněž odsuzujeme teroristické násilné činy.
Ve chvíli, kdy evropští zemědělci dávají najevo své strádání a vyjadřují obavy z budoucnosti, nepřestává nás závažnost této situace znepokojovat. Parlament již vyslovil své stanovisko k této záležitosti, a to jednak přijetím usnesení obsahujícího naše návrhy a jednak přijetím návrhu Komise na rozšíření období intervence u sušeného mléka a másla, ke kterému jsme připojili požadavek na opatření pro soukromé skladování sýra. Také jsme upozorňovali na to, že opatření navržená Komisí nejsou dostatečná.
Na druhé straně však, pane předsedo, musím připustit, že Komise vyvinula značné úsilí a že dosáhla pokroku ve snaze ukázat, že bere názory a přání Parlamentu vážně. Komise vysvětlila, jakým způsobem hodlá využít prostředky ve výši 280 milionů EUR - jen bych rád připomenul, že o těchto prostředcích budeme hlasovat tento čtvrtek v rámci schvalování rozpočtu na rok 2010 - a objasnila některá opatření, která hodlá realizovat, jako například soukromé skladování sýra či zvýšení hranice podpor de minimis z 7 500 EUR na 15 000 EUR, jak jsme to požadovali ve svém zářijovém usnesení.
Komise není součástí řešení problémů, Komise ve skutečnosti představuje problém. Musíme proto zdůraznit, že část problémů způsobila sama Komise tím, že zvýšila množství mléka. Na probíhající krizi Komise celé měsíce nereagovala. Ještě před čtyřmi týdny nám paní komisařka tvrdila, že žádné problémy neexistují, že trh se zotaví a že musíme být trpěliví. Této Komisi a žádné jiné svěřujeme své pravomoci, od této Komise a od žádné jiné očekáváme pomoc. Nejsem přesvědčen, že toto je správná cesta.
Ještě včera nám Komise nebyla schopná říci, na co budou vynaloženy další prostředky. Komise mluví o restrukturalizaci. V důsledku restrukturalizace v posledních letech stále ubývá zemědělců zaměřených na produkci mléčných výrobků. Komise doposud nesdělila, jakým způsobem hodlá podpořit další postup organizací producentů. Nikoli, hodlá nadále vyplácet vývozní náhrady. Rovněž jsme dosud neslyšeli odpověď na to, jakým způsobem hodlá Komise posílit postavení producentů v boji proti velkým obchodním řetězcům. Komise nedokázala v tomto ohledu předložit žádné řešení ani včera. S ohledem na uvedené skutečnosti pochybujeme, že se Komise upřímně snaží tuto krizi vyřešit. Vystavujeme Komisi bianco šek, aniž bychom věděli, co dělá, jak to dělá a co má v úmyslu.
K rozhodnutí odmítnout tento postup nás však vede ještě jeden zásadní důvod. Jako Parlament již dlouho usilujeme o posílení svých práv - zejména v oblasti zemědělství. A nyní, těsně před ratifikací Lisabonské smlouvy, se těchto práv zase vzdáváme! To se prostě nesmí stát. Jakožto nového poslance v této sněmovně mě to poněkud udivuje. Musíme zde uplatňovat svá práva, musíme vést rozpravy a musíme držet kormidlo v rukou. I my máme za tuto oblast zodpovědnost a já se jí rád zhostím. Své odpovědnosti se však nesmíme vzdát. Pro nás, jako pro poslance, je tato odpovědnost posláním. Musíme poskytnout zemědělcům zaměřeným na produkci mléčných výrobků věrohodnou a dlouhodobou pomoc.
(PL) Pane předsedající, Schengenská dohoda měla za následek kvalitativní změnu na území většiny členských států Evropské unie. Přestože uplynula jen krátká doba od jejího vstupu v platnost, často zapomínáme, jaká byla Evropa s hranicemi a jaké problémy byly spojeny s pohybem z jednoho členského státu do druhého. Schengenská dohoda je dalším úspěchem naší integrace, je však také spojena s velkou odpovědností. Odpovědnost za velkou část našich pozemních hranic nesou nové členské státy.
Kromě pozitivních hledisek má však tato smlouva i hlediska negativní, protože zavádí nadměrná omezení pohybu obyvatel zemí, které mají společné hranice s EU, a to jsou zejména nové země jako například Polsko a Lotyšsko. V důsledku těchto problémů dochází mimo jiné k vážnému omezení pohybu přes naše východní hranice. Objevilo se nové rozdělení, překážka mezi zeměmi, které měly a mají úzké vztahy v důsledku společné historie, rodinných vazeb a především proto, že jsou to naši sousedé.
písemně. - Podporuji přijetí stanov Mezinárodní agentury pro obnovitelné zdroje energie Evropským společenstvím. Mezinárodní agentura pro obnovitelné zdroje si klade za cíl stát se centrem excelence pro obnovitelné energie, které bude pomáhat vládám při využívání zdrojů obnovitelné energie, šíření know-how a osvědčených postupů a zjišťování odborné přípravy v této oblasti. Je proto vhodné, aby bylo Společenství zastoupeno v orgánu, jehož cíle se kryjí s oblastí působnosti Společenství a jehož stanovy už podepsalo 20 členských států.
Hlasoval jsem pro přijetí zprávy o nařízení Rady, kterým se zrušují některé zastaralé akty Rady v oblasti společné zemědělské politiky, protože je nezbytné odstranit akty, které už nadále nemají význam, z acquis communautaire s cílem zlepšit transparentnost a jistotu právních předpisů Společenství, s ohledem na interinstitucionální dohodu Evropského parlamentu, Komise a Rady o zdokonalení tvorby právních předpisů. Tento proces nedávno potvrdilo sdělení Komise nazvané: Zjednodušená společná zemědělská politika pro Evropu - úspěch pro všechny. V Evropském parlamentu jsem pověřen vypracováním zprávy k tomuto sdělení jménem Skupiny progresivní aliance socialistů a demokratů v Evropském parlamentu. Je proto důležité odstranit v rámci této strategie akty, které nemají žádný význam pro platné právní předpisy.
písemně. - Otázka, o níž jsme dnes hlasovali, se týká potřeby evropských orgánů zrušit některé akty Rady, které v důsledku času nebo technologického vývoje zastaraly nebo ztratily význam pro řádné fungování Evropské unie. Uvedené hlasování se týká některých aktů Rady v oblasti společné zemědělské politiky. Jsem přesvědčen, že některá hlediska společné zemědělské politiky již dlouho vyžadují přezkum. Pokud má být tato politika řádně realizována a využívána ve prospěch evropských občanů, akty, které vznikaly v jejím rámci, musí mít vztah ke světu zemědělství, jaký je dnes. Jsem také pevně přesvědčen, že je třeba odstranit nálepku byrokratické instituce, kterou má Evropská unie v očích obyvatel Evropy. Akty, o nichž hovoříme, jsou pouze matoucí a neslouží žádnému skutečnému účelu. Taková hlediska politiky EU mohou pouze poškodit obraz Evropské unie mezi občany a odradit je od kontaktu s EU. Jsem také pevně přesvědčen, že pokud si chce Evropská unie zachovat význam, je třeba vždy hlasovat pro modernizaci jejích právních předpisů a politik.
Dovolte mi vysvětlit mé hlasování k návrhu nařízení Rady, kterým se zrušují některé zastaralé akty Rady v oblasti společné zemědělské politiky. Během evropské integrace bylo v Evropském parlamentu a Radě přijato mnoho právních aktů. Acquis communautaire při našem vstupu do EU čítalo přibližně 80 tisíc stránek textu, z toho polovina se týkala zemědělství. Je proto chvályhodné, že se orgány Evropské unie v interinstituciální dohodě shodly na tom, že právo Společenství by mělo být aktualizováno a zestručněno.
Právní předpisy, které nemají trvající význam, by měly být z acquis communautaire odstraněny s cílem zlepšit transparentnost a jistotu právních předpisů Společenství. Naposledy prohlásila Komise za zastaralé 250 zemědělských právních předpisů. Nyní se jedná o 28 aktů, které jsou z praktického hlediska neúčinné, ale pořád formálně existují, a 6 aktů, které jsou zastaralé. Přestože jsem tento návrh podpořil, jsem přesvědčen, že prostor pro další zeštíhlování evropského práva a snižování bruselské byrokracie zde ještě existuje a žádám proto Komisy, aby ve zjednodušování evropské práva pokračovala i nadále.
písemně. - Je zapotřebí provádět laboratorní testy na zjištění výskytu škodlivých organismů, které nejsou přítomny v EU. Současné právní předpisy neumožňují některým laboratořím přijímat zmocnění k těmto úkolům, protože nesplňují požadavky ustanovení čl. 2 odst. 1 písm. g) bod ii) směrnice 2000/29/ES. Domnívám se, že by těmto laboratořím mělo být za splnění určitých podmínek povoleno provádět uvedené úkony. Proto jsem hlasoval pro přijetí této zprávy.
písemně. - Maltská vláda by měla předložit podobnou iniciativu pro ostrov Gozo. Všechny členské státy EU, které mají ostrovní regiony, požádaly o podobná opatření a dostaly ze strany EU možnost podobná zvláštní opatření přijmout. Samotná opatření se v jednotlivých ostrovních regionech liší. Jednu věc však mají společnou: a to, že představují z hospodářského hlediska úlevu, která vyvažuje negativní hlediska ostrovního regionu. Ostrov Gozo je znevýhodněn v mnoha ohledech, včetně dvojí izolovanosti, vzdálenosti, malé rozlohy a komplikované topografie. Země daleko větší než Malta, jako například Portugalsko, Itálie nebo Řecko, dokázaly získat zvláštní opatření poskytující ostrovním regionům přitažlivé pobídky. Menší ostrovy maltského souostroví jsou zvláště zranitelné.
Hlasovala jsem pro přijetí zprávy paní Hübnerové o návrhu rozhodnutí Rady, kterým se Portugalsku povoluje uplatňovat snížené sazby spotřební daně na rum a likéry vyráběné a spotřebovávané místně v autonomní oblasti Madeira a na likéry a pálenky vyráběné a spotřebovávané místně v autonomní oblasti Azory. Vzhledem ke zvláštní povaze těchto nejvzdálenějších regionů jsem přesvědčena, že toto rozšíření je životně důležité pro zachování místního průmyslu zabývajícího se výrobou těchto produktů a pro ochranu zaměstnanosti v tomto odvětví.
Návrh, který byl na dnešním plenárním zasedání schválen převážnou většinou hlasů, umožní rozšíření výjimek udělených v roce 2002 Portugalsku, které mu umožní uplatňovat sníženou sazbu spotřební daně na rum a likéry vyráběné a spotřebovávané místně na Madeiře a na likéry a pálenky vyráběné a spotřebovávané místně na Azorách. Od počátku tohoto procesu jsem dělal vše, co bylo v mých silách, abych zajistil, že toto opatření, které vypršelo na konci roku 2008, bude co nejnaléhavěji obnoveno. Poté, co se podařilo zajistit jednoznačnou podporu ve Výboru pro regionální rozvoj, potvrdilo tento výsledek i dnešní hlasování, takže snížení daně bude zachováno s platností od ledna 2009 do roku 2013.
Koordinace některých právních a správních předpisů členských států upravujících poskytování audiovizuálních mediálních služeb je důležitá v zájmu vytvoření mediálního prostoru, jehož hlavním tématem je jednota v rozmanitosti. Je pro nás stejně tak důležité, abychom dokázali evropskou právní úpravu učinit všem občanům co nejpřístupnější. Zpráva o návrhu směrnice o audiovizuálních mediálních službách v kodifikovaném znění, která byla předložena plenárnímu zasedání ke schválení, je čistě technickým a právním opatřením, jehož přínos je však nezpochybnitelný. Kodifikace neustále se měnících právních předpisů je opatřením, které dává právním předpisům Společenství větší přehlednost a transparentnost, a činí je tak pro občany EU srozumitelnější. V tomto případě zahrnuje návrh kodifikace nahrazení staré směrnice z roku 1989 směrnicí novou (beze změny obsahu), k níž jsou připojeny akty, které od té doby tuto směrnici pozměňují. Podporuji tuto iniciativu, protože kromě technické povahy nesmíme přehlížet její hodnotu v oblasti podpory řádného fungování audiovizuálních mediálních služeb, nemluvě o významu z hlediska transparentnosti.
A jelikož v rámci Evropy občanů přispívá zjednodušení a přehlednost právních předpisů Společenství k posílení právní jistoty, domnívám se, že kodifikace uvedené směrnice je správným krokem směrem k účelnému uplatňování pozitivních práv. Zároveň souhlasím i se skutečností, že harmonizace zásad na úrovni Společenství přispěje nejen k zajištění bezpečnosti dodávek, ale i k zajištění stabilizace vnitřního trhu, na kterém byly zrušeny vnitřní hraniční kontroly, a k ochraně zvířat dovážených na území Společenství.
Podporuji tuto dohodu mezi Evropským společenstvím a Mauricijskou republikou, kterou se zavádí výjimka z vízové povinnosti pro krátkodobé pobyty s cílem usnadnit pohyb jejich občanů. Občané EU a občané Mauricijské republiky, kteří cestují na území druhé smluvní strany po dobu až tří měsíců během šestiměsíčního období, budou vyňati z vízové povinnosti. Výjimku tvoří Spojené království a Irská republika, které nejsou touto dohodou vázány, a územní omezení v případě Francie a Nizozemska, pro které tato dohoda platí jen na evropském území těchto členských států.
Podporuji tuto dohodu mezi Evropským společenstvím a Seychelskou republikou, kterou se zavádí výjimka z vízové povinnosti pro krátkodobé pobyty s cílem usnadnit pohyb jejich občanů. Občané EU a občané Seychelské republiky, kteří cestují na území druhé smluvní strany po dobu až tří měsíců během šestiměsíčního období, budou vyňati z vízové povinnosti. Výjimku tvoří Spojené království a Irská republika, které nejsou touto dohodou vázány, a územní omezení v případě Francie a Nizozemska, pro které tato dohoda platí jen na evropském území těchto členských států.
Podporuji tuto dohodu mezi Evropským společenstvím a Barbadosem, kterou se zavádí výjimka z vízové povinnosti pro krátkodobé pobyty s cílem usnadnit pohyb jejich občanů. Občané EU a občané Barbadosu, kteří cestují na území druhé smluvní strany po dobu až tří měsíců během šestiměsíčního období, budou vyňati z vízové povinnosti. Výjimku tvoří Spojené království a Irská republika, které nejsou touto dohodou vázány, a územní omezení v případě Francie a Nizozemska, pro které tato dohoda platí jen na evropském území těchto členských států.
Zprávy, které máme před sebou, souvisí s dohodami mezi Evropským společenstvím a řadou malých ostrovních států jako například Mauricius či Barbados a předpokládají zrušení vízové povinnosti pro občany smluvních stran, kteří cestují na území druhé smluvní strany na dobu až tří měsíců během šestiměsíčního období. Nesouhlasím s tímto uvolněním povinnosti, a hlasoval jsem proto proti uzavření uvedených dohod, protože zachování vízové povinnosti rozhodně představuje jednu z překážek nárůstu trestné činnosti, a významně tak omezuje nežádoucí přistěhovalectví.
Podporuji tuto dohodu mezi Evropským společenstvím a Federací Svatý Kryštof a Nevis, kterou se zavádí výjimka z vízové povinnosti pro krátkodobé pobyty s cílem usnadnit pohyb jejich občanů. Občané EU a občané a Federace Svatý Kryštof a Nevis, kteří cestují na území druhé smluvní strany po dobu až tří měsíců během šestiměsíčního období, budou vyňati z vízové povinnosti. Výjimku tvoří Spojené království a Irská republika, které nejsou touto dohodou vázány, a územní omezení v případě Francie a Nizozemska, pro které tato dohoda platí jen na evropském území těchto členských států.
Podporuji tuto dohodu mezi Evropským společenstvím a Antiguou a Barbudou, kterou se zavádí výjimka z vízové povinnosti pro krátkodobé pobyty s cílem usnadnit pohyb jejich občanů. Občané EU a občané Antiguy a Barbudy, kteří cestují na území druhé smluvní strany po dobu až tří měsíců během šestiměsíčního období, budou vyňati z vízové povinnosti. Výjimku tvoří Spojené království a Irská republika, které nejsou touto dohodou vázány, a územní omezení v případě Francie a Nizozemska, pro které tato dohoda platí jen na evropském území těchto členských států.
Podporuji tuto dohodu mezi Evropským společenstvím a Bahamským společenstvím, kterou se zavádí výjimka z vízové povinnosti pro krátkodobé pobyty s cílem usnadnit pohyb jejich občanů. Občané EU a občané Bahamského společenství, kteří cestují na území druhé smluvní strany po dobu až tří měsíců během šestiměsíčního období, budou vyňati z vízové povinnosti. Výjimku tvoří Spojené království a Irská republika, které nejsou touto dohodou vázány, a územní omezení v případě Francie a Nizozemska, pro které tato dohoda platí jen na evropském území těchto členských států.
S ohledem na to, že Komise může "v případě nevyhnutelných, mimořádných nebo nepředvídaných okolností", a to se týká i zemětřesení v Itálii, předložit návrh změny rozpočtu, hlasoval jsem pro přijetí této zprávy o návrhu opravného rozpočtu Evropské unie, protože uvolněné prostředky ve výši 493,78 milionů EUR z Fondu solidarity EU umožní obyvatelům postižených regionů dříve odstranit škody způsobené zemětřesením a rychlejší návrat k běžnému životu.
Vzhledem k tomu, že bylo schváleno uvolnění prostředků ve výši 493 771 159 EUR z Evropského fondu solidarity pro Itálii, a vzhledem k tomu, že tento fond nemá vlastní rozpočet, bude nezbytné provést úpravu rozpočtu Společenství s cílem zajistit, že schválené prostředky budou k dispozici. I když souhlasím s potřebou poskytnout tyto prostředky co nejrychleji, litujeme, že návrh předložený Evropskou komisí zahrnuje mezi jinými rozpočtovými položkami i omezení financování důležitých programů Společenství ve srovnání s předchozím a stávajícím víceletým finančním rámcem.
Jedná se například o plánované snížení prostředků Evropského zemědělského a záručního fondu, finančního nástroje pro orientaci rybolovu - programů Společenství z předchozích rámců Společenství na léta 2002-2006 - nebo LIFE+, finančního nástroje pro životní prostředí. Podle našeho názoru by měly být provedeny potřebné změny a pro Fond solidarity by měla být vytvořena vlastní rozpočtová položka a vyčleněny vlastní zdroje, přičemž prostředky fondu by neměly pocházet z výše uvedených programů Společenství, a to v situaci, kdy se požaduje zvýšení výdajů na armádu a pro účely propagandy. Prostředky, které se nyní vyčleňují pro fond solidarity, mohly raději pocházet z těchto rozpočtových položek.
Souhlasím s poskytnutím dodatečné pomoci pracovníkům, kteří jsou postiženi důsledky velkých změn ve struktuře světového obchodu, a pomoci při jejich opětovném začleňování na pracovní trh. Je nezbytné, aby finanční pomoc pracovníkům, kteří byli propuštěni z práce, byla poskytnuta co nejrychleji a aby prostředky Evropského fondu pro přizpůsobení se globalizaci (EGF) potřebné pro opětovné začleňování propuštěných pracovníků na pracovní trh byly využívány účinněji. Ráda bych zdůraznila, že členské státy by měly poskytnout podrobnější informace o realizaci důležitých cílů v oblasti rovnosti mužů a žen a nediskriminace realizovaných prostřednictvím opatření financovaných v rámci Evropského fondu pro přizpůsobení se globalizaci.
Nezaměstnanost je jedním z hlavních problémů postihujících Evropský hospodářský prostor. I před počátkem současné finanční krize, která některé dřívější příznaky ještě prohloubila a zhoršila, jsme byli svědky vážného dopadu globalizace a následného přesunu podniků na životy řady lidí. Zvláštní komplikovanost doby, v níž žijeme, je ještě více patrná, když připojíme k uvedeným problémům ještě současný nedostatek důvěry v trhy a snížení objemu investic. V této souvislosti, i když jsem zastánce regulace vnitřního trhu, jsem přesvědčen, že výjimečná povaha této krize vyžaduje i výjimečná protiopatření.
Evropský fond pro přizpůsobení se globalizaci je za těchto okolností jedním z nástrojů, který má Evropská unie k dispozici na pomoc nezaměstnaným pracovníkům. Jsem přesvědčen, že v případě pracovníků továrny Nokia GmbH v německém regionu Bochum je poskytnutí evropské pomoci stejně oprávněné jako předtím v případě Portugalska. Kromě této nepochybně užitečné pomoci musí Evropská unie rovněž přijmout opatření na podporu růstu a větší tvořivosti evropského trhu, který bude základem dalších investic a tvorby pracovních míst. Je to jediný způsob, jak lze tento problém řešit účinně, vážně a udržitelně.
písemně. - Pane předsedající, hlasovala jsem pro schválení investic z Evropského fondu pro přizpůsobení se globalizaci ve výši téměř 5,6 milionů EUR pro německý region Severního Porýní Vestfálska, který je od devadesátých let dvacátého století sužován rozsáhlým propouštěním. V důsledku uzavření výrobních závodů finské telekomunikační společnosti Nokia ve městě Bochum v roce 2008 a jejího přemístění do ekonomicky výhodnější oblasti bylo propuštěno dalších 2 300 pracovníků. Jakožto Finku mne velice zajímá neutěšená situace pracovníků, kteří přišli o zaměstnání v důsledku zastavení výroby v továrně Nokia ve městě Bochum. Uzavření závodu Nokia ve městě Bochum bylo poslední v řadě událostí znásobující nezaměstnanost v regionu. Z tohoto důvodu rozhodně vítám investice z fondu EGF v regionu, které mohou zlepšit šanci obyvatel Severního Porýní Vestfálska na získání zaměstnání.
Nesouhlasíme s myšlenkou "přizpůsobování se" globalizaci, protože tímto způsobem Evropská unie označuje sociální a lidské tragédie, jako jsou tyto, způsobené společnostmi s rekordními zisky, které přemisťují výrobu s vidinou ještě větších zisků, a ničí tak život stovek pracovníků a celého regionu. Kvůli této dobročinné pomoci (Evropský fond pro přizpůsobení se globalizaci) lidé nezapomenou na to, že za tragédie propuštěných pracovníků nese ve skutečnosti přímou odpovědnost Evropská unie, protože se rozhodla pro volnou a spravedlivou hospodářskou soutěž. Namísto podpory těchto "přizpůsobení se" všem obrovským nejistotám kapitalistického hospodářství by měla Evropská unie tyto praktiky zakázat a chránit evropské občany.
Tato zpráva podporuje uvolnění prostředků Evropského fondu pro přizpůsobení se globalizaci v důsledku propouštění v Německu. Plně podporuji uvolnění těchto prostředků - v tomto případě jsou potřebné -, a proto jsem, stejně jako většina mých kolegů poslanců, hlasovala pro přijetí této zprávy. Evropský fond pro přizpůsobení se globalizaci je jedním z mechanismů, které má Evropská unie k dispozici na pomoc nezaměstnaným pracovníkům, kteří byli propuštěni v důsledku negativních vlivů globalizace. Jsem přesvědčena, že případ pracovníků Nokia GmbH a německého regionu Bochum vyžaduje uvolnění evropské pomoci stejně tak, jako tomu bylo před časem v Portugalsku.
Včera v Radě ve složení pro zemědělství a v COMAGRI jsem rovněž oznámila, že 280 milionů EUR bude určeno pro zemědělce v oblasti výroby mléka. Aby bylo možné vyplatit tyto peníze rychle, potřebuji jen právní základ v článku 186. Představa je taková, že peníze budou přiděleny do národních finančních rámců na základě produkce v období 2008-9 a samozřejmě při dodržení stropu vnitrostátních kvót, a budou nediskriminačním způsobem přiděleny těm zemědělcům zabývajícím se výrobou mléka, které krize postihla nejvíce. Abychom však mohli využít této možnosti, musíme zařadit mléko do působnosti článku 186.
Když říkám, že jsem oznámila možnost nabídnout 280 milionů EUR, musíte si uvědomit, že rozpočtový orgán, jímž je Evropský parlament a Rada ve složení pro finanční věci, bude muset o této částce rozhodnout na zasedání ECOFIN dne 19. listopadu. Včera jsem ještě uvedla, že toto jsou poslední peníze, které mám v kapse, s výjimkou 300 milionů EUR, které potřebujeme jako nárazník, abychom se vyhnuli finanční kázni. Je důležité, abych vám jasně sdělila, že článek 186 není carte blanche, díky které by se dalo navrhovat cokoli, co Komisi může napadnout. V této fázi mohu jedině říci, že soukromé skladování různých produktů - což by se mohlo týkat i sýrů - připadá v úvahu za předpokladu, že situace na trhu je taková, abychom je mohli obhájit.
Stanoviska k navrhovanému programu výkupů se v mé skupině rovněž velmi rozcházejí. Tento program by měl být povinný, aby měl vůbec nějaký účinek. Dosud pro něj v tomto Parlamentu ani v Radě nevidím žádnou většinu. Takový program by kromě toho nebyl přijatelný pro některé členské státy, protože by se rovnal krácení vyrovnávacího opatření i krácení kvót. Náznak, že prioritním skupinám by měly být kvóty zvýšeny, je rozhodnutí, které je již platným právním předpisem.
jménem skupiny ECR. - Pane předsedající, úvodem bych chtěl říci, že toto rozhodnutí samozřejmě vítám, a myslím si, že včerejší večerní rozprava ve výboru a dnes večer v plénu nám umožní vnést do situace více jasnosti. Skutečností, a myslím si, že i příčinou frustrace, kterou mnozí producenti mléka cítí, je fakt, že zatímco již do určité míry viděli to, co tu pan Lyon nazval zelenými výhonky, tyto peníze jim ještě nedorazily na bankovní účty. Z toho jsou producenti mléka do určité míry frustrovaní. Mnoho z nich je už dlouho pod finančním tlakem. Je dobré a užitečné, že o tom můžeme hovořit, protože já nyní souhlasím s potřebou aktualizovat článek 186, abychom tyto peníze dostali co možná nejrychleji k producentům. Myslím, že to je výzva.
V době, kdy se tak vychvaluje Lisabonská smlouva, se můžeme jen divit, že chcete uplatňovat tento článek 186 nařízení, který vám poskytne plné pravomoci. Ale vy jste tyto plné pravomoci jste měli a právě tyto plné pravomoci vám umožnily rozhodnout o liberalizaci kvót, což nás zatahuje do krize, kterou dnes prožíváme, a těží z toho pouze výrobci a distributoři. Neboť i dnes Evropský účetní dvůr poukazuje na to, že v letech 2000 až 2007 se spotřebitelské ceny mléka zvýšily o 17 %, zatímco ceny producentů klesly o 6 %.
(HU) Paní komisařko, budu pochopitelně hlasovat pro návrh, i když si uvědomuji, že tato pomoc nevyřeší situaci zemědělců. Mám však tři otázky. Ta první je následující. Jaké je poučení z této krize? Poučili jsme se z ní vůbec? Paní komisařko, krize nebyla způsobena žádnou přírodní katastrofou tsunami nebo podobnou událostí, ale celou řadou špatných rozhodnutí a naprosto selhávající zemědělskou politikou. Podíváme-li se na budoucnost, co můžete zemědělcům slíbit? Jak se mají v budoucnu vyhnout podobné krizi? Chtěla bych od vás slyšet jednoznačnou a podrobnou odpověď.
A teď k mé další otázce. Včera na slyšení ve výboru jste uvedla, že členské státy mohou tuto částku použít svobodně. Co to přesně znamená? Budou členské státy schopny distribuovat tyto peníze spravedlivě tak, aby je nedostaly velké zemědělské obchodní podniky a velké farmy, ale drobní hospodáři, rodinné farmy, které potřebují pomoc nejvíce a jejichž živobytí na těchto penězích závisí? Tito zemědělci jsou v nejzoufalejší situaci. Další velkou skupinou, na níž by se mělo myslet, jsou zemědělci v nových členských státech, zejména drobní hospodáři. Jak chcete ukončit tuto netolerovatelnou diskriminaci, která vyplývá ze skutečnosti, že například my, Maďaři, jsme museli předat klíče od celého svého trhu Evropské unii a dostali jsme jen zlomek podpor? Jak a kdy bude odstraněna tato nespravedlnost a nerovnost?
Nezbývá nám než přivítat iniciativy Komise, jakkoli se nám mohou zdát nepřiměřené. Také proto Skupina progresivní aliance socialistů a demokratů v Evropském parlamentu hlasovala dnes ráno pro naléhavý postup, který nám byl předložen. Navrhneme však, a budeme požadovat, aby Evropský parlament byl průběžně informován o opatřeních, která budou v nadcházejících dnech přijímána, a to na základě pravomocí, které nyní předáváme Komisi. Uděláme, co je v našich silách, abychom obnovili rovnováhu na trhu tak, aby mohl výrobcům zaručit odpovídající výnosy, jak opětovně potvrzuje Lisabonská smlouva.
(DE) Pane předsedající, pan Bové zde dnes večer bohužel nemůže být, dostávám se tak opětovně ke slovu. Mám pro paní komisařku několik otázek. Skutečně vážně věří, že vyplacení těchto finančních prostředků ukončí protesty? Jak jsem řekl již dříve, jsem přesvědčen, že dnešní ranní rozhodnutí Parlamentu se rovná vystavení bianco šeku Komisi, protože nevíme, co s ním Komise udělá. Řeknu to ještě jednou: Komise není součástí řešení problému, ale je vlastně součástí problému samotného. Za tímto názorem si stojím.
Mám pro vás, paní komisařko, ještě jednu otázku, neboť u všech programů se opětovně uvádí, že musíme pokračovat v restrukturalizaci. Takže co míníte restrukturalizací? Skutečně si myslíte, že je správné, abychom nadále vydávali peníze v zásadě malým zemědělcům na to, aby přestali hospodařit, abychom mohli dávat peníze větším (rozměru?)hospodářstvím? Tato politika již nevede k cíli. Musíme se postarat o to, abychom peníze použili cíleně, zejména ve znevýhodněných oblastech, abychom zachovali struktury v těch regionech, které jsou v největším ohrožení.
Pane předsedající, mléčný průmysl je v krizi a já tady chci paní komisařce připomenout díky a poblahopřát k jejím velmi rychlým krokům, které byly, jak si myslím, naprosto správné. Myslím si, že 280 milionů EUR je realistická částka a v mléčném průmyslu bude vítána. Jsem přesvědčen, že bude třeba udělit pravomoci podle článku 186, aby producenti obdrželi tento benefit včas, takže tyto kroky mají mou podporu. Mají mou podporu, i když bych byl radši, kdybychom tuto výhodu omezili nejpozději do roku 2013.
Já osobně jsem pro zachování kvót, ale jen v případě, že rozdělení kvót mezi členské země EU a mezi producenty je založeno na objektivních a spravedlivých kritériích. Příprava a přijímání těchto spravedlivých a objektivních kritérií by bylo velmi obtížné, ale možná stojí za to pokusit se o ně. Hovoříme-li o rozšíření - já plně podporuji rozšíření článku 186, ale myslím si, že by to mělo být doprovázeno stanovením úlohy Komise a nástrojů, které bude moci používat.
Mléčný fond ve výši 280 milionů EUR, který byl včera ohlášen, je vítaný, ale je to pouhá náplast na mnohem širší problém. V září sněmovna odhlasovala, že by mělo být k dispozici 600 milionů EUR. V zájmu projevení solidarity zejména s malými farmáři by tato částka měla být zachována. Další prioritou Komise musí být řešení dodávek mléka. Tomu pevně věřím. Dokud to nebude vyřešeno, budeme čelit dalším problémům a brzy nám dojdou náplasti.
Komise má teď příležitost jednat rychle, my jí tu příležitost musíme zaručit a při tom bychom měli neustále projevovat vůli zavázat ji k tomu. Pozměňovací návrh pana Deße za skupinu Evropské lidové strany (Křesťanských demokratů) nám umožní udělat to společně. Částka 280 milionů EUR, o níž mnozí hovoří, je jen kapkou v moři. Musíme ovšem také uznat, že je konec finančního roku. Musíme pochopit, že prostě nejsou k dispozici žádné další peníze.
Cosi máme s celou tou situací počít? Chtěli bychom, aby ti producenti mléka, které krize zasáhla nejvíce, dostali 280 milionů EUR. Hovoříme o trhu s mlékem, ale tady jednáme o skutečných lidech a venkovských oblastech, a když diskutujeme o jiných tématech, vždycky říkáme, že je chceme chránit. Paní komisařko, podpořte fond na podporu mlékárenského odvětví! Chci, aby bylo jasné, že dnes odpoledne, když paní komisařka hovořila v rozpravě o rozpočtu, hovořila ve prospěch fondu. To mě velmi potěšilo. Naléhavě potřebujeme, aby se tento signál a tyto peníze objevily v rozpočtu na rok 2010.
Zde navrhovaná opatření jsou poněkud chabá, ale jsou nicméně nezbytná a naléhavě potřebná. Znepokojuje mě i to, jak Komise použije nové pravomoci, které má dostat, zvláště proto, že v této krizi jednala dost necitlivě, prosazovala slabá opatření, přišla s nimi příliš pozdě a jen pod silným tlakem. Proto bych chtěla, aby Komise předložila dodatek k článku 186, v němž by byla specifikována opatření, která lze použít k radikálnímu zákroku v odvětví mléka s cílem zajistit jeho udržitelnost.
Takový program, má-li být úspěšný, musí být povinný, nikoli dobrovolný. Tento dobrovolný zpětný výkup mléčných kvót se mi zdá kontraproduktivní. Myslím si to nejen proto, že toto opatření bude ze začátku znamenat, že zachováme zvýšení kvót, které pak budeme velmi těžko snižovat. Zpětným výkupem mléčných kvót jim znovu přiznáme finanční hodnotu a hlavním efektem bude, že to bude na překážku schopnosti vyrovnání. Myslím si, že musím odmítnout každé opatření, které omezuje vyrovnání. Zejména v období stahování mléčných kvót je vyrovnání nezbytným nástrojem k tomu, aby se jednotlivé farmy zorientovaly na trhu.
(RO) Chtěl bych paní komisařce položit otázku a zároveň jí poděkovat, že přišla do sněmovny. Uvedla jste, že zdroje přislíbené na financování podpory odvětví mléka budou přiděleny členským státům na základě historického faktoru, jinak řečeno, na základě dojednaných kvót. Mnoho členských států však tvrdí, že tyto kvóty nejsou spravedlivé. To je vlastně důvod, proč mnoho členských států trvá na tom, že trh by měl být deregulován. Některé státy například nejsou schopny vyprodukovat dost, aby pokryly svou vlastní spotřebu. Nemyslíte si, že použití historického faktoru zachová tuto nespravedlnost ...
(BG) Vítám rozhodnutí Rady a Komise přidělit dodatečný balíček 280 milionů EUR jako dotaci na produkci mléka v roce 2010. To vysílá jasný signál všem, kdo každodenně trpí neblahými důsledky krize. Naléhavě žádám, aby tato odpovídající reakce nebyla jednorázovým ekonomickým řešením, ale součástí cílené, dlouhodobé strategie obnovy, stabilizace a rozvoje tohoto odvětví v Evropě. Proto je důležité vzít v potaz opatření, která přijme každý členský stát. Chtěla bych upozornit na skutečnost, že Bulharsko může jen částečně přijmout návrhy na změnu nařízení 1234. Trváme na tom, aby bylo v návrhu výslovně uvedeno, že členské státy budou mít možnost řídit vnitrostátní mléčné kvóty na základě vlastního uvážení. Je důležité, aby byla zachována možnost zvolit si stávající systém výkupu a přerozdělení mléčných kvót prostřednictvím vnitrostátních rezerv. Stěží si můžeme dovolit zadržovat nebo inkasovat platby od producentů, neboť toto bulharské odvětví právě prochází modernizací. Jinak by bulharští producenti nebyli konkurenceschopní ani po roce 2015.
(PL) Pane předsedající, rádi pochopitelně přijímáme tato nová řešení, která mají pomoci zemědělcům, včetně zemědělců v Polsku. Je však třeba také pamatovat na to, že hovoříme-li o penězích - a o těch skutečně hovoříme - je důležité, jakým způsobem jsou peníze vlastně rozdělovány. Měly by se dostat k těm, kdo pociťují dopady krize nejvíce, neboť já nesouhlasím s politikou, podle níž dáme každému stejnou částku, to znamená malou částku, takže ve skutečnosti doslova nepomůžeme nikomu.
Za druhé, rád bych pokud možno poukázal na minulost, než se za chvíli pustím do budoucnosti. Jsem si jist, že si pamatujeme tu skvělou dobu, více než před rokem, kdy zemědělci dostávali za mléko velmi dobrou cenu. Zároveň využívali velké dotace EU na modernizaci odvětví mléka. Proto je důležité, abychom na základě této zkušenosti plánovali budoucnost a abychom udělali závěry ze svých chyb, neboť se nepochybně chybovalo. Stejně tak je důležité, abychom si promysleli, jak plánovat rozvoj tohoto odvětví, neboť peníze jsou k dispozici jako přímé dotace i na rozvoj venkovských oblastí. Kromě toho máme k dispozici takový nástroj, jako jsou mléčné kvóty.
(PL) Paní komisařko, chtěl bych vám položit tuto otázku: Za co chce Komise utratit oněch 280 milionů EUR? Za další restrukturalizaci, nebo snad lépe, jak chtělo 21 členských států, jako injekci do trhu, na tržní mechanismus? Zemědělci totiž chtějí, aby ty peníze byly použity na podpůrné mechanismy. Momentálně nejsou schopni brát si další půjčky nebo zvýšit produktivitu. V tuhle chvíli nejsou schopni pokračovat v modernizaci, protože nemají hotové peníze. Nechtějí nakupovat zařízení na chlazení nebo na dojení, teď není čas na další investice. Těch 280 milionů EUR znamená ani ne 2 eura na jednu tunu mléka vyprodukovanou v Evropské unii.
Musím říci, že návrh týkající se výkupu kvót mě uvádí do rozpaků. Vy sama jste celé týdny a měsíce říkala, že nynější krizi nezpůsobil systém kvót, a já osobně, mám-li to na mysli, se nedomnívám, že tento návrh na výkup je úplně logický. Závěrem bych chtěl také říci, že tohle ještě nemůže být konec. Nadále musíme přijímat opatření, zejména v odvětví mléka v oblastech s velkými problémy, v horských oblastech, kde nejsou jiné možnosti než produkce mléka.
Paní komisařko, Rakousko bylo vždycky proti stažení kvót. Dobře, vy jste si zvolila cestu a důsledně po ní jdete. My se samozřejmě pokusíme na to naše zemědělce připravit a co nejvíce jim s tím pomoci. Při nejlepší vůli nemohu pochopit váš návrh na program dobrovolného výkupu kvót. Pokud jej uplatníme, výsledkem bude hodnotové a cenové zhodnocení právě těch kvót, které stahujete. Jak to máme vysvětlit rakouským zemědělcům?
členka Komise. - Pane předsedající, pozorně jsem tu dnes večer poslouchala diskusi a myslím si, že z některých projevů můžete mít dojem, že je to první krok na pomoc odvětví mléka v Evropské unii. Nic není tak vzdálené pravdě! Jsem si naprosto jista, že alespoň někteří z vás vědí, co se dělo od letošního ledna, kdy jsme zahájili veřejné a soukromé skladování, intervenci a vývozní náhrady. Přes léto jsme přijali řadu různých opatření, takže si myslím, že bychom měli vypracovat zvláštní studii, abychom nové poslance tohoto Parlamentu seznámili s tím, co přesně se dělo od letošního ledna.
Pokud jde o konkrétní body obou dnešních návrhů, musím zopakovat, že systém výkupu není nový. Již teď ho členské státy mohou používat, pokud chtějí pomoci určitým zemědělcům odejít z podnikání. Je to nabídka, a proto nechci, aby byl povinný. Je to možnost, jak pomoci zemědělcům ukončit podnikání. Kvóta, kterou vykoupí, může zůstat ve státní rezervě a pokud si to členské státy přejí, může být později rozdělena. To byla jedna část diskuse.
Druhá část, která dnes vyvolala nepoměrně větší zájem, je článek 186. Důvodem pro zahrnutí produkce mléka do článku 186 je skutečnost, že musíme být schopni jednat rychle. Mimochodem, nevidím žádný důvod, proč by produkce mléka neměla být součástí článku 186, protože konkrétně jednotlivé oblasti z odvětví masa jsou do něj již zahrnuty. A obecně, ti, kdo se obávají, že Komise dostane bianko šek a bude si dělat, co chce, by si měli uvědomit, že článek 186 je standardně svou povahou pozitivním programem, v jehož rámci se lze pokusit pomoci lidem v nesnázích tím, že reakce je velmi rychlá. Takže to není bianko šek. Jak pravděpodobně víte, bude se to projednávat v řídícím výboru.
Myslím si, že pak tu koluje spousta chybných myšlenek. Těch 280 milionů EUR není na restrukturalizaci. Ty prostě nabízejí možnost velmi rychlé výplaty, jakmile budeme mít vyřízené formality, a to na základě přijetí na zasedání Ecofin v listopadu a na základě podpisu rozpočtu na rok 2010. To znamená, že můžeme jednat okamžitě, což bychom nemohli, pokud bychom neměli článek 186. Takže nejde o restrukturalizaci. Jak jsem již uvedla, členským státům to dává možnost zaplatit těm nejpotřebnějším z tohoto vnitrostátního rozpočtu.
Na řadu týdnů trvající mobilizaci producentů mléka na záchranu krizí zasaženého odvětví odpověděla Evropská komise vytvořením mléčného fondu ve výši 280 milionů EUR. Paní Fischerová Boelová tak podlehla tlaku poté, co byla po týdny hluchá k utrpení zemědělců na pokraji bankrotu. Toto finanční opatření je ovšem směšné a jeho cílem je jen na chvíli uklidnit producenty. V žádném případě nevyřeší problém odvětví, které s koncem mléčných kvót zanikne. Producenti mléka nestojí o dobročinnost ani o almužny, chtějí, aby trh byl regulován tak, aby mohli prodávat své mléko za ceny, které jim umožní za jejich úsilí důstojný život a zajistí budoucnost jejich dětí. Svou tvrdohlavou touhou vnutit dogma svobodné a spravedlivé soutěže tak Evropská unie ponechá tisíce zemědělců na pospas pouhým zákonům trhu. Je to tentýž ultraliberalismus, který dělá každý měsíc z tisíců dělníků nezaměstnané. Tento masakr je nyní naléhavě třeba zastavit.
Vítám zásadní dohodu, které dosáhli ministři zemědělství na zasedání Rady v Lucemburku ohledně poskytnutí konkrétní pomocí odvětví mléka ve výši 280 milionů EUR. Na úrovni EU to znamená pomoc ve výši jednoho centu na litr mléka, což je naprosto zanedbatelné. Po neohroženém odporu, který Evropská komise kladla několik měsíců, mírně ustoupila tlaku, jež vyvíjeli zemědělci, 21 členských států včetně Maďarska a Evropský parlament, který již požadoval dodatečné prostředky pro odvětví mléka na neformálním setkání v Bruselu minulé pondělí. Navzdory opožděným opatřením EU jednala maďarská vláda rychle, podpořila producenty mléka a udělala vše pro to, aby jim pomohla, přičemž vzala v úvahu volné rozpočtové prostředky. Maďarsko pomohlo odvětví mléka tím, že použilo veškeré prostředky, které mohou být nově přiděleny jako součást zdrojů na rozvoj venkova a evropského programu hospodářského rozvoje. Kromě nás má tak skvělé ukazatele jen Lotyšsko a Malta. Maďarští producenti mléka dostanou přímo přibližně 3,3 milionu EUR z balíku 280 milionů EUR, což se zhruba rovná 890 milionům HUF. Maďarská vláda se může svobodně rozhodnout, jak tyto finanční prostředky použije. Komise navrhla, že nejpotřebnější producenti by měli dostat zvláštní podporu, což se shoduje s maďarskými cíli. Po schválení rozpočtu na rok 2010 bude tato částka vyplacena na začátku příštího roku.
Pane Sassoli, vznesl jste otázku nepřípustnosti v souladu s článkem 147 jednacího řádu. Předsednictvo a konkrétně pan předseda Jerzy Buzek v důsledku toho celou záležitost důkladně prošetřil, jak si dokážete představit. Jeho analýza vycházela z následujících principů. Za prvé, pozměňovací návrhy, o nichž se zmiňujete, konkrétně návrhy 7, 8 a 9 se přímo vztahují k textu, který mají v úmyslu pozměnit. Za druhé, jejich cílem není odstranit nebo nahradit celé znění textu. Neupravují různé odstavce textu, ani nelze tvrdit, že by se netýkaly veškerých jazykových verzí.
Nedomnívám se, že vyškrtnutí jména a příjmení prezidenta Italské republiky přinese nějakou zásadnější změnu, neboť předmětem zmíněných pozměňovacích návrhů je právě on. Připadá mi to jako určitý kolorit naší práce; nikdy jsem nebyl svědkem toho, že by poslanci Evropského parlamentu z jiných států v usneseních citovali anglickou královnu nebo německého prezidenta z důvodů, které se mohou zdát jako zmanipulované. Navrhuji tedy, aby pozměňovací návrhy k číslo 7,8 a 9 byly jednoduše staženy.
"vzhledem k tomu, že Evropský parlament nebude používat dvojí metr; vzhledem k tomu, že s cílem vyvinout politický tlak na novináře, kteří odhalili případy korupce, do nichž byli zapleteni vysoce postavení funkcionáři a členové vládnoucí strany, vláda v Maďarsku nedávno podnikla kroky k zahájení trestního řízení proti těmto novinářům; - konkrétně proti Tamásu Pindrochovi, novináře deníku Magyar Hírlap; - vzhledem k tomu, že především máme na paměti skutečnost, že bylo zahájeno trestní řízení proti novináři, který prošetřoval skandály spojené s vysoce postaveným bývalým členem vlády a jedním z kandidátů na evropského komisaře; vzhledem k tomu, že tento postup vyústil ve vytvoření atmosféry, kdy se sdělovací prostředky v Maďarsku nachází pod politickým tlakem".
Pane předsedající, vážení poslanci a poslankyně, jak víte, naše vztahy s USA a transatlantická spolupráce mezi USA a EU jsou mimořádně důležité. Je to základní kámen zahraniční politiky Evropské unie, odvozený od hodnot svobody, demokracie a dodržování lidských práv a mezinárodního práva, a právě to nás spojuje. Nová vláda Spojených států amerických projevila velký zájem o prohlubování a rozšiřování vazeb s námi v Evropě. První Transatlantická hospodářská rada za účasti vlády prezidenta Obamy se bude konat ve dnech 26 až 27. října. Krátce poté, dne 3. listopadu, se uskuteční summit EU a USA. Jsou to dvě významné příležitosti k posílení našich vztahů. Dnešní rozprava je proto velice důležitá.
Ráda bych řekla několik slov o hospodářském partnerství a Transatlantické hospodářské radě (TEC). Poskytnou nám na nejvyšší možné úrovni mechanismus pro urychlení současných jednání a pro určení nových oblastí regulační spolupráce. Musíme vypracovat pracovní program Transatlantické hospodářské rady, který by mohl být stanoven v příštím roce. Zajistí nám fórum pro spolupráci, na němž se budeme moci zabývat problémy týkajícími se globalizace a rychlých technických změn. Dosud se jednalo o důležité fórum, mohlo by však samozřejmě být i lepší, přinejmenším pokud jde o širší strategické otázky týkající se transatlantické ekonomiky a společných hospodářských výzev. Ve světle finanční krize je dnes Transatlantická hospodářská rada ještě důležitější.
Dovolte mi několik slov o právní a policejní spolupráci. Už nějakou dobu v této oblasti se Spojenými státy americkými spolupracujeme, což se odráží v řadě dohod o vydávání a vzájemné právní pomoci, které vstoupí v platnost v příštích měsících. Často o této otázce jednáme s Evropským parlamentem, který, jak vím, je v těchto věcech aktivním a odhodlaným partnerem, často i partnerem kritickým, což je dobré. V této věci vám musím připomenout například rozpravu o jmenné evidenci cestujících. Jakmile Lisabonská smlouva vstoupí v platnost, vliv a účast Evropského parlamentu v této oblasti vzrostou.
Za třetí, ve věci zahraniční politiky budeme samozřejmě s USA jednat o tom, jak splnit naléhavé zahraničně-politické výzvy. V této oblasti se zaměříme na způsoby další a užší spolupráce v rámci mírového procesu na Středním východě, na výzvy, které představují jaderné ambice Íránu, a na to, jak můžeme zajistit obnovení jednoty v Afghánistánu, která je základem našeho společného úsilí v této zemi. Povedu samostatná zahraničně-politická jednání s ministryní zahraničí Clintonovou a ministrem zahraničí Bildtem, na nichž se těmto otázkám budeme věnovat podrobněji.
A v neposlední řadě bude dalším zásadním výsledkem summitu vznik nové Rady EU a USA pro energetiku, která poprvé zasedne dne 4. listopadu. Na straně Evropské unie budu Radě předsedat já, mí kolegové komisaři Piebalgs a Potočnik a předsednictví a na straně USA ministryně zahraničí Clintonová a ministr Chu. Rada se bude zabývat globální bezpečností dodávek energie, regulací trhů s energií a produkce, novými technologiemi a výzkumem. Stručně řečeno, zajistí přidanou hodnotu v oblasti politiky, jejíž význam je zjevný.
Má kolegyně již zmínila, že velice důležité budou i otázky GLS. Ve věci GLS se bude konat zasedání trojky ve dnech 27. až 28. října ve Washingtonu v rámci naší spolupráce v oblasti soudnictví, svobody a bezpečnosti. Komisi bude zastupovat místopředseda Barrot. Jsme v konečných fázích přípravy prohlášení, jehož cílem bude obnova našeho transatlantického partnerství v těchto oblastech. Na zasedání ve Washingtonu bude příležitost k formální výměně ratifikačních nástrojů pro dohody o vydávání a vzájemné právní pomoci, aby tyto dohody mohly vstoupit v platnost počátkem roku 2010. Tyto dohody posílí naše úsilí v boji proti trestné činnost i v dnešním globalizovaném světě.
Pokroku musíme dosáhnout i ve věci další zásadní záležitosti velmi důležité pro občany, jak již bylo zmíněno. Budeme znovu opakovat požadavek na bezvízové cestování do USA pro všechny občany EU; vyjádříme své znepokojení ohledně možnosti poplatku za elektronický systém povolování cest jako de facto nové daně z cestovního ruchu a ještě jednou připomeneme USA, že je nutné zrušit zákaz cest pro cestující s HIV/AIDS v rámci programu bezvízového styku s USA, jak jste zmínili.
Paní předsedající, paní komisařko, paní Malmströmová, právě jsem si všiml, že začleňování rovných příležitostí pro muže a ženy se stalo charakteristickým rysem tohoto Parlamentu. Musíme mít na paměti, že otázka Transatlantické hospodářské rady (TEC) je velice důležitá a že tato před několika lety zřízená instituce vyžaduje novou hnací sílu, protože jsme v přechodném období nástupu nové vlády v USA a brzy i nové Komise. Doufám, že zasedání, které se bude konat příští úterý, zajistí, aby činnost Transatlantické hospodářské rady pokračovala a probíhala ve vhodné atmosféře.
Transatlantický trh bez překážek obchodu by vedl k hospodářskému růstu ve výši 3,5 % v USA a v Evropě a 1,5 % na celém světě. V kontextu dnešní hospodářské krize je tato otázka velice úzce spojena s otázkou pracovních míst. Z tohoto důvodu bychom měli této příležitosti maximálně využít a ve veřejných prohlášeních vysvětlit, že tuto iniciativu bereme vážně. Paní Ferrero-Waldnerová, měli bychom též zajistit, aby se bezpečnostní politikou v oblasti energetiky zabývala nová Rada pro energetiku a aby byly otázky regulace řešeny v Transatlantické hospodářské radě. Je důležité, aby tyto dvě oblasti nebyly směšovány, aby se předešlo duplikaci a aby bylo zajištěno, že nakonec dojdeme k řešení.
Jednou oblastí, která již byla zmíněna a mohli jsme o ní jednat dnes dopoledne, je ústřední otázka politiky klimatu. Mnoho z nás bude v příštích několika dnech ve Washingtonu, kde budeme mít možnost jednat se svými kolegy z Kongresu. Ačkoli právní předpisy týkající se politiky klimatu dosud nebyly přijaty, zástupci vlády USA jsou alespoň částečně oprávněni činit platné závazky, přestože do dovršení legislativního procesu v USA dosud nelze dokončit všechny podrobnosti.
A konečně, jak již bylo také zmíněno, bez ohledu na naše přátelství a vzájemnou náklonnost a bez ohledu na naše dobré vztahy, existují věci, na které nemůžeme přistoupit. Patří k nim například opakovaná protekcionistická opatření na trhu obranného zařízení, diskriminační vízová politika vůči některým členským státům a poplatky za víza požadované ze strany USA, které již byly zmíněny. Je důležité, abychom s USA hovořili z pozice rovného partnera. Je důležité vybudovat partnerství, ale také vysvětlit, co nemůžeme akceptovat, a to je v tomto případě politika diskriminující Evropany.
jménem skupiny ALDE. - Paní předsedající, jménem skupiny ALDE velice vítám, že toto usnesení požaduje posílené strategické partnerství EU a USA jako základní kámen vnější politiky Evropské unie. Usnesení také správně zdůrazňuje úlohu integrovaného transatlantického trhu do roku 2015. Nesmíme dopustit, aby stromky nesčetných rozporů v konkrétních otázkách zastínily les obecného zájmu o společné hodnoty a cíle a například snahy o prosazování demokracie a lidských práv, řešení konfliktů a ochranu proti bezpečnostním hrozbám.
Z ekonomického hlediska skupina ALDE zdůraznila nutnost vyhnout se regulační arbitráži ve finančním odvětví a řešit otázky, jako jsou instituce "příliš velké na to, aby padly". Podali jsme pozměňovací návrh k bodu 39, protože podle mě nedošlo k žádné dohodě vedoucích představitelů skupiny G2 na rozpracování daně z finančních transakcí nebo Tobinovy daně, je tedy absurdní takovou dohodu vítat, přestože jsme to chybně učinili v usnesení o summitu skupiny G20.
Skupina ALDE rovněž požaduje vypuštění bodu 38, který se zřejmě snaží o zrušení práv duševního vlastnictví. Ale, jak paní Malmströmová vysvětlila, velká část transatlantických vztahů se týká otázek v oblasti soudnictví a bezpečnosti. Skupina ALDE plně podporuje úzkou spolupráci v této oblasti, která však musí dodržovat základní práva, včetně práva na soukromí, a musí probíhat v demokratickém a transparentním rámci. V tomto ohledu je škoda, že poslanci Evropského parlamentu nebyli konzultováni ve věci společného prohlášení, které má být příští týden dohodnuto - zvláště jestliže podle Lisabonské smlouvy téměř všechny tyto záležitosti spadají do postupu spolurozhodování.
Druhou otázkou, která již byla zmíněna, je daň z finančních transakcí. Když byl pan Barroso kandidátem na znovuzvolení do funkce předsedy, výslovně uvedl, že je pro takovou daň. Před čtrnácti dny Evropský parlament poprvé hlasoval většinou hlasů pro daň z finančních transakcí, pokud budou tvořit součást mezinárodního rámce. Skupina Zelených vás proto vyzývá, abyste tento bod zařadili na pořad jednání summitu Spojených států amerických a Evropské unie, který se bude konat na počátku listopadu.
Má poslední poznámka se týká toho, že v otázce klimatu máme povinnost vytrhnout trn z paty pana Obamy. Prezident Obama chce jednat, ale brání mu jeho většina. Nejlepší, co může Evropská unie pro něj udělat, je zavázat se na konci října k poskytnutí částky 30 miliard EUR na financování výdajů spojených s přizpůsobováním se změně klimatu na jižní polokouli a ke snížení vlastních emisí o 30 %. Jakmile to bude provedeno, budeme schopni dosáhnout pokroku v jednání. To je naše odpovědnost. Musíme to udělat před summitem.
Paní předsedající, prohloubení vztahů mezi Spojenými státy americkými a Evropskou unií by mělo být základem vnější politiky EU. Přece jen jsou Spojené státy americké po léta naším nejbližším spojencem. V současné době je před námi mnoho změn, kterým musíme společně čelit, bok po boku s Washingtonem. V oblasti bezpečnosti řešíme problémy s postojem Íránu a zhoršující se situací v Afghánistánu. O něco blíže našim hranicím se Rusko stává stále nepředvídatelnějším a autoritářským sousedem a Kreml vyvíjí neoimperialistický nátlak na země ležící okolo ruských hranic.
Pro obranu zásad společných Americe a Evropě a zachování věrnosti těmto zásadám musíme vždy hovořit jednohlasně, jestliže se máme zabývat porušováním lidských práv a hrozbami pro základní svobody občanů. Musíme být sjednoceni v obraně naší bezpečnosti. Nesmíme zapomínat, že Organizace severoatlantické smlouvy je základem našich transatlantických vztahů. Právě proto by prostor bezpečnosti, svobody a demokracie měl být rozšířen tak, aby zahrnoval i evropské země zvyšující euroatlantickou bezpečnost. Aktivní posilování vazeb se Spojenými státy americkými se nezbytně musí stát pro Evropskou unii prioritou.
Pocházím ze země, kde v posledních třech letech vláda přehlížela lidská práva a posílala lidi do vězení zcela bezdůvodně. Dnes a v této době to činí ve jménu boje proti terorismu. Máme ve vězení 16 velmi pravděpodobně politických vězňů, obviněných bez jakéhokoli důkazu z terorismu. Nerespektovaná lidská práva, habeas corpus, právo na obhajobu, práva vězňů: vím, o čem mluvím. Musíme být velice obezřetní, mluvíme-li o boji proti terorismu, a musíme to činit velice profesionálně a opatrně.
Parlament také chce, aby se každoročně konaly dva summity. Máme-li dva summity s Ruskem, proč ne se Spojenými státy americkými? Dámy a pánové, stále více se mluví o tom, že skupina G2 je tvořena Spojenými státy americkými a Čínou, tedy že představuje privilegovaný vztah mezi předními světovými hráči. Znepokojuje mě, že my Evropané můžeme oslabit svou úlohu partnerů a narušit naše privilegované vztahy se Spojenými státy americkými. Musíme Spojeným státům americkým vysvětlit, že v oblasti zahraniční politiky bude Unie posílena Smlouvou.
Evropská unie nebo dnešní Evropa již nepředstavuje problém, kterým po desetiletí byla. Dnes, v tomto složitém světě, by Evropa měla být součástí řešení, a já doufám, že tak se na věc dívají i Spojené státy americké. Aby k tomu došlo, jak upozornila paní komisařka, musí Evropané jednat i v souladu s globální úlohou, kterou chceme mít, a musí dostát požadavkům v oblasti privilegovaných vztahů, které chceme mít se Spojenými státy americkými.
Paní předsedající, transatlantické vztahy, které jsou zásadní pro EU i pro USA, prošly v nedávných letech závažnou zkouškou. Nyní, když je v Bílém domě nová vláda, která nově definuje priority USA, a Francie je zpět ve vojenské struktuře NATO, jsou vyhlídky lepší. Osobně se domnívám, že doba nazrála pro zásadní vyhodnocení transatlantických vztahů, aby dostaly pevný základ, který si zasluhují, a mohly odolat současným společným výzvám, které před ně staví mezinárodní prostředí - energetika, změna klimatu, vznik nových mocností, finanční a hospodářská krize a terorismus.
Jedním ze společných zájmů je například bezpečnost v Evropě, která je proto jádrem transatlantických vztahů. I pokud prozatím není válka na tomto kontinentu vážnou možností, kulminace určitých současných negativních trendů by mohla tuto možnost vrátit zpět, nebudeme-li reagovat řádně. Pokrok není nezvratný, jak všichni ve střední Evropě dobře víme. Právě proto bychom se před zvážením návrhu na přehodnocení stávající bezpečnostní architektury kontinentu měli pokusit získat konečné odpovědi ve věci další účasti USA, budoucnosti NATO a úlohy očekávané od Evropské unie po vstupu Lisabonské smlouvy v platnost.
Spolupráce v oblasti inovací pro vývoj nízkouhlíkových ekonomik a energeticky účinných společností je zvláště důležitá. Kromě toho je důležité také intenzivněji zapojit různé zúčastněné subjekty, jako je Transatlantický dialog spotřebitelů, fórum tvořené 80 organizacemi spotřebitelů. Tyto organizace by mohly pomoci učinit ochranu spotřebitelů ústředním tématem v dialogu o regulaci finančních trhů. Cíl spočívající zřízení společného transatlantického trhu do roku 2015 je možná příliš ambiciózní, je však třeba jej posuzovat na základě toho, že zlepší životy lidí na obou stranách Atlantiku. A proto jsou Zelení pro transatlantickou novou dohodu.
(DE) Paní předsedající, dámy a pánové, pokud jste přesvědčeni, že Evropská unie potřebuje partnery, jak všichni předešlí řečníci uvedli, je tato myšlenka stále jasnější právě v oblasti hospodářství. Transatlantický trh má objem okolo 2 miliard EUR denně. Proto je jasné, jak je důležitá Světová obchodní organizace (WTO). Rovněž je jasné, že dohody o volném obchodu jsou důležité a především, že se na transatlantické partnerství musíme pozorněji zaměřit.
Někdy mě znepokojuje, co se děje na druhé straně Atlantiku, když se dívám na nového prezidenta. Najde si čas na převzetí Nobelovy ceny v Oslu, ale pro mnoho evropských hlav států a vlád bylo složité si s ním sjednat schůzku mimo summit skupiny G20. V Kodani si vyhradil čas na podporu olympijské kandidatury svého domovského města, bohužel však neměl čas se k nám připojit při významné evropské oslavě, jinými slovy při 20. výročí pádu berlínské zdi a železné opony. Byl bych rád, kdyby se nám podařilo ho přesvědčit, že by neměl na poslední chvíli čekat s rozhodnutím o tom, zda by se zasedání Transatlantické hospodářské rady mělo konat, ale namísto toho by měl Transatlantickou hospodářskou radu s plným přesvědčením na dalších několik let podpořit.
Potřebujeme, aby byl obchod mezi Evropou a USA snadnější. Potřebujeme zlepšení v oblasti společné normalizace. Potřebujeme odstranění cel a netarifních překážek obchodu. Musíme předejít dalším protekcionistickým opatřením na obou stranách. Musíme zaručit, aby byly produkty pro naše spotřebitele bezpečné. Musíme zabránit tomu, aby všechny tyto činnosti brzdila opatření proti terorismu, o čemž se nyní jedná. Z těchto důvodů bych byl rád, kdybychom mohli ve své spolupráci dosáhnout skutečného pokroku. Mnohé problémy, které se nás dotýkají v jiných oblastech světa, jako je mzdový, sociální a environmentální dumping, nejsou problémy v transatlantickém vztahu.
(FR) Paní předsedající, zvolení prezidenta Obama bylo oprávněně přivítáno jako vítězství pro demokracii v USA. Nedávné udělení Nobelovy ceny za mír však pro něj znamená tlak. Mír na Středním východě? Je to něco, v co doufáme, ale prezident Obama jistě není tím, kdo by mohl rozhodnout. Mír v Afghánistánu? Tam má strategie USA svobodu manévrování, ale pokud bude prezident Obama naslouchat svým jestřábům, riskuje další Vietnam. Je výmluvným znamením, že kniha Gordona Goldsteina, která popisuje dramatickou spirálu vedoucí k válce ve Vietnamu, ve Washingtonu mizí z pultů a v obchodech již nezbyly žádné výtisky.
Prezident si nyní musí zvolit ze dvou strategií: jedna se zaměřuje na stabilizaci, vymýcení chudoby a hospodářský rozvoj Afghánistánu prostřednictvím zajištění vojenské i civilní přítomnosti v celé zemi. Druhá strategie se chce zaměřit na několik málo městských oblastí a z nich zahájit rozsáhlé operace proti Al-Káidě. Obě možnosti znamenají vyslání vojenských jednotek, první je však zaměřena na lidi a druhá na válku, za níž se skrývá riziko katastrofy.
(FR) Paní předsedající, paní Malmströmová, paní komisařko, dámy a pánové, spolupráce mezi Evropou a Spojenými státy americkými je naprosto zásadní pro řešení hlavních krizí tohoto světa a nová vláda USA k tomu jistě dává příležitost. Již přijala určité iniciativy, které naznačily odpoutání se od minulosti: v Iráku, na Guantánamu, ve věci protiraketového štítu. Bylo by však naivní myslet si, že to bude stačit k tomu, aby byla stanoviska Spojených států amerických a stanoviska evropská totožná ve všech situacích, a že transatlantické vztahy budou nyní zcela prosté.
Ať jde o přípravy na Kodaň nebo o pomoc pro rozvojové země, o Dohá a protekcionismus, o finanční regulaci a boj s daňovými ráji, znovuzahájení mírového procesu na Středním východě nebo důslednou politiku ve věci jaderného problému v Íránu, jsou USA mimořádně neochotné k jakýmkoli krokům. Tento problém přesahuje otázku toho, zda vláda má či nemá správné úmysly, a často se týká vlivu nátlakových skupin na Kongres nebo prostě obhajoby vlastních zájmů velké mocnosti, kterou otřásá nový světový řád.
Tato záležitost překážek obchodu se řeší tak, jako by problémy byly pouze technické povahy. Ekonomická a obchodní výměna mezi Spojenými státy americkými a Evropou je přirozeně důležitá pro pracovní místa a pro podniky. Je třeba ji rozvíjet. Především však - obchod není skutečně ohrožen. Zadruhé, pokud dojde ke konfliktu, týká se buď obrany našich hospodářských zájmů (jako například v případě Airbusu) nebo představuje riziko pro naše pravidla na ochranu zdraví a životního prostředí (jako například v případě hovězího masa obsahujícího hormony nebo chlorovaných kuřat), a proto bychom neměli upřednostňovat zlepšení hospodářských vztahů před svým vlastním vnitřním modelem, svým sociálním modelem, svým environmentálním modelem či rozvojovým modelem, jako kdyby hospodářské vztahy byly cílem samy o sobě. Musíme být schopni zkombinovat obojí a neměli bychom ustupovat ze své politické autonomie ve snaze o partnerství, které je samo o sobě chvályhodným cílem.
Nakonec bych chtěl k transatlantickému dialogu zákonodárců jen říci, že Kongres a Parlament musí zintenzivnit svou činnost v této oblasti. Nechceme jen sledovat americkou vládu a Komisi, jak by souhlasila většina lidí v této sněmovně. Chceme být mezi vůdci změny. Musíme být hybnou silou této změny. Transatlantická hospodářská rada potřebuje naši podporu, ale středem jednání musí být transatlantický dialog zákonodárců - nejen jako vedlejší prvek a nejen jako prvek poradní, ale především jako ústřední aspekt celého tohoto transatlantického vztahu.
(PL) Paní předsedající, chtěl bych vám poděkovat za udělení slova. Myslím, že je velmi důležité, abychom jednali o transatlantických vztazích, protože jsme částečně v paradoxní situaci. Změny, k nimž došlo ve Spojených státech amerických, byly do velké míry v Evropě přijaty kladně. Na druhé straně však Spojené státy americké více než dříve projevují větší zájem o jiné významné země a kontinenty. Zejména bylo pozorováno oživení kontaktů mezi Spojenými státy americkými a Čínou a stejně tak snahy o zlepšení vztahů s Ruskem.
(HU) V roce 1996 jsem v Bílé knize Evropské unie četl následující: v nadcházejících desetiletích se očekává urputný globální boj mezi Evropou, Spojenými státy americkými, Japonskem a nově se prosazujícími asijskými zeměmi. Naštěstí tato bitva neprobíhá se zbraněmi, ale hlavně v ekonomickém sektoru. Evropa v této bitvě musí obstát. Prezident Giscard d'Estaing, který byl předsedou Konventu, vůdcem vlády, která navrhla nepřijatou ústavu, řekl, že Evropa nesmí být rivalem Spojených států, ale jejich spolehlivým partnerem. To je klíčová otázka pro úspěch summitu EU a USA. Musíme usilovat o partnerství, ale úspěchu v důležitých věcech nemůžeme dosáhnout, pokud budeme chtít pouze to, aby nás Spojené státy americké považovaly za partnera a nevstoupíme do střetů jménem obyvatel Evropy.
Paní předsedající, chtěla bych poděkovat všem váženým poslancům a poslankyním za jejich příspěvky k této rozpravě. Existuje vysoká míra shody na významu prohloubení naší spolupráce s americkou vládou a summitu, kterého se brzy zúčastníme. Jsem velice potěšena tím, že americká vláda projevuje takovou touhu po prohloubení a rozvoji našich vztahů. Myslím, že jsme svůj domácí úkol splnili a jsme velmi dobře připraveni učinit některé důležité kroky. S naším partnerem, USA, máme řadu společných problémů, a proto je vhodné hledat společná řešení.
Jako přechodnou fázi budeme muset nalézt dohodu, která bude moci platit po krátkou dobu, než bude v platnosti nová Lisabonská smlouva. Tuto otázkou zkoumali odborníci včetně francouzského soudce Jean-Louise Bruguyèra, kterého EU požádala o kontrolu protokolu TFTP. Bruguyère zjistil, že požadavky na právní jistotu a ochranu osobních údajů v současné dohodě jsou přiměřené. U trvalejší dohody, jakmile Lisabonská smlouva vstoupí v platnost, bude případně možné, aby se jejího aktivního formulování účastnil i Evropský parlament.
Setkání, které se příští týden uskuteční, je velice důležité, nicméně je to jen setkání. Jsem přesvědčena, že můžeme dosáhnout pokroku, vyřešit některé problémy a zahájit některé důležité procesy v záležitostech, které máme společné a které musíme vyřešit v úzkém a strategickém partnerství s americkou vládou. Jsem velice potěšena silnou podporou v Evropském parlamentu pro snahy Rady a Komise. Samozřejmě vám podám zprávy o výsledcích, jakmile se příště sejdeme na plenárním zasedání v Bruselu.
Pokud jde o Transatlantickou hospodářskou radu, jedná se o velice důležitý nový mechanismus nebo mechanismus, který získal novou energii pro práci na všech záležitostech týkajících se volného trhu a překážek trhu. Chceme tyto překážky odstranit, a to je nejvyšší cíl Transatlantické hospodářské rady. Bylo to jasně řečeno v rámcové dohodě o Transatlantické hospodářské radě ze dne 30. dubna 2007. Samozřejmě jsem si vědoma různých námětů, které byly v poslední době předneseny - například dosažení jednotného transatlantického trhu do roku 2015 prostřednictvím odstranění stávajících překážek hospodářské integrace: tzv. Millán Monova zpráva. Nepochybně se musíme snažit o správnou rovnováhu mezi ambicemi a realismem, a právě proto pracujeme na střednědobých prioritních úkolech Transatlantické hospodářské rady.
písemně. - Protože Lisabonská smlouva zanedlouho vstoupí v platnost, bude mít rychlý pokrok transatlantických vztahů mezi dvěma největšími demokratickými a hospodářskými subjekty zvýšený význam. Evropská unie i USA jsou nadále klíčovými hráči v oblasti mezinárodního obchodu a zajištění stability. Evropský parlament byl hnací silou posilování transatlantické spolupráce a ve svých usneseních navrhl vytvoření transatlantického volného trhu i vybudování nových struktur pro užší politické a meziparlamentní vztahy. Transatlantická hospodářská rada dosud odváděla dobrou práci. Doufám, že v blízké budoucnosti budeme schopni vypracovat řešení, která překonají regulační překážky mezi EU a USA. Úloha zákonodárců v tomto vztahu bude důležitá. Poslanci Evropského parlamentu jsou ochotni a připraveni plně přispět k procesům v rámci Transatlantické hospodářské rady.
písemně. - Vztahy mezi USA a Evropskou unií byly vždy silné. Právě americká pomoc umožnila otřesené Evropě obnovu a rozvoj v poválečných letech. Nyní svět opět stojí před krizí a více než kdy předtím je důležité, abychom tuto vazbu udrželi a společně se snažili o vyřešení problémů, které postihly světové hospodářství. Evropská unie a Spojené státy americké musí hrát v procesu obnovy strategickou úlohu. Celkově náš hrubý domácí produkt představuje více než polovinu světového HDP a naše dvoustranné obchodní partnerství, které je nejsilnější na světě, vytváří až 40 % světového obchodu. Je však třeba zajistit další rozvoj, máme-li s hospodářskou krizí bojovat efektivně. Transatlantická hospodářská rada si vytyčila cíl spočívající ve vybudování integrovaného transatlantického trhu do roku 2015. Tohoto cíle bude dosaženo snižováním překážek obchodu. Bude-li tento cíl splněn, obnoví se hospodářský růst a bude moci být zahájen proces obnovy. Riziko další snížené úvěruschopnosti nepominulo. Abychom se vyhnuli dalšímu hospodářskému kolapsu a nezaměstnanosti, musí EK zajistit zavedení koordinovaných hospodářských politik v obou oblastech.
Je nepochybné, že hospodářské vztahy mezi USA a EU je nutno udržovat. Nesmíme však za žádných okolností dovolit USA, aby z hospodářského hlediska monopolizovaly Evropu. Naopak, musíme se poučit z hospodářské krize, která má kořeny na finančních trzích v USA, nad nimiž nebyl vykonáván dostatečný dohled. Evropa si musí zachovat svou hospodářskou nezávislost a nalézt svou vlastní cestu z krize, zejména v situaci, kdy jsou nyní na burze cenných papírů v New Yorku vypláceny bonusy v hodnotě miliard dolarů. Proto žádám, aby se evropské postavení v Transatlantické hospodářské radě posílilo. Na summitu EU a USA v Praze v dubnu 2009 prezident Obama vyvíjel na Evropskou unii nátlak, aby v blízké budoucnosti nabídla Turecku plné členství, a tvrdil, že EU tak přispěje k lepšímu porozumění s islámským světem. Skutečnost, že USA podporuje svého strategického spojence v NATO (aby pak Turecko usnadnilo cestu Rasmussenovi, aby se stal generálním tajemníkem NATO), by neměla vést k urychlení jednání o plném členství. I přes americkou podporu se Turecko nestane vhodným kandidátem na přistoupení, protože nevykazuje žádné známky zmenšování obrovských kulturních, geografických, hospodářských a politických rozdílů. EU by měla vůči USA v této věci zaujmout jasné stanovisko.
Ve světle hospodářské krize a příprav na konferenci o klimatu v Kodani je důležité, abychom využili příležitosti zasedání Transatlantické hospodářské rady k dalšímu posílení vztahů mezi EU a USA. V oblasti životního prostředí musíme jednat zejména o nových druzích potravin. Významným tématem jsou i příležitosti a perspektivy v oblasti nanotechnologií. Rozhodně bychom měli vést otevřená jednání na téma genetického inženýrství a klonování zvířat. Evropa by se neměla bát jasně vysvětlit svému obchodnímu partnerovi obavy některých členských států. V oblasti chemických a toxických látek se musíme snažit o vysoké standardy ochrany a lepší koordinaci. Tím se nejen usnadní obchodní a hospodářské vztahy, ale zejména se také zaručí ochrana spotřebitelů v Evropě proti toxickým látkám v životním prostředí a ve výrobcích, které používají. Konstruktivní diskuse pomohou zajistit zachování zvláštních vztahů mezi EU a USA.
Je nejvyšší čas, aby žádosti Parlamentu, snaha Komise a úsilí vízově diskriminovaných členských států přinesly výsledky. Jinak bude nutné přijmout radikální opatření a zavést povinná víza pro americké občany. Je čas konečně ukončit toto jednostranné privilegium Spojených států. Evropský parlament nesmí tolerovat americkou diskriminaci evropských občanů na základě jejich státní příslušnosti. Postoj Parlamentu v této věci je ještě významnější z toho důvodu, že ne všechny vlády členských států chápou nutnost uplatnění zásady vízové reciprocity. Jednou z nich je vláda Polské republiky. Postoj občanů je zcela odlišný. Více než 61 % Poláků je pro zavedení vstupních víz pro občany Spojených států amerických. V hlasování na internetu dosáhl počet respondentů, kteří se pro takové opatření vyslovili, dokonce 96 %.
Nejedná se o nový problém. Tato otázka ve skutečnosti vyvstává každý rok v souvislosti s chřipkovou sezónou. Obecně řečeno, nové viry sezónní chřipky se nejprve objevují v rozvojových zemích. Od toho okamžiku začínají laboratoře v průmyslových zemích pracovat na výrobě nové očkovací látky. S výrobou mohou tyto laboratoře začít teprve poté, co získají kmeny z této - obvykle rozvojové - země, v níž se nový druh viru objevil poprvé. Množství nově vyvinuté očkovací látky však postačuje pouze na ochranu obyvatelstva průmyslových zemí. Výsledkem je, že obyvatelstvo jižních zemí není chráněno proti pandemiím.
Obracím se na Komisi s dotazem, co hodlá dělat, aby skoncovala s touto nespravedlností. Je morálně obhájitelné, aby úroveň ochrany zdraví, jež je obyvatelstvu poskytována, závisela na finančních zdrojích, jimiž daná země disponuje? Rád bych se proto zeptal, jestli nám Komise může říci, jaké finanční zdroje je schopna uvolnit pro vyplnění této mezery. Jaká by byla případná strategie Komise a jaká partnerství by uzavřela s dotčenými státy a institucemi systému OSN nebo se soukromým sektorem, aby byl občanům rozvojových zemí umožněn přístup k očkovacím látkám?
Hovoříme o účinnosti ve smyslu systémů rychlé výstrahy, pečlivého sledování vývoje pandemie a viru samotného, stejně jako o hodnocení účinnosti preventivních a léčebných opatření přijatých v zemích, kde se pandemie objevila poprvé. Všechny tyto prvky jsou zásadní pro přípravu a přizpůsobení našich vlastních opatření. Hovoříme však také o solidaritě, neboť Evropská unie musí jakožto hlavní poskytovatel veřejné rozvojové pomoci a klíčový partner mnoha rozvojových zemí tyto země při řešení nových hrozeb podporovat.
Snahy Komise a celé Evropské unie, které reagují na tyto hrozby, nezačínají od nuly. Kvůli předchozí ptačí chřipce, jejímž původcem je virus H5N1, byla EU schopna zavést, společně s mezinárodními organizacemi, jako jsou Světová zdravotnická organizace, Světová banka atd., účinné postupy výměny informací a koordinace technické podpory, jakož i finanční nástroje, jako je svěřenecký fond Světové banky. Jak řekla paní Chanová, generální ředitelka Světové zdravotnické organizace, svět ještě nikdy nebyl na pandemii tak dobře připraven. Komise hrála a nadále hraje zvlášť důležitou roli v těchto systémech, jejichž složky nyní byly rozšířeny, aby pokryly všechny typy hrozící chřipky.
Tento týden předloží WHO v Ženevě první doporučení této skupiny, v níž Společenství hraje aktivní úlohu. V souladu s rezolucí Světového shromáždění musí být závěrečná doporučení předložena Výkonné radě WHO, která se sejde na konci ledna. Při této příležitosti musí být nalezena co nejlepší rovnováha mezi podporou výzkumu a rychlého vývoje nových zdravotnických produktů, jež ve velké míře pocházejí z výzkumu prováděného soukromým sektorem, na straně jedné, přičemž pro tento sektor představují v současné době klíčovou pobídku práva duševního vlastnictví, a spravedlností při poskytování přístupu k produktům vyvinutým v rámci tohoto výzkumu, na straně druhé.
jménem skupiny PPE. - Pane předsedající, nevyhnutelný příchod a opětovný výskyt pandemie chřipky vynesly otázku očkování do popřední zpravodajského zájmu. Pro rozvojový svět se však jedná o problém dlouhodobý a přetrvávající. Otázka k ústnímu zodpovězení z dnešního dopoledne se dotýká velmi důležitého bodu, jakým je pokrytectví a obava západního světa, který po rozvojových zemích požaduje materiál pro očkovací látky na ochranu svých bohatých občanů a který má pak tu drzost prodávat tytéž očkovací látky zpět chudým.
Kromě toho, že je potřeba, aby měl rozvojový svět podobný přístup k očkování proti chřipce, se musíme snažit o vytvoření systému, jehož prostřednictvím by nejchudší obyvatelé světa, pro něž jsou téměř bez výjimky choroby větším rizikem, měli možnost, kterou na západě považujeme za samozřejmou, chránit se před chorobami, jimž je možné předejít. Tuberkulóza je dobrým příkladem rozdílu mezi námi a našimi sousedy v rozvojovém světě. V Evropě je dětem běžně aplikována vakcína BCG, která má více než 80% účinnost. V důsledku toho již tuberkulóza nepředstavuje pro Evropu trvalou hrozbu, jak tomu kdysi bylo.
V rozvojovém světě je naproti tomu 26 % úmrtí způsobeno tuberkulózou, a těmto úmrtím bylo možné zabránit. Účinek tuberkulózy v těchto zemích zhoršuje skutečnost, že se jedná o vysoce infekční chorobu, jež se přenáší vzduchem a jež se snadno rozšiřuje ve stísněných místech, jako jsou města tvořená zanedbanými příbytky, která jsou tak obvyklá v mnoha rozvojových zemích. Připočteme-li k tomu skutečnost, že se u 50 % pacientů s nemocí AIDS v subsaharské Africe, kde jsou virus HIV či AIDS běžný, objeví tuberkulóza, vidíme, jaké štěstí máme, že žijeme v relativně kontrolovaném prostředí, kde existuje očkování, a že máme programy, jaké máme.
(ES) Pane Mitchelle, pokud jde o vámi vznesenou otázku výtahů, rád bych prozradil něco, co je možná tajnou součástí diskusí předsednictva. Na posledním zasedání předsednictva jsem kritizoval situaci, již jste právě popsal a která bohužel není problémem pouze ve Štrasburku. I v Bruselu jsme se v některých týdnech nemohli pohybovat v labyrintu parlamentních budov, protože výtahy byly mimo provoz.
jménem skupiny S&D. - Pane předsedající, chtěl bych sněmovnu navrátit od výtahů zpět k očkovacím látkám, které zachraňují životy. Domnívám se, že je to přesně to, na co bychom se měli zaměřit. Podporuji samozřejmě výzvu, již jsme slyšeli ohledně viru typu A (H1N1), avšak mám v úmyslu jít mnohem dál: pane Komisaři, existují totiž systémy, které fungují, a očkovací látky fungují. Pohleďme na pneumokokové onemocnění. Je to bakteriální infekce, která způsobuje zápal plic, meningitidu a otravu. Z nemocí, proti nimž existuje očkování, způsobuje u dětí do pěti let nejvíce úmrtí, a i když se jedná o smrtelnou chorobu, je relativně neznámá..
Připomněl bych sněmovně, že rozšířený přístup k základním očkovacím látkám je klíčovým nástrojem pro dosažení čtvrtého rozvojového cíle tisíciletí: snížení úmrtnosti dětí o dvě třetiny do roku 2015. Musíme zajistit poskytování těchto očkovacích látek zemím, které je nejvíce potřebují. Jedná se o jednoduchý krok, který vcelku jednoduše zachrání miliony dětských životů. Tato sněmovna má před sebou písemné prohlášení o této věci, které zahrnuje sdružování patentů. Vyzývám poslance, aby toto prohlášení podepsali a aby vykonali něco přínosného.
Netvrdím, že řešení je jednoduché, zejména - nikoli však výhradně - protože otázka dostupnosti očkovací látky je zcela nesrovnatelná s otázkou dostupnosti léků, a to přinejmenším ze dvou důvodů: malý počet výrobců a stále ještě obtížná kontrola mrazicího řetězce. Můžeme však pozorovat i pozitivní prvky: skutečnost, že virus prozatím nemutuje, a že byla ohlášena dostupnost tří miliard dávek každý rok. Toto jsou nesporná fakta a ta vyžadují přijetí a podporu strategie na celosvětové úrovni.
Pane předsedající, pane komisaři, nejprve bych ráda zdůraznila důležitost otázky, již položil pan Goerens a která je věcí základní spravedlnosti. Jsme si všichni velmi dobře vědomi skutečnosti, že při pandemie chřipky typu A ponesou břemeno tohoto problému a následky šíření viru jižní země, a nikoli země severní. Každým rokem nečinně přihlížíme, jak tisíce obyvatel umírají v důsledku pandemií, které již byly v severních zemích vymýceny, nebo jsou léčitelné, a jejich seznam je velmi dlouhý: malárie, horečka dengue, žlutá zimnice či tuberkulóza. Seznam je nekonečný, my se však jen díváme a nic ohledně této záležitosti neděláme.
Chceme vlastně tento problém řešit jako problém veřejného zdraví, nebo jako obchod? Pokud chceme tento problém řešit jako problém veřejného zdraví, pak musíme zajistit rovný přístup k léčbě ve všech oblastech světa, a musíme tudíž vyvinout účinnější úsilí. Proto bych se ráda zeptala, zda, a já doufám, že tomu tak není, čekáme na to, až bude v Evropě nadbytek zásob očkovací látky nebo až se vedlejší účinky ukáží jako příliš škodlivé, než projevíme naši štědrost a začneme najednou nezbytnou očkovací látku dodávat jižním zemím.
Dámy a pánové, válka Gruzínce hluboce poznamenala a země stále čelí zásadním problémům, jako je zajištění základních potřeb tisícům vysídlených osob. V důsledku toho s potěšením konstatuji, že provádění balíčku pomoci po ukončení konfliktu, který připravila Evropská komise s podporou členských států, funguje dobře. Jak je vám známo, představuje balíček Evropské komise pro období 2008-2010 pomoc ve výši až 500 milionů EUR. Některé z oblastí, na něž se balíček zaměřuje, zahrnují potřeby vnitřně vysídlených osob a hospodářská opatření, jejichž cílem je dosáhnout hospodářského růstu a podnítit vytváření pracovních míst. Evropská komise kromě toho navrhla, aby Gruzie mohla čerpat makrofinanční pomoc ve výši až 46 milionů EUR pro překonání dopadů finanční a hospodářské krize v této zemi.
Pracovní skupina pro vnitřně vysídlené osoby a humanitární aspekty, jíž spolupředsedají Evropská komise a UNHCR, diskutuje v současné době o souboru opatření, jež mají být přijata za účelem návratu uprchlíků, vnitřně vysídlených osob a jiných vysídlených osob. Zároveň přinášejí v Abcházii a Jižní Osetii určité pozitivní výsledky dva mechanismy pro předcházení incidentům a odpověď na ně, a to v tom smyslu, že došlo ke snížení počtu incidentů a k usnadnění přechodu hranic pro tyto osoby.
Vezmeme-li v úvahu nedávné události, je důležité posílit v Gruzii stabilitu, bezpečnost a prosperitu. Hospodářské a politické reformy jsou v této zemi potřebnější než kdykoli před tím. Východní partnerství, jež bylo zahájeno v květnu v Praze, je důležitým rámcem pro posílení podpory, kterou Gruzii poskytujeme jak na dvoustranném, tak na mnohostranném základě společně s dalšími partnery v regionu. Jedním z klíčových prvků je návrh na vytvoření silnějších politických a obchodních vazeb. Podle východního partnerství se Rada ve složení pro vnější vztahy v září dohodla, že pro všechny tři země jižního Kavkazu, včetně Gruzie, musejí být připraveny směry pro jednání o nových dohodách.
Navrhneme, aby nová dohoda s Gruzií zahrnovala mimo posílení našich politických vztahů také vytvoření rozšířené a komplexní zóny volného obchodu. Je důležité zmínit, že tato zóna by zajistila postupné sbližování gruzínského hospodářství s vnitřním trhem EU. Není potřeba připomínat, že si tento ambiciózní dlouhodobý cíl vyžádá také úsilí a podporu ze strany Gruzie zaměřené na provádění reforem. Jednání o rozšířené a komplexní zóně volného obchodu budou zahájena až po splnění nezbytných podmínek.
Zatřetí, válka v Jižní Osetii prokázala, že neexistuje nic jako zamrzlý konflikt. Pojem zamrzlý v sobě nese prvek usmíření. Nedostatečný zájem na straně mezinárodního společenství by mohl vést k zakonzervování situace a nevyřešený konflikt je potenciální hrozbou pro mír a stabilitu. Rok po konfliktu ještě jednou zdůrazňuji úspěchy Evropské unie a francouzského předsednictví při dosahování rychlého příměří a úspěchy pozorovatelské mise. Přítomnost evropských pozorovatelů je zárukou, že ani jedna strana nemůže od nynějška svévolně tvrdit, že s projevy nepřátelství začala druhá strana. Úsilí by nyní mělo být namířeno směrem k politické dohodě, ať je jakkoli obtížná, a mělo by být podpořeno pokračování politických jednání zahájených v Ženevě bezprostředně po válečném konfliktu.
Paní předsedající, dámy a pánové, zástupci Komise, vítáme nestranné a nezávislé vyšetřování gruzínského konfliktu z roku 2008, které provedla mezinárodní vyšetřovací mise vedená švýcarskou diplomatkou Heidi Tagliaviniovou a zprávu o tomto vyšetřování. Předtím, než v Jižní Osetii vypukly v noci ze 7. na 8. srpna 2008 nepokoje, které si vyžádaly mnoho civilních obětí, jsme byli svědky měsíců provokace ze všech stran. Ruská vojenská intervence, včetně invaze do Gruzie, byla nepřiměřená a neodůvodněná. Obě strany konfliktu nesou vinu za porušování mezinárodního humanitárního práva, což bylo potvrzeno také touto zprávou a různými organizacemi, jako je Human Rights Watch.
Co musíme udělat nyní? Rusko musí plně respektovat mírovou dohodu. Nejprve se musí stáhnout z oblastí, jež od 7. srpna 2008 okupuje. Mělo by umožnit okamžitý, volný a neomezený přístupu do Jižní Osetie členům pozorovatelské mise EU a mezinárodním organizacím, včetně OSN, aby mohli dohlížet na příměří a poskytovat humanitární pomoc. Přibližně 25 000 až 30 000 Gruzínců v Jižní Osetii zůstává vysídleno a de facto orgány Jižní Osetie jim musejí usnadnit návrat do jejich domovů.
Územní celistvost Gruzie nesmí být zpochybněna. V této zemi se však objevují znepokojující známky autoritářství. Zneužívání právního systému prezidentem Saakašvilim, rostoucí nepřátelství vůči odlišným názorům, pokračující oslabování svobody slova a občasná konfrontační nacionalistická rétorika, to vše Gruzii poškozuje. Gruzie bude schopna návratu k proevropskému a demokratickému směřování a bude se moci stát zemí atraktivní pro jiné země regionu, pouze pokud bude podporovat ideály, k nimž se přihlásila během Růžové revoluce. Všechny zúčastněné strany by měly bona fide využít možností, která skýtají ženevská jednání. Situací na Kavkaze je potřeba se vážně zabývat na příštím summitu EU-Rusko.
jménem skupiny ALDE. - (ET) Paní předsedající, dámy a pánové, jménem Skupiny Aliance liberálů a demokratů pro Evropu mám tu příležitost vyjádřit panu zpravodajovi souhlasné stanovisko. Tato zpráva má mimořádně velký význam, i když pouze vyvrací rozšířený mýtus - mýtus šířený Ruskou federací -, že tuto válku začala Gruzie. Zároveň je tato zpráva vyvážená a kritizuje obě strany konfliktu, a dokonce uvádí, že ani jedna ze stran nemohla konfliktu předejít. Zpráva je jistě důležitá, protože velmi jasně uvádí skutečnost, že Ruská federace - od samého počátku konfliktu - organizovala výcvik na území Jižní Osetie a poskytla jejímu obyvatelstvu vojenskou technologii a také další vojenské vybavení.
Dalším zásadním momentem v této zprávě je zcela jistě otázka "pasportizace", kterou Ruská federace provádí po mnoho let v Abcházii i Jižní Osetii, čímž se dostává do rozporu s mezinárodním právem, nemluvě o podkopávání dobrých sousedských vztahů. Ačkoli zpráva velmi jasně říká, že tato pasportizace neučinila z obyvatel žijících v Jižní Osetii či Abcházii občany Ruské federace, jsou tito obyvatelé stále gruzínskými občany pouze de jure, a také proto tvrzení Ruské federace, že pouze chránila své občany v Jižní Osetii nebo posílala své lidi na jejich ochranu, zcela jistě neobstojí. Jinou důležitou částí zprávy je jistě zmínka o etnických čistkách v gruzínských vesnicích na území Jižní Osetie. To je velmi důležitý moment. Zpráva však bohužel nezmiňuje etnické čistky prováděné Ruskou federací v Abcházii od roku 1991, kdy bylo z důvodu vyhlášení nezávislosti Gruzie téměř čtvrt milionu Gruzínců nuceno opustit svou zemi.
Nakonec bych, paní předsedající, ráda řekla, že nejdůležitější ze všeho je samozřejmě skutečnost, že je ve zprávě poukázáno na to, že je nutné respektovat nezávislost, autonomii, suverenitu a územní celistvost Gruzie. Dnešní otázka pro nás zní, zda je toho skutečně možné dosáhnout, a jelikož zanedlouho oslavíme 20 let od pádu Berlínské zdi, ráda bych se, dámy a pánové, zeptala, kdy budeme moci oslavit sjednocení Abcházie a Jižní Osetie s Gruzií?
Tato zpráva velmi jasně uvádí, že obě strany nesou odpovědnost za vyhrocení situace až ke konfliktu, který nakonec propukl v srpnu 2008. Je jasné, že Rusko již před tím upevňovalo svou vojenskou přítomnost v Jižní Osetii, jež byla gruzínským územím. Je však také jasné, že tyto provokace vedly k přehnané reakci gruzínského prezidenta Saakašviliho. Je důležité, že zaznělo, že odpovědnost nesou obě strany, a my se nyní musíme zabývat tím, jak se věci mohou vyvíjet v budoucnu. V tom spočívá velký přínos této zprávy. Jsem rovněž zcela zajedno s každým, kdo říká, že je nezbytné respektovat územní celistvost Gruzie a všech zemí. Je nutné dodržovat mezinárodní právo.
Během naší nynější diskuse - člen Komise navrhl přejít k zóně volného obchodu s Gruzií a Parlament bude diskutovat o makrofinanční pomoci pro Gruzii - je jasné, že EU musí rovněž zvážit stanovení podmínek pro Gruzii, jako je například omezení jejího vojenského rozpočtu. Rozpočet na obranu byl v minulých letech navyšován, čímž se omezovaly jiné oblasti rozpočtu, jako jsou sociální věci, občanská společnost a svoboda sdělovacích prostředků. EU toto musí sledovat velmi bedlivě. Stručně řečeno, je důležité, aby úsilí EU o podporu zmírňování útočného vyjadřování a finanční pomoc byly doprovázeny podmínkami.
Vážená paní předsedající, kolegyně a kolegové, jménem politické skupiny ECR i jménem delegace Evropského parlamentu pro spolupráci s parlamentem Gruzie, které předsedám, vítám zprávu, kterou Komise předkládá. Zpráva je důvěryhodná, ani jedna ze stran konfliktu ji nezpochybnila. Situaci v Gruzii pečlivě sledujeme a sledujeme také informace o přípravě členství Gruzie v NATO. Jednoznačně podporujeme územní celistvost a svrchovanost Gruzie jako nezávislého státu. Nemůžeme přijmout představu o tom, že by se Gruzie či jiné země měly nacházet v oblasti výlučného zájmu Ruské federace či kterékoli jiné země. v souvislosti s válečným konfliktem, který v Gruzii proběhl před rokem, sledujeme s velkým znepokojením situaci zejména v Jižní Osetii. Jsme znepokojeni stavem dodržování dohod o zastavení bojů, a zvláště znepokojeni situací uprchlíků, kteří byli nuceni opustit své domovy a nemohou se do nich vrátit. Humanitární pomoc Evropské unie se bohužel v současné době do oblastí Abcházie a Jižní Osetie nedostává. V těchto oblastech trpí jak etničtí Gruzínci, tak ostatní obyvatelé. A v těchto oblastech k naší velké lítosti nemohou pracovat ani nezávislí míroví pozorovatelé vyslaní do Gruzie Evropskou unií.
Zpráva konstatuje, že obě strany konfliktu porušily mezinárodní právo. Naší úlohou není soudit, nicméně ze zprávy vyplývá, že kroky Ruské federace výrazně přesahují obecnou představu o nutné obraně. Velice nás znepokojují informace o etnických čistkách a násilí proti civilnímu obyvatelstvu, které podle zprávy proběhlo jak během konfliktu, tak i po jeho skončení. V další práci meziparlamentního výboru budeme podporovat okamžité ukončení veškerého násilí, okamžité uvolnění blokád, které brání doručování humanitární pomoci těm, kdo ji skutečně potřebují, a přístupu mezinárodních mírových pozorovatelů, a maximální zmírnění dopadu konfliktu na nevinné civilní obyvatelstvo. Budeme podporovat veškeré kroky, které povedou k ukončení konfliktu a k obnovení územní celistvosti a svrchovanosti Gruzie.
Vítěz samozřejmě byl a je: Rusko. S pomocí gruzínského prezidenta Kreml dokončuje, rozhodně a vojenskými prostředky, politické připojení Abcházie a Jižní Osetie. Tím, kdo prohrál, je gruzínský stát, ačkoli může sám sebe utěšovat podporou ruské ortodoxní církve, která nadále tvrdí, že Abcházové a Jihoosetové jsou gruzínskými občany. Rád bych zdůraznil tento chvályhodný postoj moskevského patriarchátu, který, jak jsem si jist, je příkladem, jež by měly váhající členské státy následovat.
Vzhledem k tomu, že mezinárodní média bohužel často přinášela jednostranně zaměřené zprávy, pokud jde o fakta a pozadí války, bych rád vyjasnil řadu otázek. USA ostře odsoudily ruskou vojenskou akci, označily ji za zastrašování a demonstraci síly a obhajovaly postoj Gruzie. První věc, jíž je zde potřeba připomenout, je, že Rusko nebylo agresorem a pouze reagovalo na válku zahájenou panem Saakašvilim. Ten si byl plně vědom, že když provádí program opětovného sjednocení, čelí všemocnému protivníkovi, avšak počítal s tím, že mu NATO a USA budou krýt záda, a proto se rozhodl získat odpadlické provincie zpět za pomoci síly.
Také další hlavní závěry mise mají globální význam. Jsou to tyto: žádné další mírové mise ze sousedních zemí, neboť ty obvykle hájí určité oblasti (zones d'état), a nikoli mír. Měl by být zohledněn dopad politického a diplomatického nátlaku ze strany velmoci vůči malému a nepodřízenému sousedu, nemluvě o možné ztrátě důležitých součástí území v důsledku plíživé anexe. Není vítězů v tomto konfliktu. Je-li mezi těmi, kdo zcela prohráli, mezinárodní společenství, utrpěla kultura spolupráce.
(SL) Paní předsedající, pane komisaři, v září minulého roku jsem měl příležitost osobně navštívit Tbilisi. Otázka územní celistvosti a stability Gruzie je úzce spjata se stabilitou celého regionu, jehož dějiny jsou bohužel stabilně nestabilní. Neexistuje jediná pravda, pravd je několik a často si vzájemně odporují. Když politici, jež přijímají rozhodnutí, ztratí soudnost, jsou dopady nepředvídatelné a rozsáhlé. Přímé i nepřímé škody jsou obrovské, avšak důsledky postihnou v první řadě nevinné obyvatelstvo.
K úspěchu nemůže vést ani zásah významných mocností, ani podpora jedné či druhé strany. Potřebujeme učinit kroky k obnovení a posílení důvěry, která v současnosti neexistuje. Kavkaz je složitým regionem a má, stejně jako Balkán, bohatší historii, než jakou je schopen strávit a s jakou se schopen se vyrovnat. Uspěchaná rozhodnutí a xenofobie nikdy nebudou cestou k úspěchu. Ačkoli nedodržování práv a legitimních svobod menšin jsou hlavní příčinou konfliktu, mají tyto důvody širší základy a patří k nim i příčiny hospodářské povahy, v první řadě energie a geopolitika. Geopolitika však vyžaduje, aby významné mocnosti jednaly odpovědně, neboť tam, kde se válejí sloni, roste jen málo trávy. Musíme tyto slony poučit, že všechna tráva není jejich, a že nikdy jejich nebude.
(PL) Paní předsedající, domnívám se, že tato rozprava se začala zabývat především léčbou příznaků, jež jsou důsledkem závažné situace v Gruzii. Gruzie je v současné době zemí, kde se rozhoduje o pověsti Evropské unie jakožto velkého hráče na mezinárodní scéně. Pravdou na celé věci je, že nikdo nepřijal plán pana Sarkozyho, který již byl odložen do historických archivů, že Rusko trvá na vojenské integraci Abcházie a Osetie a že co se týká situace v Gruzii, nebude Evropská unie schopna získat status mocnosti, jejíž slovo budí respekt. Nejlepším důkazem toho je skutečnost, že komisařka Ferrero-Waldnerová není na dnešní rozpravě přítomna a že postoje Komise představuje pouze pan Orban. Paní Wallisová se zjevně nedomnívá, že by tato oblast byla dostatečně důležitá, soudě podle přísných limitů pro řečnickou dobu, které pro tuto záležitost stanovila.
(HU) Toto je otázka, která se týká významných mocností, ačkoli se jedná situaci v oblasti lidských práv. Jako figurky ve hře velmocí jsou obětmi této situace civilisté, menšiny a demokracie. Tam, kde se jedná o oddělení a rozdělení, je bezpečnost nahrazena nejistotou a namísto vyjednávání hovoří zbraně. Co je možné udělat? Evropská unie musí prokázat určitou míru důvěryhodnosti. I ve Francii, Rumunsku, Řecku a na Slovensku musí EU přijmout politiku v oblasti menšin, která menšinám zaručí právo na užívání jejich mateřského jazyka, podpoří jejich kulturu a dá jim více autonomie. Klíč k situaci v Rusku, Gruzii, Jižní Osetii a Abcházii leží v rukou EU. EU musí přijít s řešením a být schopna jít těmto zemím příkladem.
Paní předsedající, z tohoto konfliktu lze vyvodit jeden závěr, a to ten, že mezinárodní společenství po příliš dlouhou dobu a příliš ochotně souhlasilo s existencí tzv. zamrzlých konfliktů, které lze, jak uvedl můj kolega pan Kasoulides, postavit na úroveň appeasementu. Ústřední skutečností tohoto konfliktu je, že Gruzie nenapadla ruské území, zatímco Rusko napadlo území gruzínské, a to obrovskou vojenskou silou, a chystalo se obsadit hlavní město. Bylo to bezprecedentní porušení mezinárodního práva, které narušuje důvěryhodnost Ruska jako spolehlivého partnera.
Rád bych na úvod uvedl některé důležité informace o Sacharovově ceně za rok 2009. Konference předsedů Evropského parlamentu, jež proběhla dnes dopoledne, udělila Sacharovovu cenu za rok 2009 organizaci Memorial, jejímiž hlavními aktivisty jsou Oleg Orlov, Sergej Kovalev a Ljudmila Alexejeva, a všem dalším ochráncům lidských práv v Rusku, jež tato organizace zastupuje. V letošním roce jsme cenu udělili organizaci Memorial. Upřímně doufáme, že tím přispějeme k ukončení kolotoče strachu, nejistoty a násilí obklopujícího ochránce lidských práv v Ruské federaci.
Dovolte mi podělit se s vámi o mé velké potěšení, že mohu jakožto předseda Evropského parlamentu vyhlásit tuto cenu, a to zejména jako člověk pocházející z hnutí Solidarita. Svého času jsme měli závažné problémy velmi podobné těm, které mají dnes naši kolegové a partneři v Ruské federaci. Jsem velmi rád, že pravda a svoboda nakonec vždy zvítězí. Tak tomu bylo v mnoha zemích střední a východní Evropy. Skutečnost, že Rusové, kteří dnes hledají pravdu, se nemohou svou činností zabývat svobodně, je velkým problémem pro celou Evropu a osobní tragédií pro ně samotné. Účelem této ceny je, abychom my, poslanci Evropského parlamentu, vyjádřili svou podporu jejich aktivitám.
Chtěl bych využít této příležitosti a říci, že oba nominovaní, jež tento rok Sacharovovu cenu nezískali, mají naši velkou podporu, a že bychom měli také zmínit jejich jména, neboť se jedná o osoby, které na nás udělaly mimořádně silný dojem. Skutečnost, že jsme uvedli jejich jména, skutečnost, že s námi byli při tolika rozpravách, mnoho vypovídá o naší velké podpoře toho, co udělali. Náš respekt a uznání si zaslouží nejen vítěz ceny, ale též nominovaní.
Žádám proto, aby o pozměňovacím návrhu č. 70, který na podporu odvětví mléka, jež se, jak všichni víme, nachází v mimořádně závažné situaci, navrhuje vyčlenit položku ve výši 600 milionů EUR, bylo hlasováno bezprostředně před pozměňovacím návrhem č. 812, který navrhuje položku ve výši 300 milionů. Zdůraznil bych, že tato položka ve výši 600 milionů EUR byla jednomyslně schválena Výborem pro zemědělství a rozvoj venkova a získala podporu široké většiny v této sněmovně na minulém zasedání konaném dne 17. září, když jsme hlasovali o usnesení o podpoře odvětví mléka a o krizi, které toto odvětví čelí.
Pane předsedající, Guinea - Conakry potřebuje podporu mezinárodního společenství. Po smrti prezidenta Contého se moci chopila vojenská junta. Přestože byla kritizována mezinárodním společenstvím, dostalo se jí podpory na domácí půdě, protože slíbila rychlý přechod k civilnímu režimu se svobodnými volbami. Vůdce junty kapitán Dadis Camara, se zavázal nekandidovat v prezidentských volbách, ale po katastrofální správě země - bez rozpočtu, bez zadávání veřejných zakázek formou veřejné soutěže a bez základních služeb pro obyvatelstvo - mu moc zachutnala a lpí na ní tak silně, že nyní ve volbách kandiduje. Jeho volební kampaň se opírá o veškeré organizační, mediální a hospodářské zdroje země. Vzhledem k nedodržení závazků, které junta dříve učinila, zorganizovala opozice demonstraci, která byla prezidentskou gardou surově potlačena. Následkem bylo 150 mrtvých a více než 1 000 zraněných a mnoho žen bylo znásilněno a bylo jim rozpáráno břicho.
Pane předsedající, když se na konci minulého roku kapitán Camara stal vedoucím představitelem vojenské junty, která převzala moc po smrti prezidenta Contého, mezinárodní společenství bohužel naivně věřilo, že kapitán Camara uspořádá svobodné a demokratické prezidentské volby, kterých se nebude účastnit. Nyní víme, že když se 28. září shromáždilo na národním stadionu více než 50 000 stoupenců opozice, aby protestovali proti změně plánů kapitána Camary a nedodržení jeho slibů, poslal proti nim vojenské jednotky. Více než 150 osob zemřelo, více než 1 200 bylo zraněno a došlo k velkému počtu znásilnění.
Jsem potěšen, že Javier Solana, vysoký představitel Evropské unie pro společnou zahraniční a bezpečnostní politiku, tak pohotově promluvil. Rád bych poděkoval francouzské vládě za pozastavení vojenské spolupráce s Guinejí. Od masakru však uplynuly tři týdny a tato opatření nepřinesla žádné viditelné výsledky. Proto se domnívám, že Evropská unie by se měla společně s OSN a Africkou unií zaměřit na vyvíjení tlaku na Guineu a zavést co nejpřísnější sankce. Jen tak budeme moci mluvit o tom, že kapitán Camara předá svou moc.
Doufám, že toto je první krok k tomu, aby Evropská unie přehodnotila svoji obchodní politiku vůči rozvojovým zemím. Jako jeden z nejdůležitějších a největších světových hráčů v oblasti obchodu a také rozvoje máme obrovskou zodpovědnost. Musí panovat jednotný přístup, pokud jde o náš vztah k tomuto typu režimu a náš obchod s ním. V průběhu let jsme se snažili dohodu o rybolovu zdokonalit požadavkem, aby část peněz z dohody byla vyčleněna na podporu místního rybolovu. Vlastní vyhodnocení Komise však ukázalo, že peníze ve skutečnosti nejsou využívány k účelům uvedeným v dohodě, ale místo toho jdou přímo na podporu tohoto typu režimu. Evropská unie nesmí nadále tuto podporu poskytovat.
jménem skupiny ALDE. - (SV) Pane předsedající, nebudu opakovat všechna ta rozumná a citlivá slova, která již zazněla z úst mých kolegů poslanců. Nejprve bych rád řekl, že jsem velmi potěšen, že je zde dnes tato otázka projednávána. Krátce se zmíním o diskusi k dohodě o rybolovu, kterou jsme ve výboru vedli dne 30. září. Když jsme projednávali tuto otázku, mohli byste si myslet, že se EU právě chystá uzavřít dohodu o obchodu s jakoukoli tradiční západní demokracií. Nikde v diskusi ani v dokumentech nezazněla zmínka, že dohoda, kterou jsme měli před sebou, má být uzavřena s národem, který se nachází v takové situaci, v jaké se dnes nachází, a jež byla již v této sněmovně velmi dobře popsána.
Mnoho lidí bylo možná toho názoru, že rybolov a lidská práva jsou zcela samostatné otázky a že bychom je neměli míchat dohromady. Osobně nemohu pochopit, jak by někdo mohl jako politik smýšlet tímto způsobem. Skutečnost, že hlasování ve výboru skončilo v poměru 11 : 9 ve prospěch neuzavření dohody, je také velmi zneklidňující. Znamená to, že v Parlamentu byla docela silná skupina, která přinejmenším v té době zastávala názor, že uzavřít dohodu o obchodu se zemí, jako je Guinea, v níž vládne takový režim, je naprosto v pořádku. Jsem potěšen, že mohu říci, zaprvé, že nyní je míra shody na našem jednoznačném postupu, pokud jde o Guineu, mnohem vyšší, a zadruhé, že existuje široká podpora pro to, aby Rada nyní tuto dohodu stáhla. To mě nesmírně těší.
Jako zástupci demokratických zemí musíme žádat, aby junta okamžitě odstoupila a všechny osoby zodpovědné za krvavý masakr civilistů, střílení do davů a veřejné znásilňování žen byly vydány spravedlnosti. Guinea je zemí s velkým hospodářským potenciálem, avšak přesto je jednou z nejchudších zemí na světě a jedním z nejvíce zkorumpovaných států v Africe, a další diktatura vojenské junty by mohla vést k občanské válce a destabilizaci situace v celé západní Africe.
Pane předsedající, požádal jsem o možnost vystoupit, pouze abych učinil komentář k návrhu na pozastavení stávajícího protokolu o rybolovu mezi EU a Guineou. Pochybuji, zda brutální režim, který neváhal zmařit životy 156 svých občanů a je odpovědný za tolik dalších zvěrstev, vůbec pocítí tak nepoměrně malý postih v této otázce. Měli bychom také vzít v úvahu, že pokud jde o tuto dohodu, existují právní závazky vůči osobám zaměstnaným v odvětví rybolovu v Guineji, které s tímto brutálním režimem nemají nic společného. Proto skupina PPE váhá s podporou tohoto pozastavení.
Pane předsedající, příběh Guineje-Conakry následuje neblaze proslulý africký scénář: diktátorský vládce, vojenský převrat, jeden autoritářský režim střídající druhý a většina obyvatelstva neustále žijící v nejhlubší bídě. Značné nerostné a ropné zdroje by mohly z Guineje učinit jeden z nejvíce vzkvétajících afrických států. Místo toho živí bohatství konflikty a bídu, a to nejen v Guineji, ale v celém regionu, který v uplynulých 20 letech zažil děsivé krveprolití a trvalou nestabilitu.
V minulosti jsem naléhal na Evropskou komisi, aby pomohla vytvořit cosi na způsob kimberleyského procesu pro jiné suroviny než pouze diamanty s cílem zajistit, aby činnost těžebních společností nepodporovala občanskou válku nebo kruté diktátory, jako například kapitána Camaru v Guineji. Proto jsem obzvláště znepokojen velmi čilými obchodními vztahy mezi Guineou a čínskými podniky a doufám, že Komise a Rada sdělí Pekingu naše očekávání, že jeho tamní obchodní aktivity by neměly vyvolávat vnitřní spory ani dále podkopávat lidská práva v Guineji. Stejně jako pan Kasoulides se však obávám, že návrhy na zrušení dohody o rybolovu s EU potrestají pouze místní společenství, a nikoli vojenskou juntu.
Guinea podepsala dohodu z Cotonou, která požaduje dodržování lidských práv a demokracie. To je základní předpoklad. Skutečně musíme trvat na tom, aby se demokratický vývoj země ubíral náležitým směrem, pokud uzavíráme více dohod o spolupráci na základě dohody z Cotonou. Jak jsme již slyšeli, situace v Guineji je v současné době netolerovatelná a vyžaduje rychlou odezvu a možné sankce. Guinea disponuje významnými zásobami rudy, a má tedy velký potenciál k rozvoji. Zároveň je jednou z nejvíce zkorumpovaných zemí na světě. Je skutečně politováníhodné, že čínské státem vlastněné společnosti a podniky, které v Guineji investují, netrvají na jakémkoli druhu závazku vůči lidským právům.
Zadruhé, Komise vítá rozhodnutí generálního tajemníka Organizace spojených národů ustavit mezinárodní vyšetřovací výbor, který by vyšetřil masakr z 28. září a postavil před soud pachatele těchto činů. Je pro nás nesmírně důležité učinit konec jejich beztrestnosti a zhoršujícímu se stavu lidských práv v Guineji. Mezinárodní vyšetřovací výbor a předběžná šetření provedená Mezinárodním trestním soudem pomohou situaci v tomto ohledu zlepšit.
Pane předsedající, Írán je charakteristický svojí jazykovou, náboženskou, etnickou a politickou rozmanitostí. Šíitská většina žije po boku sunitů, stoupenců zoroastrismu, křesťanů, židů a bahaiů. Perská většina sdílí zemi s velkým počtem etnických menšin, které tvoří téměř polovinu obyvatelstva: Azery, Araby, Kurdy, Balochy a dalšími. Ve městech žije početná moderní střední třída a mnoho mladých lidí, kteří jsou připraveni žít v Íránu 21. století. Režim je veškerým tímto rozruchem a spletitostí vyděšen, neboť by raději viděl prostý Írán: prostý ve smyslu náboženského fanatismu, izolace země a prostý ve smyslu veřejného mínění zastrašovaného násilným útlakem.
Toto usnesení popisuje systematické porušování lidských práv, kterému jsou Íránci vystavováni ve své vlastní zemi, včetně častého uplatňování trestu smrti, dokonce i v případě dětí, kamenování mužů a žen, rozsáhlého omezování svobody projevu a pronásledování náboženských a etnických menšin. Tímto usnesením vysílá Parlament dva samostatné signály. První z nich je určen íránskému lidu: Evropa vidí v Íráncích, a zejména v těch mladých, naději pro budoucnost, ve které jejich země přijme demokracii a svobodu a zaslouženě v regionu převezme důležitou úlohu. Druhý signál je určen íránskému režimu: sdělujeme mu, že Írán nikdy nevyužije svůj nesporný potenciál, dokud budou násilí a tmářství hlavními rysy politického režimu, který se pouze formálně hlásí k hodnotám, jako je spravedlnost a mír a který nadále surově utlačuje své obyvatelstvo.
Stávající samovolná izolace vede Írán do záhuby a má zhoubý vliv na sousední země a na zbytek světa. Nemůžeme nečinně stát a přihlížet popravám nezletilých pachatelů oběšením, únosům lidí a svévolnému násilí, které na občanech páchá jejich vlastní režim. Jsme zde, abychom opakovaně prohlásili, že ti, kdo jsou vinni spácháním trestných činů proti lidskosti, musí být a budou potrestáni, a budeme i nadále stát za íránským lidem při uplatňování jeho práva na svobodu projevu a na pokojné demonstrace za svobodu a demokracii.
Situace se zhoršila během vlády Mahmúda Ahmadínedžáda, který výkon svého prezidentského úřadu zahájil opakovaným popřením holocaustu a práva Státu Izrael na existenci. Od roku 2005 se počet poprav v Íránu zčtyřnásobil a Írán je jedinou zemí na světě, která popravuje nezletilé pachatele trestných činů. Systematické používání mučení ve vězeních a používání středověkých trestů, jako například amputace nebo kamenování, jsou známé, ale režim zažívá obtížnou situaci, jak ukázaly desítky tisíc osob, které měly dostatek odvahy, aby po minulých volbách vyšly protestovat do ulic.
Mladá žena Neda Agha-Soltanová, která byla zabita na ulici, protože se jako žena a občanka postavila za svá práva, se stala nejen symbolem útlaku, ale také touhy po svobodě lidu, kterému Evropa musí pomoci. Jak můžeme pomoci? Jedním způsobem je využití Evropského nástroje pro demokracii a lidská práva. Dalším konkrétním návrhem je pojmenovávání ulic a náměstí v našich městech po Nedě Agha-Soltanové. Tak by byla nejen připomenuta její oběť, ale vyjádřili bychom tím také svou solidaritu s íránskou opozicí a zajistili vyšší informovanost a povědomí o tak vážné situaci mezi evropskými občany. Rád bych vedle portrétu Aung San Suu Kyiové zobrazeného na jedné straně budovy Evropského parlamentu v Bruselu viděl portrét Nedy Agha-Soltanové.
V EU ale razíme politiku usmiřování. Jen tento týden jsme souhlasili, že budeme podporovat Rusko v obohacování jaderných palivových článků pro Ahmadínežáda, výměnou za jeho záruku, že ukončí svůj vlastní program obohacování jaderného materiálu. On ale tuto záruku neposkytl a ani neumožnil inspektorům volný přístup kesvým jaderným zařízením. Dalším pokračováním této politiky usmiřování pouze podporujeme muláhy. Musíme přistoupit k tvrdým sankcím. Tvrdost je jediným jazykem, kterému muláhové rozumějí.
Je také zmíněna skutečnost, že jsou v Íránu stále popravovány osoby, které byly v době spáchání činu nezletilé. Írán je jedinou zemí, která stále ještě popravuje osoby, které byly v době spáchání činu nezletilé. Írán ratifikoval Mezinárodní pakt o občanských a politických právech a Úmluvu o právech dítěte, a musí proto přijmout vnitrostátní zákon zakazující popravy nezletilých. Íránskému parlamentu byl předložen návrh zákona a my nyní musíme vyzvat své tamní kolegy, aby udělali vše, co je v jejich silách, aby průchodu tohoto návrhu zákona nebylo dále bráněno. Považuji to za velmi důležitý úkol.
jménem skupiny PPE. - (DE) Pane předsedající, dne 2. října tohoto roku zabránila íránská policie v poslední minutě jednomu muži v nástupu do letadla. Právník Abdolfattah Soltani měl v mém domovském městě Norimberku převzít za svoji odvážnou práci ve prospěch obětí politického pronásledování mezinárodní Cenu za lidská práva za rok 2009. Přestože měl platný pas, íránské úřady mu bez zákonného opodstatnění nepovolily opustit zemi. Jeho ženě bylo umožněno odcestovat. Jak správně uvedla, cituji: "Zraňuje mě, že v zemi, která se sama nazývá teokracií, jsou páchány činy, které s Bohem nemají nic společného".
Irácká vláda by se měla přestat řídit rozkazy muláhů v Teheránu. Irák by měl pochopit, že íránský režim nemá budoucnost a u moci se drží díky útlaku a popravám. Proto, je-li Irák suverénní zemí, měl by respektovat a provést usnesení Evropského parlamentu ze dne 24. dubna 2009 o táboru Ašraf, které ho vyzývá, aby ukončil veškeré nucené přesuny obyvatel tábora Ašraf v Iráku. Muláhové v Teheránu chtějí, aby byl tábor Ašraf zničen, a my v Evropě musíme tyto bezbranné íránské uprchlíky podporovat. To je naší morální povinností.
Když do hry vstoupí národní zájmy, zejména hospodářského charakteru, íránští pragmatici se sami připomenou. Mohou se tak dokonce odvolávat na zesnulého zakladatele Íránské islámské republiky ajatolláha Chomejního. Když bylo nutné si vybrat, také on rozhodně stavěl národní zájem nad náboženské požadavky. Naléhám tímto na Komisi a Radu, aby především v zájmu přijatelnějšího prostředí pro život íránského lidu a v zájmu bezpečnosti židovského státu Izrael zjistily, jaké mají ajatolláhové slabiny, aniž by přitom zapomínaly na arabský svět a Evropskou unii.
(HU) Před několika dny zde byl předseda Barroso a já jsem mu položila otázku, co by bylo možné učinit pro vyřešení krizové situace v oblasti dodržování lidských práv, která od podzimu 2006 panuje v Maďarsku, členském státu Evropské unie. Při několika příležitostech jsem zmínila, že mnoho set osob bylo vystaveno tak hrubé policejní brutalitě, že utrpělo vážná poranění, přičemž několik set osob bylo svévolně zatčeno a několik set osob prošlo zdlouhavým trestním řízením, které přitom prokázalo jejich nevinu. Předseda mi odpověděl, že toto jsou vnitřní záležitosti a Evropská unie do vnitřních záležitostí zasahovat nemůže. Ráda bych se zeptala na dvojí kritérium, které je uplatňováno, a na to, jaký je právní základ Evropské unie pro zasahování do záležitostí země mimo Evropskou unii, když není ochotná chránit lidská práva v členském státě Evropské unie. Ráda bych také využila příležitosti a požádala naše íránské přátele, ty, kteří patří k opozici, a i ty, kteří patří k vládní straně, aby pomohli Maďarům chránit jejich lidská práva.
(FI) Pane předsedající, Írán by měl hrát důležitou úlohu v mírových jednáních na Blízkém východě, k naší lítosti se ale zdá, že tato země se stále více vzdaluje od demokratického právního státu. Zaprvé, máme důvod vyjádřit vážnou pochybnost o volebních výsledcích z června minulého roku, které umožnily prezidentu Ahmadínežádovi setrvat v úřadu. Od voleb se celkový stav v oblasti lidských práv dokonce zhoršil. Mimoto se od roku 2005, kdy se Ahmadínežád ujal moci, počet vykonaných poprav zčtyřnásobil a Írán se stal zemí, která po Číně popravuje nejvíce osob na světě. Zadruhé, náboženská svoboda a svoboda projevu se nacházejí v žalostném stavu. Například sedm vůdců hnutí Bahá'í je stále vězněno pouze na základě svého náboženského přesvědčení.
Pane předsedající, zcela souhlasím s komentářem pana Czarneckiho. Útok na irácký tábor Organizace lidových mudžáhedínů Íránu (PMOI) v Ašrafu v Iráku v červenci minulého roku nelze nazvat jinak než jako surový a barbarský. Jedenáct osob bylo zabito a mnoho dalších zabito být mohlo; mnoho osob bylo brutálním způsobem zraněno - musíte shlédnout videozáznam, abyste si uvědomili, k jakému barbarství skutečně došlo. Armáda a vojáci si libovali v nejsadističtější podobě brutality. Výsledkem bylo 36 zadržených; neměli jinou možnost, než držet hladovku. Před dvěma týdny byly tyto osoby díky mezinárodnímu tlaku propuštěny - a mezinárodní tlak po 72 dnech držení hladovky: to kvůli ní si al-Málikího vláda podrobila lidi. . Tyto osoby jsou tedy uprchlíci; mají právo jít v bezpečí večer spát a ráno v bezpečí vstávat. Jak řekl pan Czarnecki, potřebujeme dvě věci: potřebujeme jednak stálou přítomnost OSN v této oblasti, která by nahradila Spojené státy, a jednak absolutní záruku zastavení přesunů.
Jen v několika minulých týdnech byl v Íránu velký počet osob popraven oběšením. Jedna z těchto osob, již zmíněný Behnoud Shojaee, který byl v době spáchání činu nezletilý, byl popraven i přes opakované žádosti EU o změnu jeho trestu. V Íránu budou pravděpodobně v nejbližší době popraveni další nezletilí. Jsme také znepokojeni situací sedmi vůdců hnutí Bahá'í v Íránu, kteří jsou již déle než 17 měsíců vězněni a musí čelit vážným obviněním, jako například obvinění ze špionáže a protistátní propagandy. Poslední plánované slyšení bylo opět odročeno, tentokrát na 18. října, a těchto sedm osob je od té doby ponecháno bez jakékoli zřejmé vyhlídky na řádné soudní řízení.
Konečně bych rád zdůraznit, že sdílíme znepokojení vyjádřené váženými poslanci, pokud jde o stav lidských práv v Íránu. Komise vývoj situace podrobně sleduje a bude i nadále využívat každé příležitosti a vyzývat íránské orgány, aby plnily své mezinárodní závazky v oblasti lidských práv, včetně dodržování Mezinárodního paktu o občanských a politických právech a Všeobecné deklarace lidských práv. Zlepšení stavu lidských práv v Íránu je klíčovým prvkem v přístupu Evropské komise k posílení politického dialogu a spolupráce s Teheránem v budoucnu.
Z tohoto důvodu musí Evropská komise co nejdříve zřídit zastoupení Evropské unie v Teheránu pro podporu a zesílení dialogu s íránskými vůdci a občanskou společností, zvláště s cílem podpořit mladé lidi, politické vězně a novináře. Evropská Komise se musí mnohem více zapojit do vyslání zvláštního vyslance Úřadem vysokého komisaře OSN pro lidská práva za účelem sledování situace politických vězňů a zajistit, aby íránské úřady plnily mezinárodní procesní normy a právní povinnosti v oblasti lidských práv.
autor. - Pane předsedající, podporuji toto usnesení, přestože si myslím, že není dostatečně kritické ke srílanské vládě. Letos jsme byli svědky děsivého vojenského útoku na území ovládané Tamilskými tygry, při kterém nebyl brán žádný ohled na životy nebo blaho občanů, kteří jsou dle mého názoru všemi stranami používáni jako loutky. Výsledkem útoku bylo 90 000 mrtvých. Bezmocný svět byl zděšen, nicméně ještě dnes je více než čtvrt milionu srílanských občanů zadržováno bez odpovídajících zdravotnických zařízení, čisté vody, hygieny nebo životního prostoru.
Lidé netrpí pouze následky občanské války, ale také důsledky tsunami a dalších přírodních katastrof. EU posílila zahraniční obchod se Srí Lankou a poskytuje ji vyšší celní preference než jakékoli jiné zemi v jihovýchodní Asii. Mezinárodní pomoc s sebou přináší povinnost politických sil na Srí Lance uplatňovat lidská práva. V přeplněných táborech s nedostatkem pitné vody a lékařského vybavení je zadržováno dvě stě padesát tisíc obyvatel . Organizacím poskytujícím pomoc je odmítán vstup. Mělo by být ve vlastním zájmu vlády zorganizovat co nejrychlejší návrat těchto lidí do domovských vesnic. Evropská lidová strana (Křesťanští demokraté) se zasazuje o to, aby byla svěřena klíčová úloha Mezinárodnímu hnutí Červeného kříže.
Dalšími oblastmi, které vyžadují změnu, jsou svoboda tisku a svoboda projevu. Únosy a věznění novinářů musí přestat. Kritické články by již neměly být trestány vězením. Jako člen delegace sdružení SAARC jsem měl možnost Srí Lanku mnohokrát navštívit. Věřím, že pokud se tamilští vůdci začlení do konstruktivní spolupráce, nový začátek pro tuto zemi nabídne mnoho příležitostí. To však předpokládá odmítnutí všech forem terorismu a násilí a spolupráci na strategii uplatňování lidských práv. V zájmu občanů Srí Lanky si přeji, aby se výraz, který jsem opakovaně slýchal - "válka je instituce" - konečně stal minulostí.
Radžapaksova vláda je vlastně diktaturou s velmi tenkým pláštěm demokracie. Vítám příležitost jeho vládu prostřednictvím tohoto usnesení odsoudit. Mám však výhradu vůči odstavci 4, protože hlavní terorismus vlastně vzešel z Radžapaksovy vlády proti lidu. Ačkoli se jako socialista domnívám, že partyzánství není v prostředí Srí Lanky řešením, tamilské obyvatelstvo má právo se bránit proti vojenskému útlaku.
Nejlepším způsobem ochrany tamilského obyvatelstva je společný boj tamilských a sinhálských dělníků a chudých proti současné vládě a její nové liberální politice a socialistická transformace srílanské společnosti, ve které by mohly být nesmírné zdroje této země využity ku prospěchu veškerého obyvatelstva. Jsem pyšný na to, že jsem přidružen k Jednotné socialistické straně na Srí Lance, která je sesterskou stranou Socialistické strany v Irsku a která se hrdinně postavila proti vládnímu šovinismu za práva Tamilů a Sinhálců a za práva Tamilů na sebeurčení.
V červenci zadržovala srílanská vláda na severovýchodě ostrova ve 30 táborech hlídaných armádou více než 280 000 osob. Uprchlíci mohou tábory opustit pouze za účelem neodkladné léčebné péče, ve většině případů s vojenským doprovodem. V některých táborech zemře každý týden převážně na úplavici více než 1 000 lidí. Životní podmínky jsou děsivé. Prezident Radžapaksa minulý týden oznámil, že propuštěno bude pouze 100 000 tamilských uprchlíků.
Pane předsedající, jako irský poslanec Evropského parlamentu jsem velmi potěšen, že moji kolegové z Irska, Joe Higgins a Proinsias De Rossa, nastínili různé obavy, pokud jde o Srí Lanku a Írán, a já s nimi souhlasím. Je na místě, aby se Irsko těmito problémy zabývalo, protože po mnoho let zažívalo v Severním Irsku diskriminaci a ztráty na životech. Jediné řešení však nakonec přináší diplomacie a diskuse. Z tohoto důvodu bych vyjádřil naději, že po přijetí Lisabonské smlouvy budou, doufejme, nové pravomoci a postavení, které získají prezident a vysoká představitelka, využity k tomu, aby do této oblasti vnesli zdravý rozum a porozumění, jež povedou k oddanosti diplomatickému a demokratickému způsobu života.
(FI) Pane předsedající, situací na Srí Lance jsme se zabývali a komentovali ji při četných příležitostech a někdy jsme téměř ztráceli naději na nalezení řešení. Dvacet pět let trvající konflikt však letos porážkou Tamilských tygrů skončil. Je příznačné, že dlouhý konflikt si vyžádal mnoho obětí, zvýšil počet vnitřních uprchlíků v zemi a rovněž způsobil hospodářské problémy a znesnadnil rozvoj právního státu. Nyní země vstoupila do nadějné, avšak kritické fáze.
(SL) Velice se přimlouvám za to, aby pořad jednání zůstal nezměněn. Byl jsem členem delegace Evropské lidové strany, která cestovala do Hondurasu a měla možnost se seznámit s tamější situací. Myšlenka, že se 29. listopadu uskuteční volby kvůli červnovým událostem, není pravdivá. Volby byly vyhlášeny šest měsíců před těmito událostmi a nemají žádnou konkrétní souvislost s následným politickým vývojem, stejně jako tento vývoj nemohl přispět k tomu, že se vyskytli noví kandidáti. Také si myslím, že volby dne 29. listopadu jsou část řešení, nikoli část problému. Všech hovoří pro to, že bychom měli ponechat pořad jednání ve stávající podobě a že bychom měli podporovat budoucí demokratický vývoj této země.
Dámy a pánové, chtěl bych říci všem, kdo mají stejný problém: děkuji, ale prosím vás, abyste si nebrali slovo. Můžeme zaznamenat přání každého z vás, ale tato přání nelze vzít v úvahu pro účely tohoto hlasování ani sčítání hlasů. Jsou zohledněna pouze v zápisu, nikoli za účelem sčítání hlasů. Je mi líto, ale měli byste své hlasovací doklady nosit vždy s sebou, protože hlasování se může konat kdykoli.
Zasedání z minulého týdne se týkalo také hospodářské a finanční situace. I když se objevují známky zlepšení stavu světového hospodářství, Evropská rada zdůraznila, není zde prostor pro sebechválu. Hrozí, že příští tok překročí všechny členské státy kromě jednoho 3% schodkový limit, a náš společný HDP se od počátku roku 2008 zmenšil o 4,7 %. To jsou dva pádné důvody, proč bychom neměli stahovat podpůrná opatření, dokud nezajistíme svou obnovu. Do té doby musíme posilovat důvěru a pokračovat v práci na našich strategiích k překonání krize.
Prezident Václav Klaus byl připraven smlouvu podepsat, pokud bude tato dohoda uzavřena, a - jak jste všichni zaznamenali - nakonec tak před týdnem učinil. Česká republika teď uložila konečnou ratifikační listinu u italských orgánů. To znamená, že Lisabonská smlouva vstoupí v platnost 1. prosince. Vím, že velká většina z vás dnes sdílí moje uspokojení a úlevu, že se tato dlouhá kapitola příprav institucionální reformy konečně chýlí ke konci.
Když jsem byl minulý týden ve Washingtonu a v Novém Dillí, vzpomněl jsem si, jak daleko se tito dva partneři dostali přibližně za poslední rok. To samé platí i o ostatních, například o Číně. Samozřejmě budeme nadále respektovat důležitý požadavek společné, ale rozdělené odpovědnosti za změnu klimatu, ale - jak jsem poslední dobou mnohokrát opakoval - jsme v tom všichni společně a my v Evropské unii budeme nadále prosazovat, aby všichni ostatní aktéři poskytli skutečné příspěvky. Musíme zůstat soustředěni na končený cíl - ambiciózní, významné a prokazatelné snížení emisí -, abychom zajistili, že dodržíme svůj plán udržet nárůst teploty pod 2 °C.
Takže jaké jsou vyhlídky na Kodaň? Nyní se zdá pravděpodobné, že v Kodani nedojde k dohodě na plnohodnotné smlouvě, o niž jsme usilovali a nadále usilovat budeme. To však není důvodem k tomu, abychom akceptovali cokoli menšího než rozhodný průlom v těchto vyjednáváních. Konečně na obsahu záleží více než na formě. Podle mého názoru bychom se měli pokusit dosáhnout plně funkční dohody, která bude vycházet ze skutečných politických závazků, vstoupí rychle v platnost a zapojí všechny velké aktéry jak do snižování emisí, tak do financování. A měli bychom nadále bojovat o to, aby se končená dohoda stala smlouvou - závaznou smlouvou. Aby se tak stalo, musíme v týdnech, které zbývají do Kodaně, spojit všechny své síly.
Právě jsme ukázali, že se můžeme pomocí rozhodné společné akce dohodnout na smlouvě, která dlouho vypadala jako neuskutečnitelná. To byl další hlavní výsledek zasedání Evropské rady - byla odstraněna poslední politická překážka, jež stála v cestě konečné ratifikaci Lisabonské smlouvy. Nyní se můžeme dívat do budoucna s důvěrou, protože Lisabonská smlouva vstoupí v platnost začátkem příštího měsíce, jak řekl pan premiér Reinfeldt. Komise skutečně pracuje na jejím provedení. Dnes zahájila jakožto první konkrétní krok konzultace s občanskou iniciativou.
Nepřísluší mi, abych se vyjadřoval o kandidátech na předsednictví Evropské rady, nicméně jako předseda Komise uvažující o institucionálních záležitostech velice doufám, že hlavy států a předsedové vlád vyberou osobnost, která bude Evropskou radu účinně vést - předsedu, který bude pevně oddán Evropě a dodá činnosti Evropské rady v průběhu času jednotnost, a to jak vnitřní - aby bylo možné priority určovat v dlouhém časovém výhledu a nikoli jen na šest měsíců -, tak vnější - abychom svou společnou zahraniční a bezpečnostní politikou vysílali mezinárodním partnerům srozumitelné vzkazy.
Jsem zavázán, že budu s tímto předsedou Evropské rady spolupracovat, protože toto partnerství bude nesmírně důležité. Musíme na úrovni hlav států a vlád vypracovat společnou zahraniční a bezpečnostní politiku a na této úrovni bude předseda Evropské rady zastupovat Evropskou unii. Také musíme sjednotit všechny pravomoci Společenství - od hospodářství po obchod, od rozšíření po rozvoj, od energetiky po spravedlnost -, kde Evropskou unii zastupuje podle smlouvy předseda Evropské komise. Jsem odhodlán jednat tak, aby toto partnerství fungovalo v zájmu silné a účinné Evropské unie doma i v celosvětovém měřítku.
Toto samozřejmě platí také pro vysokého představitele. Přiznávám, že na tomto mám zvláštní zájem, protože vysoký představitel bude také jedním z místopředsedů Evropské komise. Z čistě pragmatického hlediska mi jmenování místopředsedy/vysokého představitele a další návrhy členských států týkající se Komise umožní přejít k fázi dokončení příštího kolegia a přidělení portfolií. Na úrovni politiky jsem přesvědčen, že tento vysoký představitel/místopředseda s podporou vlivného Evropského útvaru pro vnější činnost, jež spojuje evropské odborné zkušenosti s mezivládní diplomacií a pravomoci našeho Společenství, může přinést skutečnou rychlou změnu v účinnosti naší vnější činnosti.
Všichni v této sněmovně vědí, jaké obtíže s sebou tento úkol nese, jak náročnou rovnováhu musíte nalézt mezi politickým směrem, zeměpisným původem, zájmem rovnosti a ochotou kandidátů spolupracovat. Je však vaší povinností uzavřít dohodu v Radě co nejrychleji, stejně jako je povinností Parlamentu a parlamentních skupin se o těchto rozhodnutích vyslovit odpovědně a v souladu s všeobecným evropským zájmem. Doufám tedy, že se to zařadí mezi úspěchy švédského předsednictví, ale aby tomu tak bylo, musíme jednat rychle, velmi rychle.
jménem skupiny S&D. - (DE) Pane předsedající, pane úřadující předsedo Rady, pane Barroso, možná je to náhoda - ale šťastná náhoda -, že se tato rozprava koná bezprostředně po projevu Václava Havla, muže, který nám připomenul, jak důležitý byl tento proces před dvaceti lety. Narodil jsem se pouhých pár kilometrů na západ od železné opony, ale mohlo to být zrovna tak snadno na opačné straně. Byl jsem tehdy v sovětské okupační zóně a viděl jsem uprchlíky z Maďarska z roku 1956, uprchlíky z Pražského jara 1968, například svého kolegu Libora Roučka. A v Lisabonské smlouvě vidím pokračování tohoto procesu, který sjednocuje Evropu.
Nyní musíme učinit personální rozhodnutí. Nezávidím vám tento úkol, pane Reinfeldte. Nicméně mám na vás žádost, resp. otázku: jste připraven se při svých rozhovorech s hlavami států a předsedy vlád v několika příštích dnech postarat o to, že v této Evropě dosáhneme do jisté míry zeměpisné vyváženosti, která bude odpovídat nové Evropě? Jste také připraven zajistit třeba větší zastoupení žen? Neříkám to jen kvůli paní Malmströmové a paní Wallströmové, které zde sedí. Může si dnešní Evropa dovolit, aby na vrcholných pozicích - a týká se to také mé skupiny - bylo zastoupeno tak málo žen? Je to obraz, jaký dnes Evropu zastupuje vůči jejím občanům? Předseda Parlamentu se o tom již zmínil. Samozřejmě nebude vaše vina, pokud k tomu nedojde, ale žádám vás, abyste alespoň při rozhovorech zdůrazňoval, že v Evropě potřebujeme lepší zeměpisnou vyváženost a především vyváženost, co se týče pohlaví, abychom ukázali, že zastupujeme celé evropské obyvatelstvo.
Zmínil jste se o vysokém představiteli. Jste připraven, pane Reinfeldte, zajistit také to, aby bylo jasné, že vysoký představitel, kterého jmenujete, převezme veškeré své povinnosti teprve po provedení ratifikace nebo po rozhodnutí Parlamentu? Vím, že zde samozřejmě vznikne určitá časová prodleva, ale musí být jasné, že vysoký představitel potřebuje ve své společné funkci místopředsedy Komise souhlas Parlamentu. Tento souhlas budeme muset udělit s velkou pečlivostí a svědomitostí. Musí být zřejmé, že budeme zvláště v této oblasti konat svou povinnost a že, pane Barroso - věřím, že vám to můžeme slíbit -, i když chceme provést tato slyšení řádně a pečlivě, chceme také rozhodnout co nejrychleji, protože občané Evropy žádají, abychom pracovali a rychle rozhodovali, nikoli abychom trávili měsíce diskutováním o různých osobách.
Také probíhá diskuse o dani z finančních transakcí. Vím, že byla již pětkrát přidělena někomu jinému, ale tato diskuse má význam pravděpodobně také v tom, že signalizuje, že to s kontrolou myslíme vážně, ale nikoli proto, že si nyní přejeme vysoká daňová zatížení. Musí však být jasné, že chceme využít všechny nástroje, které napomohou zastavit spekulace, a že především chceme, kvůli zabránění vzniku nové krize byly dostupné zdroje na pomoc bankám, které se navzdory tomu dostávají do potíží. Musíme v tomto ohledu vyslat jasné signály.
Šéf společnosti Goldman Sachs nedávno řekl - a musíme ta slova nám teprve docházejí -: "Jsem jen bankéř, který koná práci Boha." Je to zajisté obzvlášť cynické a snad i rouhavé prohlášení, ale ukazuje, jakou mentalitu má mnoho těchto lidí. Spekulují ve jménu Boha, řečeno zcela otevřeně. My nechceme tvrdit, že tímto naším finančním nařízením vykonáváme práci Boha, spíše je to práce pro lidi, na ochranu lidí tohoto kontinentu před nezaměstnaností a spekulacemi, a to je to, co dělat musíme. Doufám, že ještě během švédského předsednictví budete schopni vyslat jasný signál v tomto směru.
jménem skupiny ALDE. - (FR) Pane předsedající, rád bych na úvod poblahopřál panu Reinfeldtovi a samozřejmě i paní Malmströmové k ratifikaci Lisabonské smlouvy. Mělo by být zdůrazněno, že to bylo umožněno vaším odhodláním a že jsme ratifikace nakonec dosáhli díky vašemu smyslu pro kompromis. Bylo mnoho pesimistů, i v této sněmovně, kteří mysleli, že musíme počkat na volby ve Spojeném království nebo dokonce na ratifikaci úplně přestat čekat. Proto vám patří díky, a já vám děkuji jménem všech za odvedenou práci. Znamená to, že téměř 10 let práce bylo korunováno úspěchem.
Také vám chci poděkovat za dnešní rozpravu, za to, že jste souhlasili s diskusí se skupinou předsedů o profilech vysokého představitele a předsedy Rady a o složení Komise, protože to bude jediná rozprava o této věci. Musím říci, že nic jiného opravdu není provedeno transparentně. Čteme v tisku spoustu věcí a je dobré, že stále máme tisk, abychom se trochu poučili o tom, co se děje, ale myslím si, že v budoucnu budeme muset přemýšlet, jak můžeme vnést do procesu, který je pro Evropskou unii nanejvýš důležitý, trochu transparentnosti.
Je to naprosto nezbytné. Proč nedosadit místopředsedy, kteří by se skutečně chopili vedení, kteří by převzali odpovědnost za jednotlivá uskupení, která v Komisi logicky vznikají? Tento způsob organizace by za vašeho předsednictví dále zlepšil práci Komise. Na druhou stranu je nutná také vyváženost, pokud jde o zastoupení žen v Komisi. Domnívám se, že je i na vás, abyste nabídli kandidáty, kteří tuto možnost splňují.
Pokud jde o druhý bod, pane předsedající, totiž post vysokého představitele, nejdůležitější je, abychom měli někoho, kdo má vůli provádět soudržnou společnou zahraniční a bezpečnostní politiku a soudržné politiky Společenství, někoho, kdo také hájí lidská práva, jako součást každého úkolu, který provádí. A konečně musíme mít někoho, kdo věří v silnou roli Evropského útvaru pro vnější činnost. To jsou tři klíčové prvky, jež tuto osobnost charakterizují. Potřebujeme někoho, kdo skutečně věří, že společná zahraniční a bezpečnostní politika a politiky Společenství musejí být integrovány - což dává naprostý smysl vzhledem k tomu, že tento člověk bude rovněž místopředsedou Komise.
jménem skupiny Verts/ALE. - (DE) Pane předsedající, pane Reinfeldte, pane Barroso, domnívám se, že to je právě vzpomínka na historické události z doby před 20 lety, která nám nyní umožnila vidět spory o tom, jak realizovat možnosti po ratifikaci Lisabonské smlouvy, v kritickém světle. Velkolepá slova Václava Havla a jeho myšlenky o Evropě na jedné straně a malicherné spory o personálních otázkách, které probíhaly v zákulisí posledního zasedání Rady na straně druhé, se k sobě nějak nehodí.
Podle mého názoru to v tuto chvíli vypadá tak, že úleva z ratifikace Lisabonské smlouvy po více než deseti letech ustupuje obavě, zda to vše nebude ve vládách členských států podkopáváno. Nicméně skutečně musíme se snažit - zvláště vzhledem k tomu, jak mnoho jsme tleskali projevu pana Havla - a shodnout se na tom, že potřebujeme, aby na špičkové pozice v Evropské unii byli jmenováni silní muži a ženy, a že zájmy jednotlivců, včetně zájmů jednotlivých států, které skutečně stojí v cestě větší integraci, by měly trochu ustoupit.
Je špatně, že Evropané nyní zaujali postoj, že jsme již opravdu udělali, co se dalo, a nyní je řada na někom dalším. Když se podíváme, co Evropané skutečně udělali, pokud jde o účinnou politiku v oblasti klimatu, aby byly sníženy emise CO2, čeho skutečně bylo dosaženo, jaké cíle snížení jsme stanovili, na právní předpisy v našem klimatickém balíčku, nic z toho nestačí, aby bylo dosaženo cíle dvou stupňů, o němž se neustále hovoří. Všichni to vědí, dokonce i na mezinárodní úrovni.
Jestliže Evropané nyní začnou zpochybňovat, zda vůbec chceme právně závaznou dohodu, zpochybní to celý proces, který pod záštitou Spojených národů mnoho let podporuje mnoho Evropanů. Domnívám se, že si musíte dobře rozmyslet, s jakými sděleními vyrazíte do Kodaně. Stále mám na mysli jednu obavu: často se v této sněmově říká, že strategie udržitelnosti, účinné využívání zdrojů a ochrana klimatu by mělý být novými paradigmaty evropské hospodářské a průmyslové politiky. Václav Havel za to sklidil veliký potlesk. Mám dojem, že Evropané - jakkoli často to zdůrazňují a jakkoli rádi tomu tleskají - ztratili během hospodářské krize veškerou víru v tato pracovní místa orientovaná na budoucnost, a že proto právě během této hospodářské krize odhodili úspěšné strategie na vytvoření nových pracovních míst a trhů budoucnosti. Působí mi to vážné starosti. Hospodářská krize je to nejhorší odůvodnění pro nepřijímání ambiciózních opatření na ochranu klimatu. Ochrana klimatu a hospodářský rozvoj jsou ve skutečnosti dvě strany stejné mince. Avšak z evropských rozhodnutí přijatých na zasedání Evropské rady to není vůbec znát.
Horší je, že někteří dokonce zkusili rozdělit Evropskou unii na dvě třídy občanů tím, že prohlásili, že by měli být způsobilí pouze kandidáti z členských států schengenského prostoru a eurozóny. Obávám se, že to je nepřijatelná diskriminace, v historický den, kdy si připomínáme všechny, kteří padli ve válce, a v týdnu, kdy jsme vzpomenuli na hrůzy křišťálové noci a na tragické události, jež po ní následovaly, a kdy jsme oslavili úspěchy všech, kteří přispěli k pádu komunismu - v Polsku, kde to začalo, v Maďarsku, v pobaltských státech, v zemích po celé východní a střední Evropě a konečně samozřejmě v Berlíně.
Skutečnost, že Listina základních práv nebude platit pro občany tří členských států, ve mně bohužel vyvolává pochybnosti o velkém pokroku EU v ochraně základních práv. Zmiňuji se o tom zejména s ohledem na naše dnešní slavnostní zasedání a projev Václava Havla. Nicméně právě proto, že levice v Evropě chce sociální, mírovou a z hlediska životního prostředí udržitelnou evropskou integraci, budeme také nadále uplatňovat rámec, jejž smlouva k tomuto účelu poskytuje. Činili jsme tak až doposud a budeme tak činit nadále.
V této souvislosti mohu jen uvítat skutečnost, že Evropský parlament nyní bude mít více práv. Uprostřed vší radosti měla být hlavám států a předsedům vlád dána dobrá rada, aby využili svoji nedávnou vrcholnou schůzku ke konkrétnějším politikám. Největší výzvou, jíž svět čelí, je změna klimatu. Při přípravách na konferenci o změně klimatu v Kodani bohužel Evropská unie ztratila svou vedoucí úlohu, kterou si sama přiřkla. Za prvé obsah závazků na snížení emisí CO2 neodpovídá tomu, co je skutečně zapotřebí. Kromě toho je nepřijatelné, že se členské státy EU zcela jasně chtějí vyhnout své finanční odpovědnosti, a to i v situaci, kdy si nemůžeme dovolit odklady.
Nejde o to, zda se Švédsko brzy stane velkým regionem, kde se pěstuje víno - i když vám to přeji. Jde zcela konkrétně o přežití a mimochodem také o mír ve světě. Změna klimatu již způsobuje chudobu a hlad a nutí miliony lidí utíkat z vlasti. Každý v této sněmovně už určitě někdy hovořil o tom, že celosvětové výzvy nelze zvládnout na vnitrostátní úrovni. Ochrana klimatu, mír a boj proti chudobě jsou právě takovými výzvami. Jestliže Evropská unie v tomto ohledu nebude jednat důsledně a příkladně, přestane být jako mezinárodní aktér přijímána.
(DE) Pane předsedající, demokracie potřebuje revoluci, a nikdy není špatné, pane Dartmouthu, hovořit ve prospěch transparentnosti, pane Verhofstadte. Zvláště vy ve švédském předsednictví byste měl být zářným příkladem transparentnosti a doopravdy nám sdělit, oč jde při tom handlování s nejvyššími posty, které je pro evropský projekt naprosto nedůstojné, a také - pan Barroso by mohl začít - při jmenování komisařů. Německo a Rakousko jsou v tomto ohledu špatným příkladem, ale ostatní bohužel také.
Pokud jde o otázku vyváženosti, protože je to věc, kterou také projednávám, právě dnes jsem se účastnil prvního kola konzultací se svými 26 kolegy. Problém je, že to je spousta vyvažování na pouhé dvě osoby. Zmínili jste zeměpisnou polohu a pohlaví, ale vyvažování číslo jedna, kterým se řídím, je vyváženost mezi levým a pravým středem. Je třeba hodně vyvažovat a rád bych měl více pozicí, abych mohl vyhovět všem kritériím, která jste zde zmínili. Samozřejmě to neznamená, že se nepokoušíme nalézt co nejlepší možnou rovnováhu.
Musíme udělat více - a nejsme ti, kdo chtějí oslabit rozhodnutí, jež musíme v Kodani učinit -, ale je potřeba hodně pracovat na tom, aby začali jednat i ostatní. Jak jsem řekl, vrátil jsem se z cest do Indie a Spojených států a koncem měsíce se chystám do Číny. Potřebujeme hlavní dohodu, aby se věci daly do pohybu. To je problém této záležitosti. Jde o globální výzvu ve světě, kde nemáme takový druh globálního vedení nebo rozhodování jako v Evropské unii. Proto je mnohem těžší to uskutečnit, ale současně to uskutečnit musíme.
Nicméně skutečnost je taková, že někteří z našich nejdůležitějších partnerů na ni zkrátka nejsou připraveni, takže jsou dvě možnosti. Jedna je trvat na něčem, o čem víme, že to nepůjde, druhá je pokusit se v Kodani o co nejvíce pokrokový a ambiciózní výsledek. Věřím, že to je stále možné, a budeme o to bojovat. Abychom dosáhli v Kodani co nejambicióznější dohody a - alespoň za Evropskou komisi, a jsem si jist, že hlavy států a předsedové vlád souhlasí -, budeme nadále usilovat o závaznou smlouvu, která stanoví jasné cíle pro vyspělé země a jasná opatření pro země rozvojové, včetně rychle rostoucích, velkých rozvíjejících se zemí, jež musí také nést část odpovědnosti. Také musíme rozvojovým zemím poskytnout finance - zvláště nejchudším a nejméně rozvinutým zemím -, protože velmi dobře víme, že bez této podpory nebudou schopny provést potřebná opatření k přizpůsobení se a zmírnění dopadů.
Já sám patřím k těm, kdo věří, že vývoj v Evropě nejde kupředu, pokud jeden orgán využívá svou pravomoc a zmocnění proti ostatním. Domnívám se, že jednat tímto způsobem je chybné. Věřím, že závist mezi orgány je typická jen pro průměrné jedince. Naopak si myslím, že budeme silnější, když budeme jeden druhého podporovat. Domnívám se, že je zcela v našem zájmu, aby byl Evropský parlament silný - a Lisabonská smlouva jeho pravomoci posiluje -, ale také abychom měli Evropskou radu, která nás bude v průběhu času jednotně a důsledně vést, a silnou Komisi.
Kromě toho podle smluv, a nyní cituji Lisabonskou smlouvu - protože o ní celou dobu hovoříme, ale musíme ji někdy také číst -, jejíž článek 17 stanoví, že "Komise podporuje obecný zájem Unie a k tomuto účelu činí vhodné podněty. Zajišťuje uplatňování Smluv a opatření přijatých orgány na jejich základě." Jinými slovy je úkolem Komise, aby ověřovala, zda jsou uplatňovány smlouvy, a to také během tohoto přechodného období. To je pravomoc, kterou smlouva dává Komisi, a již bude samozřejmě Komise vykonávat v rámci svých odpovědností.
Z toho plyne, že je důležité pracovat na základě partnerství, aby byly evropské orgány silnější. Co nastane, jestliže nebudeme mít fungující orgány? Členské státy - zvláště některé členské státy - budou mít sklon přijímat svá vlastní rozhodnutí mimo tyto orgány. To je to, co chceme? Myslím, že ne. Chceme, aby byla rozhodnutí přijímána v rámci orgánů, v rámci Společenství, jež spočívá na právním státu, a chtěl bych vám říci opravdu otevřeně a upřímně: podporujme společně své orgány.
Slyšeli jsme dnes výjimečnou prosbu Václava Havla. Je výjimečná, ale jak řekl Jean Monnet, nic není možné bez lidí; nic není trvalé bez orgánů. Musíme nyní zavést silné orgány, a to lze uskutečnit jedině v duchu partnerství. Proto vám chci mimo jiné poděkovat za vaše návrhy týkající se organizace a složení Komise. Podobně jako vy jsem velice nakloněn metodě Společenství a smlouvě, která nabízí jasné rozdělení odpovědností. V rámci smlouvy má odpovědnost za organizaci Komise její předseda a já nemám v úmyslu se jí zříci.
Před dvěma lety jsem v této sněmovně říkal, že se obávám, aby Lisabonská smlouva neskončila jako ryba v Hemingwayově novele Stařec a moře, která po dlouhém boji dorazila do přístavu jako hromada kostí. Vidím, že Lisabonská smlouva nedoplula do přístavu jako hromada kostí, že její podstata je stále tady. Děkuji vám, pane Reinfeldte; děkuji, Cecilie.
Samozřejmě nemám v úmyslu ani dávat doporučení na úřadujícího předsedu Rady, ale pokud dovolíte, rád bych vás upozornil na něco, co se odehrálo během práce na ústavní smlouvě. První návrh na vytvoření postu předsedy Rady obsahoval představu, že by tento předseda Rady měl být ministerský předseda, který již byl v této funkci aspoň dva a půl roku (z legrace jsme to nazývali, pane Reinfeldte, "Brutonova podmínka", po Johnu Brutonovi, protože John nám řekl, že byl premiérem dva roky a sedm měsíců, takže by byl pro tento post způsobilý). Později jsme však tuto podmínku odstranili - pan Duff si vzpomene - a odstranili jsme ji, protože jsme v tomto Parlamentu dostali otázku, co obsahuje DNA ministerského předsedy, co není v DNA ostatních smrtelníků. Proč musí být předseda Rady ministerským předsedou?
Tento pesimismus je patrný také v závěrech z posledního zasedání Rady. Rada sice potvrzuje, že vyspělý svět musí snížit své emise do roku 2050 o 80-95 %, ale aby se nám to podařilo, je třeba přijmout ve velmi blízké budoucnosti ambiciózní závazky, a abychom toho dosáhli, musíme vyřešit otázku financování opatření v rozvojových zemích. Země, které přispívají ke klimatické změně nejméně, jí budou nejvíce postiženy, a jestliže otázku financování nevyřešíme, nedosáhneme ani dohody o klimatu.
Co tedy Rada slibuje? Jak zde dnes řekl pan Reinfeldt, EU slíbila, že poskytne rozumný příspěvek. Podle mého názoru je to zklamání. Bylo by možné rozhodnout, že EU rozumný příspěvek neposkytne? Podle mého názoru to je jako začít si navlékat rukavici a nedostat se dál než k palci. Komise navrhla pomoc v regionu v prvních třech letech ve výši 5-7 miliard EUR. Rada se rozhodla, že to zohlední, a je pro mě obtížné v tom vidět závazek nějaké hodnoty.
Jeho postavení je z hlediska demokracie špatně navrženo. Nemůže být politickým prezidentem Evropy, nesmí být nic víc než čestný zprostředkovatel různých zájmů členských států v Radě, a minimálním požadavkem pro jeho jmenování je konsensus v Radě. Jak právě řekl pan Verhofstadt, když volíme papeže, zvolíme katolíka, když volíme předsedu Evropské rady, zvolíme Evropana, jinými slovy někoho, kdo věří v myšlenku Evropy. Domnívám se, že to je naprosto správně. Potřebujeme někoho, kdo vrátí do Evropské rady pojem "evropská".
Jestli se máme z projevu pana Havla o něčem poučit, tak to je to, jak být čestní a jak být realističtí. Přestaňme předstírat, že mimo Evropu se stále nic nehýbá, že se svět od Kjóta nezměnil a že Evropa je stále daleko před mezinárodním společenstvím. Tím, že Rada odmítá zohlednit požadavky Evropského parlamentu, především jeho Výboru pro životní prostředí, veřejné zdraví a bezpečnost potravin, přijala odpovědnost za cosi velice vážného: za neúspěch na vrcholné schůzce v Kodani.
Jestliže to je předzvěst toho, co přijde, máme důvod se obávat, jak se tato záležitost bude vyvíjet po přijetí Lisabonské smlouvy - jsme si jisti, že se nevydáváme na nebezpečnou cestu, kdy budeme mít evropské zákony, které potlačují a bezohledně pošlapávají zákony členských států? Před tímto nebezpečím se musíme mít na pozoru. Komise měla reagovat důrazněji, v neposlední řadě v zájmu jednomyslného protestu - dnes se konala nadstranická schůze italských politických stran, jež jsou zde zastoupeny -, který odráží smýšlení občanů o tomto předmětu a hluboké city, které k němu chovají, předmětu, jenž je metapolitický, metanáboženský a kulturní, v tom smyslu, jak nás to významnými slovy učil jeden velký filozof: "nemůžeme říkat, že nejsme křesťané".
Otázka kandidátů je velmi důležitá. Takže dnes čteme v tisku neověřené zprávy o schůzích; dokonce ani nevíme, zda bude nutno uspořádat mimořádnou schůzi v Bruselu. Já mám nějaké pochybnosti, ale: když přemýšlím nad jmény, o nichž se hovoří a píše - například Jan Peter Balkenende, David Miliband a Herman Van Rompuy, abych uvedl aspoň tři - je možné, že si nikdo nevšiml, že všichni tři se pravidelně účastní jak schůzí skupiny Bilderberg, tak Třístranné komise? Domnívám se, že musíme zavést zásady transparentnosti, o nichž naše orgány tak často hovoří, a že se musíme těchto lidí jasně zeptat, zda jsou kandidáty zastupujícími své země a jejich politické strany, či zda zastupují tajné skupiny, jež se setkávají a přijímají rozhodnutí za zavřenými dveřmi.
úřadující předsedkyně Rady. - (SV) Paní předsedající, jak jste před okamžikem uvedla, 18. listopadu se bude ve Stockholmu konat vrcholná schůzka EU-Rusko. EU tak má možnost zhodnotit své vztahy s Ruskem. Vím, že řada poslanců zde v Parlamentu vývoj v Rusku velmi sleduje. Ráda bych vám proto představila hlavní otázky, jimiž bychom se chtěli při vrcholné schůzce zabývat, a jsem si jistá, že Komise bude chtít k oblastem, které spadají do její působnosti, doplnit více podrobností.
V obecném smyslu chceme samozřejmě vrcholnou schůzku využít k rozvoji strategického partnerství mezi EU a Ruskem. Ze spolupráce s Ruskem můžeme hodně získat ve všech oblastech. Máme-li účinně řešit globální výzvy, Rusko potřebujeme. Musíme však Rusku také jasně říci, že se naše partnerství musí zakládat na respektování společného závazku a společných hodnot. To znamená dodržování lidských práv, demokracie a právního státu. Vrcholná schůzka nám umožní na Rusko vyvinout tlak, aby splnilo své smluvní závazky v těchto a dalších oblastech.
Samozřejmě využijeme tuto příležitost k diskusi o hospodářské a finanční krizi. Rada by chtěla na vrcholné schůzce dosáhnout dohody o nezbytnosti trvalého, koordinovaného úsilí v reakci na krizi a potvrzuje, že budeme trvat na otevřenosti našich ekonomik a na nutnosti vyhnout se ochranářským opatřením. Díky vrcholné schůzce budeme mít také příležitost zhodnodit dosažený pokrok v naší práci týkající se čtyř společných prostorů. Využijeme této příležitosti, abychom zdůraznili, jak je důležité učinit pokrok v oblastech, kde je to potřeba či kde se objevily problémy.
Jsem si velmi dobře vědoma velkých obav, které Evropský parlament sdílí ohledně stavu lidských práv v Rusku. Je to vidět zejména z vašeho rozhodnutí udělit letošní Sacharovovu cenu ochráncům lidských práv v Rusku. Švédské předsednictví vaše obavy sdílí a zajistíme, aby otázky lidských práv byly jedním z hlavních témat vrcholné schůzky. Prohlášení prezidenta Medveděva o lidských právech, demokracii a právním státu samozřejmě vítáme, musí ale být provázeno konkrétními činy. Stav lidských práv v Rusku je znepokojivý. Poukážeme zejména na nejnovější události na severním Kavkazu, který byl dějištěm násilí proti ochráncům lidských práv, pracovníkům pro předcházení trestným činům, zástupcům orgánů a širokému obyvatelstvu. Je obzvláště znepokojivé, že k zabíjení ochránců lidských práv a novinářů docházelo nejen na severním Kavkazu, ale i v celém Rusku. Zopakujeme proto naši výzvu Rusku, aby udělalo vše, co je v jeho silách, a zajistilo, aby ochránci lidských práv mohli vykonávat svou činnost, aniž by museli žít ve strachu z násilí, útrap nebo hrozeb.
Poukážeme na otázku Gruzie a budeme připomínat, že Rusko musí v plném rozsahu ctít své závazky vyplývající ze šestibodového plánu stanoveného dne 12. srpna a následně podle dohody ze dne 8. září 2008. Musíme také znovu získat nezbytnou důvěru, pokud jde o Achalgori, Horní Kodori a hraniční přechod v Perevi. Rusko rovněž vyzveme, aby využilo svůj vliv a zajistilo Kontrolní misi EU přístup do gruzínských oblastí Jižní Osetie a Abcházie ve shodě s jejím celonárodním mandátem. Vrcholná schůzka nám také umožní zhodnotit pokrok, kterého bylo dosaženo v ženevských rozhovorech, a v tomto ohledu očekáváme, že Rusko bude nadále pokračovat ve svém angažovaném přístupu.
Aktivní závazek Ruska k podpoře dialogu mezi arménským a ázerbájdžánským prezidentem ve věci Náhorního Karabachu je samozřejmě vítán. Zdůrazníme však Rusku rovněž důležitost zapojení Minské skupiny ve všech fázích. EU je připravena zapojit se do minského procesu a podpořit jej, mezi jinými i pomocí opatření na podporu důvěry. Vrcholná schůzka by měla vyjádřit podporu EU ratifikaci a uplatňování nových protokolů mezi Arménií a Tureckem. Další záležitosti v této oblasti souvisí s euro-atlantickým partnerstvím a východním partnerstvím.
Pokud jde o euro-atlantickou bezpečnost, budeme na Rusko naléhat, aby přijalo aktivní účast v korfuském procesu, a to před přijetím výhledového rozhodnutí v Aténách. Vrcholná schůzka by měla od Ruska vyžádat potvrzení, že podporuje základní zásady procesu, jinak řečeno naprostý respekt k nařízením Organizace pro bezpečnost a spolupráci v Evropě (OBSE) a řádné uplatňování těchto nařízení, že OBSE je hlavním fórem pro diskusi o korfuském procesu, a potvrzení toho, že by měly být všechny aspekty zastřešující bezpečnostní strategie řešeny vyváženým způsobem.
Co se týče EU, my jsme připraveni informovat Rusko o všech důsledcích souvisejících s východním partnerstvím a znovu zdůraznit, že v individualních případech třetí země mohou mít v souladu s prohlášením z května 2009 v Praze právo se zúčastnit. Vrcholná schůzka nám také umožní vznést řadu mezinárodních a regionálních otázek. Myslím si, že je velmi pravděpodobné, že budou vzneseny otázky jako Írán, Afghánistán/Pákistán, Jižní Kavkaz a pochopitelně Blízký východ.
členka Komise. - Paní předsedající, je tomu rok, co jsme přezkoumávali vztahy mezi EU a Ruskem a rozhodli jsme, že by Evropská unie - navzdory našim neshodám s Ruskem ohledně konfliktu v Gruzii - měla spolupracovat s tímto velkým sousedem a pokračovat mimo jiné v jednání o nové dohodě. Usoudili jsme také, že bychom své vztahy měli založit na posouzení svých vlastních zájmů. Stockholmská vrcholná schůzka, která se uksuteční příští týden, se proto zaměří - jak už bylo řečeno - na oblasti, kde existuje oboustranný zájem, například otázku změny klimatu a energetiku, ale i celosvětovou hospodářskou krizi.
Jednoznačně si myslíme, že nejlepší cestou kupředu je spolupracovat v mezinárodní rovině založené na pravidlech. Vrcholná schůzka bude příležitostí k tomu, abychom znovu zdůraznili význam přistoupení Ruska k WTO. V souvislosti s úmyslem Ruska dokončit jednání souběžně s Běloruskem a Kazachstánem, s nimiž plánuje celní unii, je ještě třeba vyřešit mnoho nezodpovězených otázek. Zároveň doufáme, že schůzka přispěje k lepšímu porozumění ohledně nového přístupu Ruska. To je důležité nejen v souvislosti s probíhajícími jednáními o nové dohodě, která v současné době Komise vede. Tato dohoda musí obsahovat jasná, právně závazná ustanovení o obchodu a investicích, ale i o energii.
Pokud jde o energetickou bezpečnost, pokračuje práce na posílení mechanismu včasného varování. Litujeme toho, že Rusko odstoupilo od Smlouvy o energetické chartě, připomínáme však, že zásady obsažené v této smlouvě byly potvrzeny v rámci ruského předsednictví G8, například v Petrohradském prohlášení. Měly by proto tvořit základ naší práce v oblasti zabezpečení energie v rámci nové dohody EU-Rusko. I když bychom měli být připraveni jednat o přání Ruska ohledně uskutečnění širší debaty o mezinárodních aspektech zabezpečení energie, rovněž se domnívám, že především budeme také chtít položit základy našich dvoustranných energetických vztahů.
Návrh prezidenta Medveděva na širší diskusi o euro-atlantické bezpečnosti vedl k novým rozhovorům pod záštitou OBSE. Myslím si, že je nyní důležité, aby nás tato debata neodvedla od bezodkladného úkolu, kterým je vyřešení současných přetrvávajících konfliktů. Strategické partnerství EU-Rusko - jak již bylo řečeno - musí být založeno na společných závazcích v oblasti lidských práv a demokracie. Rusko přijalo závazky jako člen Organizace spojených národů, OBSE a Rady Evropy, a tyto závazky musí být plněny.
Musíme společně s Ruskem usilovat o nové celosvětové bezpečnostní uspořádání nebo o novou globální bezpečnostní dohodu. Myslím si, že by iniciativa pana Medveděva neměla být ihned zamítnuta. Někteří si myslí, že za touto iniciativou je agenda, kterou nemůžeme akceptovat. Jiní se domnívají, že neexistuje žádná agenda a že je to pouze zkouška našich reakcí. Ať už za tím stojí cokoli, naše současná bezpečnostní uspořádání jsou poplatná době, ve které vznikla, a my je musíme aktualizivat. Musíme prozkoumat, co ještě platí, a musíme doplnit něco nového.
Dámy a pánové, všichni víme, že Rusko vždy oceňovalo silné partnery. A dnešní příprava na vrcholnou schůzku, která se za týden koná, skutečně, co se týče Evropské unie, ukazuje, že pokud chceme, umíme mluvit jedním hlasem. A to je velmi důležité - jak také ukazuje námi vypracované usnesení - a když tedy naslouchám shromáždění a zástupcům Komise, mám velmi dobrý pocit. A není třeba zdůrazňovat, že i ratifikace Lisabonské smlouvy pro to vytváří větší a širší základy.
Nyní se ovšem na to pojďme podívat z pohledu Ruska. Rusko má příští týden skutečně velmi dobrou příležitost, aby ukázalo upřímný zájem s námi spolupracovat, ať už v oblastech, jako je energetická bezpečnost nebo příprava nové rámcové dohody mezi Evropskou unií a Ruskem, nebo, například, zásady chování a názorů ruské strany ohledně přistoupení k WTO. Je pravda, že v současné panují určité rozporné postoje: prezident Meveděv a předseda vlády Putin vyslali rozdílné signály. Skutečně doufám, že příští týden si udělá Evropská unie určitou jasnost v tom, jaký směr tedy Rusko zaujme vůči WTO. A Evropská unie musí podle mne Rusko v jeho cestě směrem k WTO podpořit.
Dámy a pánové, za uplynulý rok již bylo velmi často řečeno, že vztahy mezi Evropskou unií a Ruskem by měly být pragmatičtější, a měla jsem už příležitost slyšet, jak tuto myšlenku někteří zpochybňují, a jestli to tedy znamená, že Evropská unie odhazuje lidská práva, základní hodnoty a to, co je předmětem demokracie. Myslím si, že bychom to za žádných okolností neměli dělat, neboť pokud bychom to udělali, pak bychom úplně devalvovali sami sebe, ale i Evropskou unii jako celek. A předkládáním otázky lidských práv v žádném případě nechceme Rusko pronásledovat, tlačit je do kouta nebo ho poučovat; rozvoj lidských práv je především nástrojem na ochranu lidí žijících v Rusku; je to způsob, jak chránit obyčejné lidi.
Paní předsedající, dámy a pánové, nejen, že tento rok slavíme dvacáté výročí pádu Berlínské zdi a výročí mírové revoluce, ale rok 1989 byl rovněž rokem, kdy zemřel Andrej Sacharov, jenž sehrál významnou úlohu v pádu totalitního režimu ve východním bloku. Andrej Sacharov nám také zanechal jednu radu, totiž že jeho země potřebuje porozumění a tlak - empatický tlak. Nepřekládal bych však dnes slovo davlenije jako tlak , ale spíše jako empatickou podporu, a zejména empatickou podporu ve všech oblastech, kde Rusko postupuje směrem k modernizaci a kde se začínají objevovat známky sociálně tržního hospodářství, demokracie a právního státu.
Jak však již dnes řekl Václav Havel, partnerství také vyžaduje, abychom si navzájem říkali celou pravdu. Rád bych proto řekl toto: kde jsou zfalšované volby, dokonce i v konceptu řízené demokracie se začne tvořit cynismus, a proto je tak důležité pozorování voleb. Kde jsou kriticky píšící novináři vražděni, umírá rovněž i pravda. Žádný pokrok nevytvoříme způsobem "změna prostřednictvím obchodu". Namísto toho musíme své vztahy s Ruskem zakotvit na pevném hodnotovém základě.
jménem skupiny GUE/NGL. - (CS) Vážení přítomní, nedovedu si představit, že by zástupci EU řídící se rezolucí navrženou Evropským parlamentem dosáhli ve Stockholmu nějakého výsledku. Kdyby měla ruská delegace podobná doporučení, je summit odsouzen ke krachu. Chceme, aby jednání pomohlo spolupráci mezi EU a Ruskem? Slovně ano. V dokumentu je Rusko často označováno za klíčového partnera EU. Téměř vše ale podmiňují požadavky a podmínky, nikoli návrhy. Příklad: na Rusko je kladena odpovědnost za úspěch konference o klimatu v Kodani. Přitom právě ono zachránilo Kjótský protokol, když např. USA ho tehdy ratifikovat odmítly. A mezi některými nereálnými postoji vůči Rusku je i úkol řešit svobodu médií. Určitě není ideální. Ale vždyť i my jsme, vážení kolegové, na minulém plénu odhlasovali v případě Itálie, že to je její vnitřní věc. A to je členská země Unie. Tak co chceme řešit v Rusku? Pokud má být Rusko důležitým partnerem, pak s ním podle toho také jednejme.
Paní předsedající, dámy a pánové, hlasování o tomto návrhu usnesení se zdržím, neboť je pro mne poněkud protichůdný. V usnesení se v podstatě uznává, že se za posledních deset let hospodářská spolupráce mezi Ruskem a Evropou výrazně zlepšila. Připouští se, že Rusko posílilo vztahy v oblastech energetiky, obchodu, vízové liberalizace, kontroly nedovoleného přistěhovalectví, boje proti terorismu, změny klimatu a zahraniční politiky a dosáhlo zlepšení v otázkách, jako je íránská jaderná výzbroj, a mírový proces na Kavkazu a Blízkém východě.
Je to 20 let, kdy padla Berlínská zeď, a tím byla ukončena éra sovětské komunistické diktatury. Maďaři patřili k největším obětem této diktatury. Musím zmínit dvě další skutečnosti. Především: daný status quo mohl pokračovat po desetiletí, neboť i západní velmoci chtěly zachovat tuto situaci, která panovala po skončení druhé světové války. Zadruhé: ani tehdy neplatilo, že Sovětský svaz rovná senerovnal ruský lid; ruský lid také trpěl komunistickou diktaturou. Rusko je samozřejmě náš mimořádně důležitý hospodářský a strategický partner.
Krokem, který vysoce oceňuji, je dohoda největších politických skupin v Evropském parlamentu , které bylo dosaženo ve společném a skutečně velmi dobrém návrhu usnesení. Bylo by však ještě lepší, pokud by byl zahrnut třetí pozměňovací návrh, který zdůrazňuje význam spolupráce EU-Rusko v oblasti energetiky, ale také ukazuje základ, na němž by se taková spolupráce měla uskutečnit. Rozumí se tím, že by zvláště v době hospodářské a finanční krize měla být tato spolupráce založena na udržení finančních nákladů na minimální úrovni, ale také to, že by měly být uvedeny veškeré podmínky související s dodávkami energie.
Poslední věc se týká bezpečnosti. Chtěl bych se několika slovy vyjádřit k návrhu mé politické skupiny, skupiny Evropské lidové strany (Křesťanských demokratů), ke konání rozpravy na téma rusko-běloruských vojenských cvičení, která obsahují přípravu na útok ze západní Evropy, z území států patřících k Evropské unii a NATO. S velkým zklamáním jsem přijal informace, že pro tuto rozpravu není v programu schůze prostor, a nebude tudíž předmětem jednání.
Mám dvě stručné poznámky. Moje první připomínka se týká přistoupení Ruska k WTO a mým upřímným přáním, které směřuje i k Radě a Komisi, je, abychom poskytli tomuto úsilí co možná nejvíce podpory. Ovšemže musí sehrát svou úlohu také Rusko, ale oba na tuto účast spoléháme a bylo by jak pro Rusko, tak pro nás dobré, kdyby vývoj v této věci pokročil kupředu. To, že chce Rusko přistoupit k WTO, a nikoli jen uzavřít celní unii s Běloruskem a Kazachstánem, je krok správným směrem.
Můj druhý bod se týká upřímného přání, abychom neztratili ze zřetele vývoj naší spolupráce v oblastech vědy a výzkumu, ale i v oblasti občanské společnosti. Potřebujeme nový podnět ke kulturním výměnám, ale i výměnným pobytům mládeže, a to nejen jednosměrným, jak řekl pan Gahler, ale v obou směrech. Každý takový mladý člověk, který se pobytu zúčastní, podporuje procesy vzájemného porozumění i pro další a stane se poslem příznivějšího vývoje v našich vztazích. Doufám, že budeme více hovořit o těchto společných zájmech a že budou mít tato hlediska rovněž větší význam.
Nyní, když konečně jsme začlenění do struktur Evropy svobodných národů, chceme se cítit bezpečně, a o to víc nesmíme přehlížet, jak se Rusko pokouší budovat znovu své impérium a že se nikdy nesmířilo se ztrátou této své nadvlády. To je důvodem, proč Rusko zaútočilo na Gruzii. To je důvodem, proč se toho všeho dopuští, podstatou všech jeho snah a úsilí, ať už je to Anschluss Jižní Ossetie a Abcházie, hrozby Ukrajině, zasahování do protiraketovéhu štítu v Polsku a České republice a používání energetických zdrojů jako nástroje k vydírání. To je důvod, proč existuje zároveň něco symbolického i neblahého v tom, že bezprostředně před vrcholnou schůzkou EU-Rusko země, která v současné době předsedá Evropské unii a hostí vrcholnou schůzku - Švédsko - , stáhla své ekologické veto k projektu Nord Stream. Nord Stream nemá jakýkoli hospodářský význam a jeho jediným cílem je zrušit v praxi zásadu energetické solidarity, jež měla být jednou z hlavních zásad a myšlenek Lisabonské smlouvy.
(DA) Paní předsedající, svoboda tisku je v Rusku jen teorií, nikoli praxí. Kriticky píšící novináři jsou zastrašováni, pronásledováni a vražděni. Rusko je v pořadí zemí světa z hlediska svobody sdělovacích prostředků uvedeno na 153. místě - jinými slovy svoboda médií v Rusku je v současné době horší než v Bělorusku, Súdánu a Zimbabwe. Ptám se, zdali by to, co se děje, mělo být oceňováno? To ale není všechno. Máme problém s dodávkami zemního plynu evropským občanům. Rusko letos znovu hrozí, že budou přerušeny dodávky plynu, a existují náznaky, že se budeme muset připravit na to, že tato eventualita bude hrozit každou budoucí zimu. Je opravdu správné, abychom za to Rusko oceňovali?
Náš přístup k příští vrcholné schůzce EU-Rusko postrádá odvahu a upřímnost, které jsou nezbytné k serióznímu jednání o základních otázkách, jež dnes stojí před EU a Ruskem. Pokud nebude existovat upřímnost v rámci EU, pokud nebudou mít, jen několik dní po závěrečné ratifikaci Lisabonské smlouvy v České republice, slova o energetické solidaritě žádný význam a budou přijímány další kroky směrem k vybudování severního plynovodu; pokud v našich vztazích nebude náležitě zohledněna y Energetická charta či Sarkozyho plán nebo nedávné ruské vojenské provokace na východních hranicích Polska, ničeho nedosáhneme.
Zároveň je Rusko pro Evropu nepochybně významným strategickým partnerem, a nejen ve smyslu energetických dodávek. Brzy uvidíme, zda nové memorandum pro zabránění energetické krizi a evropský systém včasného varování budou mít nějaký praktický dopad - přinejmenším až nastane příští spor s plynem. Pravda je, že naše závislost na ruském plynu nemůže být odstraněna snadno, a dokonce i projekt Nabucco na této situaci sotva co změní. Bylo by naivní se domnívat, že by Teherán nebyl schopen vytvářet nátlak na Evropu.
(LT) Podporuji postoj, který zaujímá pan Zalewski, mám-li být přesný, pozměňovací návrh 1, neboť se vážně věnuje dvěma otázkám, které jsou pro Evropskou unii klíčové. Zaprvé neschvalujeme to, jak tato třetí země arogantně ignoruje a odmítá EU jako svého rovnocenného a respektovaného partnera ve věcech vnější energetické bezpečnosti, které jsou pro Evropskou unii důležité. Zadruhé nesouhlasíme s protievropským předělem, který pochopitelně tato třetí země zavádí v projektu plynovodu Nord Stream. Musíme se postavit proti těmto lobbistům, a včas narušit rozdělení Evropy, a nesmíme přehlížet ruskou aroganci vůči nám, tím myslím Evropskému parlamentu. Nesmíme umožnit Gazpromu - hlavnímu podílníkovi v projektu Nord Stream - aby zcela ignoroval naše parlamentní usnesení o hrozbách, které představuje tento plynovod pro životní prostředí.
Problémem není pouze tragický ekologický stav Baltského moře, ale rovněž morální pozice našeho orgánu. Když jsme zde hlasovali minulý rok, požadovali jsme, aby bylo provedeno posouzení dopadů na životní prostředí, nezávislé a nezaplacené předem, a aby byly poskytnuty záruky národům žijícím na pobřeží Baltského moře pro případ katastrofy. Gazprom se ani neobtěžoval Evropě odpovědět. Je to jako plivnutí do tváře Parlamentu a my nemůžeme reagovat tak, že řekneme "Ano pane, je nám potěšením". Musíme se chovat důstojně a se ctí, bez manipulování ani blokování zvláštních diskusí, které v současné době poslanci Evropského parlamentu k problémům týkajícím se života v oblasti Baltského moře iniciují. Pokud bychom, pod tíhou obav, schvalovali vražednou baltskou a novou moskevsko-berlínskou hranici v tomto moři, včetně ruských námořních lodí chránících plynovod, pohřbíme naši svobodnou budoucnost. Ve skutečnosti klábosením o energii prodáváme naši budoucnost.
(DE) Paní předsedající, opravdu musíme Rusko brát vážně, jak řekl pan Kowal, zejména po podepsání Lisabonské smlouvy, v souvislosti s čímž je zajímavé, že prezident, který dlouho odmítal smlouvu podepsat, Václav Klaus, zaujal obzvláště nekritický postoj k Rusku. Brát Rusko vážně znamená rozvíjet citlivý, a pragmatický ekonomický vztah s Ruskem, ale neznamená to, že bychom neměli být kritičtí k politickému vývoji v Rusku, zejména pokud jde o otázku lidských práv.
S velkým zklamáním jsme zjistili, co se stalo při posledních volbách, že věci nebyly jednoznačně úplně tak, jak by měly být. Jsme samozřejmě zneklidněni zejména útoky na ochránce lidských práv. Nechci svalovat vinu za tyto útoky na ruskou vládu. Co já chci, a co požadujeme v tomto usnesení, které je velmi vyvážené, je to, aby Rusko bralo ochranu těchto ochránců lidských práv vážně. To se neděje, alespoň ne v uspokojivé míře. V této souvislosti bychom se měli více než na předsedu vlády Putina soustředit na prezidenta Medveděva. Rozdíly možná nebudou příliš velké, ale pokud některý z nich přijal přiměřeně osvícený, kladný postoj, je to dozajista president Medveděv, a my bychom ho v tom měli posílit a podpořit.
Pokud jde o energetickou otázku: zde také potřebujeme pěstovat velmi klidný, rozumný vztah. Nemám nic proti Nord Streamu, ani proti South Streamu, ale nechci být závislý na nikom, na žádné zemi, pokud jde o dodávky plynu. Proto velmi podporuji plynovod Nabucco. Mnohočetnost, rozmanitost - to jsou klíčové faktory v zásobování plynem, ať už přichází jakýmkoli plynovodem, jako Nabucco, nebo přes stanoviště zkapalněného zemního plynu. Není to způsobeno tím, že dotčenou zemí je Rusko, ale Evropa by neměla být závislá na nikom.
Dnes to pro nás byl slavnostní den: připomenuli jsme si pád Berlínské zdi. Nezdůraznili jsme však současně to, že další významná zeď se zhroutila v Rusku, a že byl zahájen proces přeměny, který stále ještě probíhá. Rusko je dnes lepší zemí, než jak tomu bylo před pádem Berlínské zdi, a někdy je třeba si tuto skutečnost připomenout. Někdy bychom za to měli Rusku, našemu významnému partnerovi, vyjádřit uznání, a nesmíme dopustit, abychom se nechávali unášet výlučně emocemi vyvolávané naší vlastní historií.
Paní Malmströmová se o této povinnosti rovněž zmínila a já jí za to děkuji. Vy jste hovořila tak, jako kdyby se Evropská unie připravovala na summit se Švýcarskem. Hovořila jste o obchodu, podnikání, klimatickém balíčku a úplně jste zapomněla na podstatné věci a na to, co je možná pro Evropskou unii nejzásadnější. Moje přání, které adresuji vám, nám všem, a především občanům Ruské federace je takové, aby EU častěji zaujímala spíše pozice naznačené dnes paní Malmströmovou než ty, které předkládáte vy.
Musíme být v tomto ohledu velmi jednoznační. Myslím si, že ti, kdo mne kritizovali, jako například paní Rosbachová, pravděpodobně neslyšeli moji úvodní řeč, jelikož jsem v ní velmi jasně uvedla, že nás velmi znepokojuje vývoj v oblasti lidských práv v Rusku. Rusko je významnou sousední zemí. Samozřejmě, máme řadu nevyřešených problémů, a nikdo z nás snad nevěří, že všechny tyto problémy vyřešíme na summitu ve Stockholmu. Je to však cenná možnost setkat se a hovořit.
Máme společné problémy, ve kterých se nám možná podaří přiblížit se k vyřešení. Je zde otázka Středního východu a Afghánistánu a v tuto chvíli je samozřejmě velmi důležitý summit o klimatu v Kodani. Dále je zde přítomnost finanční a hospodářské krize a našeho společného úsilí v tomto ohledu, ale jsou zde i naše vztahy týkající se energetiky, přistoupení k WTO a různých otázek zahraniční a bezpečnostní politiky. Potřebujeme spolupracovat na řešení konfliktů v našem společném prostoru. Jedná se o vymezení konkrétních otázek, přičemž obě strany budou mít ze spolupráce prospěch. Musíme tak učinit korektně a respektovat důstojnost obou partnerů, aniž bychom se vzdali našich hodnot.
členka Komise. - Paní předsedající, Rusko je strategickým partnerem na jedné straně, ale také sousedem, a jako soused je komplikovanější. Zejména v časech hospodářské nejistoty si však myslím, že je důležitější zajistit, aby vztahy mezi Evropou a Ruskem fungovaly, jak jen to je možné, tak, aby poskytovaly bezpečnost, stabilitu a prosperitu pro naše občany a rovněž pro občany Ruska. Proto musíme naše úsilí znásobit a nalézt společné východisko, pokud jde o otázky, u kterých se náš pohled liší - například u otázek lidských práv nebo u otázek společného sousedství - ale zůstat otevření i pro dialog a diskusi, která respektuje nejen naše odlišnosti, ale také naše společné závazky. To je, řekněme, obecná linie.
Nyní dovolte, abych uvedla několik velmi konkrétních věcí. Klíčovým cílem pro nás je a bude přistoupení Ruska k WTO. Mám na mysli, že je čas vyřešit některé otázky, které v těchto obchodních vztazích zůstávají otevřené. Některé z nich, jako například poplatky za přelet nad Podněstřím, řešíme již několik let. Na řadě summitů, kterých jsem se zúčastnila, byly pokaždé zmiňovány. Další, jako například navrhované nařízení omezující silniční přepravu kontejnerů, jsou nové a já osobně - i všechny útvary Komise - tyto otázky zmiňujeme, kdykoli s Ruskem hovoříme. Ve skutečnosti právě proběhlo kolegium pro partnerství, ale to bychom samozřejmě mohli opakovat znovu.
Druhý bod, o kterém se chci zmínit, je oblast energetiky. Evropská unie a Rusko jsou, jak jsem již řekla, důležitými partnery i v energetické oblasti. Jejich vztah je určen vzájemnou závislostí, která dává oběma stranám silnou motivaci k tomu, aby vybudovaly tyto vztahy na konkrétním a rovněž předvídatelném základě. Zajištění neomezených a nepřerušovaných dodávek energie do Evropské unie, což předejde nouzovým situacím a pomůže je překonávat, má proto mimořádnou důležitost. Právě toho chceme dosáhnout například prostřednictvím mechanismu včasného varování, který připravujeme, a důležité je, že na něm spolupracujeme s Ministerstvem energetiky Ruské federace. O této otázce jsme hovořili a tak doufám, že se můžeme posunout kupředu.
Co se lidských práv týče, opravdu jsem o nich hovořila. Hovořili jsme o lidských právech vždy, když jsme se zúčastnili summitu. Chtěla bych se krátce vyjádřit k trestu smrti, neboť pro nás, samozřejmě, dle zásad Společenství, je nepřijatelný. Ano, ústavní soud v Rusku v současné době tuto otázku projednává, ale bylo nám řečeno, že existují náznaky, že soud dojde k závěru, že Rusko je vázáno svým podpisem Protokolu č. 6 Evropské úmluvy o lidských právech, a tudíž s největší pravděpodobností nebude trest smrti uplatňovat. Doufejme, že tomu skutečně tak bude.
písemně. - (RO) Na prahu zimy je Evropa ohrožována krizí v oblasti dodávek zemního plynu podobné té, jaká se odehrála začátkem tohoto roku, kdy byla závislost na ruském plynu patrná více než kdykoli předtím. Mohlo by se stát, že i tuto zimu by se mohl opakovat scénář, založený opět na nedorozumění s Ukrajinou, ke kterému došlo minulou zimu, na což nedávno upozornil předseda vlády Putin.. Alternativní řešení k ruském plynu, projekt Nabucco, se v této souvislosti stává absolutní nutností. Dodávky plynu do Evropy nemohou být závislé na konfliktech mezi Ruskem a Ukrajinou. Je nezbytně nutné, aby všechny orgány EU učinily projekt Nabucco svou prioritou, jak se na tom v březnu shodla i Evropská rada. EU musí v souvislosti s projektem Nabucco mluvit jediným, společným hlasem. V zájmu Ruska je mít přístup k zemnímu plynu z kaspické oblasti. Odhodlaná, jednotná fronta ze strany Evropy by mohla Rusko Rusko ke stejnému jednacímu stolu. Nezabředáme do hospodářské soutěže mezi projekty. Nehovoříme o Nord Stream versus South Stream. Bavíme se o společném zájmu o zajištění alternativních zdrojů zemního plynu. A v neposlední řadě musí evropské orgány důrazně vyzvat Rusko a Ukrajinu, aby pocitem pýchy, diktovaným geopolitickými či volebními zájmy, nenechaly narušovat spolehlivost dodávek pro obyvatelstvo a ekonomiky EU.
písemně. - (HU) Obnovené jednání o dohodě o partnerství a spolupráci EU-Rusko poskytuje oběma stranám příležitost k přezkoumání otázek, které nepochybně určují jejich vztahy. Po událostech několika uplynulých let není samozřejmě náhodou, že tento program pro jednání odráží rostoucí význam energetické výměny. Na základě tisku, nemůžeme si být v žádném případě jisti, že tento rok unikneme v oblasti dodávek zemního plynu krizi, která se začíná stávat její charakteristikou. Pokud se ještě jednou členské státy EU ocitnou bez plynu, směrnice o dodávkách zemního plynu EU, která dosud nebyla přijata, nebude mít bohužel žádný význam. To je důvod, proč EU musí usilovat o to, aby ze základů energetické charty, která stále ještě čeká na ratifikaci Ruskem, učinila nedílnou součást této nové dohody o spolupráci. V současnosti jsou jak energetický tranzit, tak přístup k trhu rozporuplnými otázkami. Ve skutečnosti, dokud se Rusko, které využívá výhod otevřeného trhu, bude angažovat jako investor ve většině členských států EU, bude soustavně blokovat svůj vlastní trh před západními společnostmi. Energetická charta může tento rozpor odstranit. Písemné zaznamenání tržních zásad může být i dobrým základem při jednáních o budoucích dlouhodobých smlouvách o dodávkách zemního plynu. Pokud nedojde k nastolení transparentních vztahů, v budoucnosti bude ještě stále možné stavět členské státy proti sobě, neboť ty i nadále platí za dodávky zemního plynu odlišné ceny.
Vzhledem k tomu, že my v Evropském parlamentu se chystáme udělit letošní Sacharovovu cenu sdružení Memorial, mimo jiné Ljudmile Michajlovně Ajexejevě, která se podílela na založení Moskevsko-helsinské skupiny, musíme zdůraznit, že tento Parlament, tato Unie, má znamenat více, než jen obchod a zajištění toho, aby k nám plyn přicházel co možná nejlevněji. Jsme společenstvím hodnot, včetně těch, které se týkají občanských svobod, demokracie, lidských práv a lidské důstojnosti. Naši evropští vůdci musí příští týden během summitu hovořit i na jiné téma než jen o plynovodech a volném obchodu. Ještě nenastal čas k tomu, abychom nechali dohořívat svíčku ruské občanské společnosti. Děkuji vám.
Je pro nás velmi důležité mít s Ruskem dobré vztahy a kvalitní partnerství. Zároveň se snažíme rozvíjet naše východní partnerství, jež má za cíl povzbudit vztahy s Běloruskem, Ukrajinou, Moldavskem, Gruzií, Ázerbájdžánem a Arménií. Navzdory mnohým prohlášením Evropské unie a Polska o spolupráci s Ruskou federací je pro mě velmi znepokojující, že se v září v Bělorusku zúčastnilo tisíce ruských vojáků cvičení nazvaného Západ 2009. Cílem těchto cvičení bylo potlačit fiktivní povstání polské etnické menšiny. Pořádání společného rusko-běloruského vojenského cvičení na základě předpokladu, že agresorem by byl jeden z členských států Evropské unie, je nesmírně znepokojivé. Kromě toho mě překvapuje, že na to nebyla žádná reakce ani ze strany Evropské komise ani ze strany vysokého představitele EU pro zahraniční a bezpečnostní politiku. Doufám, že tato záležitost bude předmětem nadcházejícího summitu Evropské unie-Rusko, který se uskuteční ve Stockholmu dne 18. listopadu.
zpravodajka. - (SL) Paní předsedající, dámy a pánové, pane Barrote, vážení přítomní, Evropský parlament jednoznačně podporuje zrušení vízového režimu pro všechny země západního Balkánu. To je rovněž klíčová myšlenka, kterou jsme se řídili při přípravě této zprávy. Ráda bych poděkovala za podporu zejména stínovým zpravodajům a poslancům Parlamentu, neboť bez jejich podpory bych takového výsledku nemohla dosáhnout. Stejně tak bych chtěla poděkovat Radě a Komisi za jejich spolupráci, která se stane pevným základem budoucí spolupráce v této oblasti, zejména po ratifikaci Lisabonské smlouvy, protože ta Parlamentu umožní, aby mohl přijmout nezbytná opatření postupem spolurozhodování.
Občané západního Balkánu byli vízovým režimem izolováni opravdu velmi dlouho. Mají v současnosti méně práv, co se týče svobody cestování, než měli v dobách bývalé Jugoslávie. Mladí lidé ze zemí západního Balkánu se dozvídají o životě v Evropě, a koneckonců i v Americe, jen z internetu a televize. Pocházím ze Slovinska a mohu prohlásit, že právě slovinské předsednictví dalo na počátku roku 2008, pět let po podepsání soluňské agendy, která zaručuje jednoznačnou evropskou perspektivu pro obyvatele západního Balkánu, podnět k zahájení procesu uvolňování vízového režimu.
S radostí vítám návrh Komise na zrušení vízové povinnosti pro Makedonii, Srbsko a Černou Horu, a především vítám iniciativu Slovinska, která si získala velkou podporu členských států a díky níž mohou občané těchto zemí začít od 19. prosince volně cestovat do zemí schengenského prostoru. Pokud by tomu tak bylo až od 1. ledna 2010, přineslo by to logistické problémy, neboť právě v období Vánoc a Nového roku chtějí mnozí občané těchto zemí navštívit své příbuzné žijící v členských státech.
Dámy a pánové, zrušení víz pro tyto tři země, které jsem zmínila, je velmi pozitivním krokem správným směrem. Chci však poukázat na to, že zemím, které nebyly do rámce pro zrušení vízové povinnosti zahrnuty, by mělo být umožněno, aby se k nám připojily co nejdříve, či lépe řečeno jakmile budou připraveny. Mám samozřejmě na mysli Bosnu a Hercegovinu a Albánii. Nemůžeme dovolit, aby se staly ještě izolovanějšími v době, kdy země, které s nimi sousedí, využívají možnosti neomezeného cestování do zemí Evropské unie.
Jistěže musí být na zrušení víz připraveny - a já zde rozhodně nechci naznačovat, že musíme snížit naše kritéria. Chceme ale vyslat občanům Bosny a Hercegoviny a Albánie jasné poselství: očekáváme vás - musíte naléhat na svou vládu, aby za sebe splnila podmínky. My na druhé straně učiníme vše, co je v naší moci, abychom zajistili, že v rozhodovacím procesu na straně Evropské unie nedojde k žádným prodlevám. Mohu s jistotou říci, že se tento přístup setkal se širokou podporou dvou výborů - Výboru pro zahraniční věci a Výboru pro občanské svobody, spravedlnost a vnitřní věci, jehož jsem členkou.
Dále bych ráda uvedla, že zítra po hlasování požádám o slovo a seznámím vás se zvláštním politickým prohlášením, společným prohlášením Parlamentu a Rady, které významně podporuje zrušení vízové povinnosti pro všechny země západního Balkánu. V tomto prohlášení, o kterém bychom zítra měli hlasovat odděleně, uvítáme skutečnost, že 19. prosince bude zrušena vízová povinnost pro Makedonii, Srbsko a Černou horu, a Evropskou komisi rovněž vyzveme, aby co nejdříve připravila návrh na zrušení vízové povinnosti pro Bosnu a Hercegovinu a Albánii, jakmile tyto země splní příslušná kritéria. My se naopak zavážeme projednat tento návrh zrychleným postupem. Chtěla bych, abychom stanovili jasné datum pro zrušení vízové povinnosti pro Bosnu a Hercegovinu a Albánii, i když jsem si vědoma náročnosti postupů, které jsou s tím spojené. Věřím, že léto 2010 bude pro zrušení vízové povinnosti pro tyto dvě země reálným termínem.
Postoji Parlamentu rozumím. Rád bych v této souvislosti potvrdil pevné odhodlání Komise bedlivě sledovat, jak budou dotčené země naplňovat všechna kritéria stanovená v plánu, který byl pro ně vytvořen. Bývalá jugoslávská republika Makedonie již získala hodnocení s kladným výsledkem, a dialog s touto zemí byl tedy uzavřen. Do Srbska a Černé Hory se v říjnu uskutečnily mise vedené Komisí a doprovázené odborníky z členských států a bylo během nich potvrzeno, že všechna kritéria daná v příslušných plánech jsou plněna správně.
Podobně budeme postupovat i v případě Albánie a Bosny a Hercegoviny. Navzdory výraznému pokroku dosaženému v posledních několika měsících se Bosně ani Albánii zatím nepodařilo dokončit nezbytné reformy požadované v plánu, které opravňují k získání osvobození od vízové povinnosti. Jak jste paní Fajonová právě řekla, skutečnost, že jejich sousedé už mohou osvobození z vízové povinnosti uplatňovat, je pro ně velmi motivující, a mohu vám slíbit, že já sám udělám vše, co je v mé moci, aby Albánie a Bosna a Hercegovina mohly toto osvobození od vízové povinnosti získat co nejrychleji, jak si vy přejete.
zpravodajka ke stanovisku Výboru pro zahraniční věci. - Paní předsedající, tento závazek podpořený zprávou paní Fajonové a rovněž prohlášením, které navrhla Rada a Parlament, je prozíravý. Cílem je umožnit všem obyvatelům západního Balkánu bezvízové cestování. Nejedná se pouze o velkorysost a altruismus. Je to rovněž praktický a moudrý závazek, neboť bude podpořena a prohloubena bezpečnost v nejširším slova smyslu. Lidé, kteří jsou svobodní a mohou volně cestovat, mají sklon k mírovým řešením a v menší míře se uchylují k sebestřednému nacionalismu, jenž představuje hrozbu pro bezpečnost.
Chtěla bych také vyjádřit naději, že i vláda Spojeného království - která se nepodílí na rozhodnutí o schengenském prostoru EU, neboť není jeho členem - se záhy vydá stejným směrem. Při práci na schengenském projektu vždy pociťuji jakousi schizofrenii, neboť jsem britskou poslankyní Evropského parlamentu, ale je zjevné, že by pro Evropskou unii i pro region západního Balkánu bylo dobré, pokud by Spojené království udělalo co nejdříve totéž.
Máme pochopení pro důvody obyvatel Bosny a Herzegoviny a Albánie - mladé generace, která zde je uzavřená a opuštěná a má pocit uvěznění. Vzkazujeme jim: stojíme na vaší straně a budeme připraveni v okamžiku, kdy budete připraveni vy. Je politováníhodné, že orgány Albánie a Bosny a Herzegoviny nejprve pracovaly pomalu, a proto jsou nyní pozadu. Odpovědnost za veškerá zdržení spočívá na nich. Vyzýváme je k tomu, aby kritéria splnily co nejdříve. Víme, že Komise v tomto procesu pomáhá.
Jak zcela správně podotkla paní Ludfordová, je v praxi zcela jasné, proč je tato diskuse tak důležitá a proč to pro nás není jen opatření reagující na danou situaci. Proto bych rád jménem socialistické a demokratické skupiny poděkoval zpravodajce Fajonové za pečlivou práci, kterou odvedla, aby posunula Evropskou unii směrem k vytyčenému cíli zrušení vízového režimu pro všechny země západního Balkánu. Spolupracovala přitom se stínovými zpravodaji a Komisí a Radou a ti všichni si zaslouží pochvalu.
jménem skupiny Verts/ALE. - (DE) Paní předsedající, ráda bych na úvod podobně jako předchozí řečník vyjádřila srdečné poděkování oběma zpravodajkám paní Fajonové a paní Ludfordové za Výbor pro zahraniční věci a Výbor pro občanské svobody, spravedlnost a vnitřní věci, a rovněž stínovým zpravodajům. Podařilo se nám předložit návrh, ve kterém se požaduje, aby Komise a Rada nabídly ucelený balíček pro všechny obyvatele celého západního Balkánu, nikoho nevyjímaje. Pevně doufám - a nyní hovořím k panu komisaři Barrotovi - že dokážete Radu přesvědčit, že by se měl cíl uvolnění vízového režimu vztahovat i na Kosovo, aby tak začal dialog, a aby uvolnění vízového režimu pro Bosnu a Hercegovinu bylo dosaženo nejpozději do poloviny příštího roku. Dala bych přednost tomu, aby se tak stalo dříve.
(DE) Paní předsedající, dámy a pánové, před dvaceti lety získali moji spoluobčané z východního Německa možnost volně cestovat. O několik let později Slobodan Miloševič svévolně ohrozil a později odňal svobodu pohybu Srbům a následně i ostatním občanům v tomto regionu. Kolikrát jsme od roku 2000 v této sněmovně, v prohlášeních i veřejných rozpravách, žádali o svobodu cestování - bezvízový styk - pro země jihovýchodní Evropy. Jsme si vědomi toho, že EU tohoto cíle nemůže dosáhnout sama - souhlasit s ním musí i vnitrostátní vlády. Musíme překonat obavy v naší společnosti. Zločinci jsou všude - a nepotřebují víza! Přecházejí hranice bez víz. Není to tedy něco, čím bychom se měli v této souvislosti zneklidňovat.
Jde o blaho mladé generace, která by díky bezvízovému styku konečně mohla cestovat, kamkoli bude chtít. Jsme proto velmi potěšeni, že občané Makedonie, Černé Hory a Srbska konečně znovu získají možnost svobodně cestovat. Úžasné! Stále nás sice trochu mrzí, že Albánie, Bosna a Hercegovina a Kosovo se k nim dosud nemohou připojit, očekáváme však, že Komise již v prosinci uzná velký pokrok, který učinila Albánie, a zjistí, že i Bosna a Hercegovina dosáhly jistých zlepšení. Bohužel se někteří politici v Bosně a Hercegovině příliš nezajímají o potřeby svých občanů, neboť oni sami mají zajištěno bezvízové cestování. Domnívám se proto, že se musíme zaměřit na to, aby to bylo možné do příštího léta. Doufám, že pan Barrot nám v tom pomůže. Nesmíme však zapomínat na Kosovo. Nesmí zůstat poslední černou skvrnou. Máme povinnost pomoci Kosovu s naplněním hodnoticích kritérií. Samo na to nestačí. Bezvízový styk je velkým humanitárním krokem. Těší mne, že všichni chceme, aby byl zrealizován. Děkuji vám za tuto příležitost, pane Barrote.
Západní Balkán prošel teprve nedávno mimořádně traumatizujícím obdobím války, která přinesla mnoha obyvatelům velké utrpení. Je nutné učinit pokrok v procesu evropské integrace, abychom mohli tuto neblahou zkušenost překonat. Bezvízový styk je v tomto úsilí důležitým krokem. Někteří poukázali na to, jak přínosné by to bylo pro mladé lidi, kteří by měli možnost navázat přímé kontakty a získat bezprostřední zkušenost, ale byla by to i příležitost pro posílení demokratických sil. Nejde jen o nabídnutí důvěry a poskytnutí bezvízového cestování. Pro Evropu může být přínosné i sblížení západního Balkánu s Evropskou unií z hlediska bezpečnostní a hospodářské politiky. Je však důležité, abychom v regionu nevytvářeli nové hranice, ale naopak zajistili, aby se každá z těchto zemí mohla účastnit režimu bezvízového styku co nejdříve.
(SL) Pro občany západního Balkánu má zrušení vízové povinnosti pro cestování do Evropské unie kromě technického rozměru také mimořádnou politickou hodnotu a význam. Dnes si v Parlamentu oprávněně připomínáme dvacáté výročí pádu Berlínské zdi a konce socialismu. Skopje, Podgorica a Bělehrad však budou moci během Vánoc a Nového roku konečně oslavit pád vízové zdi, která je oddělovala od nás v Evropské unii téměř dvanáct let.
K obyvatelům Makedonie, Černé Hory a Srbska by se však měli připojit i Albánci, Kosované, a to co nejdříve, v roce 2010. To samo o sobě umožní novým generacím těchto zemí, aby se konečně setkaly s vnějším světem, navázaly kontakt s ostatními Evropany, přispěly k rozvoji evropských hodnot ve své zemi a připravily své národy na plnoprávné členství v našem společném evropském příběhu - v Evropské unii.
To je důvod, proč bychom měli tento návrh uvítat. Nesmíme však zapomenout, že otázka nastolení bezvízového styku je pouze dílčí a technická, a přitom je to zároveň velmi zřetelně politický problém. Proto je to důležité. Podporuji dále přijetí společného prohlášení, neboť je to jasný projev toho, že evropské orgány správně pochopily tuto odpovědnost. Tato odpovědnost znamená současně i činnost. Především to znamená činnost pro příslušné státy, kterým se nepodařilo splnit podmínky bezvízového styku pro vyhovění těmto požadavkům co možná nejdříve, a samozřejmě též činnost ze strany Evropské komise, bez jejíž pomoci by se celý proces prodloužil.
(DE) Paní předsedající, myslím, že jsme v otázce balkánských států na správné cestě. Dostali jsme se blíž k uvolnění vízového režimu a to pomůže k vytváření stability, avšak je to zároveň známka toho, že oceňujeme úsilí, které bylo vynaloženo. Myslím si však také, že je pro nás dobré udržet si jasný soubor pravidel a trvat na tom, že budou splněny požadavky, které s těmito pravidly souvisí. Rád bych v této souvislosti poděkoval zejména paní Corazza Bildtové za vynaložené úsilí.
Zároveň chci však s politováním poukázat na skutečnost, že tato zpráva neobsahuje vůbec žádnou zmínku o zemi, která je členem Východního partnerství. Myslím si, že mělo být přidruženo Moldavsko, byť jen symbolicky. Hovoříme zde o Moldavsku - zemi, na jejíž politické scéně dochází k významnému pokroku. Myslím, že nejpevnější zeď v Evropě se nachází na její východní hranici, mezi Rumunskem a Moldavskem. Podle mne musíme tuto skutečnost odsoudit.
Zároveň všem řečníkům, a zejména paní zpravodajce Fajonové, děkuji, a přitom bych chtěl jen uvést, paní předsedající, že od té doby, co byla část rozhodnutí přijata hlavně ve vztahu k Bývalé jugoslávské republice Makedonii, Černé Hoře a Srbsku, nabídli jsme trvalou pomoc Albánii, kterou jsem osobně navštívil, a Bosně a Hercegovině, což by jim mělo pomoci v dosažení pokroku - a měli bychom v tom pokračovat.
písemně. - (HU) Pane předsedající, chtěla by na úvod zpravodajce a stínové zpravodajce poblahopřát k nalezení přijatelného kompromisu v této věci. Otázka nastolení bezvízového styku je pouze zčásti technická. Je to také velmi jasná politická záležitost. Bezvízový styk je založen na vzájemné důvěře a závazcích. Proto podporuji i přijetí společného prohlášení navíc ke zprávě, neboť je z toho zřejmé, že evropské orgány tuto zodpovědnost pochopily.
Jsem poslankyní Evropského parlamentu za Maďarsko, a proto bych ráda ještě jednou připomenula, že díky bezvízovému styku se Srbskem navázali Maďaři žijící v srbské Vojvodině přímější kontakt se svou vlastí, o zbytku Evropy nemluvě. Občané žijící na obou stranách těchto hranic, kteří hovoří stejným jazykem a udržují úzké rodinné a kulturní vazby, nemohou ani nalézt slova, aby vyjádřili, jak je pro ně důležité, že mohou překračovat hranice bez jakýchkoli překážek či víz. Dnes si připomínáme dvacáté výročí pádu Berlínské zdi a přestřižení ostnatého drátu. Zajištění volného přechodu hranic pro země západního Balkánu je součástí sledu událostí, které započaly před dvaceti lety, a to jako nové boření zdí.
autorka. - Pane předsedající, pocházím z Lotyšska - země, která byla vážně zasažena finanční krizí. Lotyšsku hrozilo, že bez finanční pomoci zvenčí bude muset vyhlásit státní bankrot. Tuto pomoc jsme obdrželi od EU a MMF. Podmínkou pro její získání však bylo, aby lotyšská vláda omeila rozpočtové výdaje. Vláda tedy snížila o 10 % důchody a o 70 % důchody pracujících důchodců, snížila o 10 % rodičovské příspěvky a mateřské příspěvky pracujících rodičů a snížila rovněž nezdanitelné minimum pro daň z příjmu fyzických osob.
Uběhlo několik měsíců a my jsme obdrželi několik zpráv od nevládních organizací, odborů a občanů o jedné ze čtyř zemí, které v rámci pomoci veřejným financím obdržely významné částky: 6,5 miliardy, 3,1 miliardy, 2,2 miliardy a 5 miliard EUR. Dozvídáme se od nich údaje podobné těm, které před okamžikem citovala má kolegyně: škrty o 40 % v oblasti vzdělávání, škrty o 10 % v důchodovém systému, snížení nemocenské na polovinu atd.
Pane předsedající, dámy a pánové, problémy Lotyšska, Maďarska a Rumunska - tří zemí Evropské unie, které v současnosti čerpají půjčky v rámci pomoci platebním bilancím - nejsou problémy, jež by způsobil tento Parlament nebo Evropská komise či Evropská unie. Jsou to problémy, které vznikly v důsledku hospodářské krize, zhoršilo je však špatné řízení a nevhodné politiky politických lídrů v těchto zemích. Říkám to proto, že země ve stejném regionu Evropské unie, jako je Lotyšsko, ve stejném regionu Evropské unie, jako je Maďarsko, a ve stejném regionu Evropské unie, jako je Rumunsko, tyto problémy nemají a krizi zvládají lépe, s podporou z evropských rozpočtů prostřednictvím strukturálních fondů a Fondu soudržnosti, s ochranou vyplývající z jejich členství v Evropské unii a s vyhlídkou na členství v eurozóně, avšak bez nutnosti žádat o pomoc platebním bilancím.
Jak jim pomáháme? Půjčujeme jim peníze. A nikdo nepůjčuje bez podmínek; nemáme svolení tohoto Parlamentu ani Rady poskytovat půjčky bez podmínek. Půjčujeme za určitých podmínek a klademe na tyto země některé požadavky, které jsou náročné, neboť jejich situace jsou mimořádně obtížné, říkáme jim však: nedělejte škrty, abyste dokázali spolufinancovat srukturální fond a Fond soudržnosti, nepřijímejte opatření, která jsou krokem zpět, nedělejte škrty, které poškodí ty nejslabší. Někdy dosáhneme úspěchu a někdy bohužel ne, neboť to není v našich rukou, ale v jejich.
Děláme však to, že vládám a parlamentům těchto zemí připomínáme v prvé řadě jejich odpovědnost za vyvedení jejich země z krize, kterou ostatní státy tolik netrpí; a za druhé, že některá opatření přijmout nelze, a my nejsme připraveni půjčovat peníze na to, aby byla přijata opatření, která jdou nad rámec toho, co je nezbytné pro přizpůsobení veřejných financí a vytvoření podmínek, aby tyto země byly schopné řešit své budoucí problémy bez nutnosti žádat Evropskou unii o půjčky.
jménem skupiny S&D. - (FR) Pane předsedající, pane komisaři, správně připomínáte, že jsme dne 24. dubna - jak uvedl můj kolega pan Cercas - schválili zvýšení pomoci platebním bilancím, a to za těchto dvou podmínek: zaprvé že pomoc bude doprovázena podmínkami, zejména v případě pomoci v sociální oblasti; a zadruhé, že vše bude transparentní, aby tato sněmovna měla jistotu ohledně dodržování podmínek, za nichž byly dohody s dotčenýni státy uzavřeny. Myslím si proto, že rozprava, kterou tu dnes vedeme, je oprávněná, užitečná a demokratická, a že jako taková povede k účinným opatřením.
Nechci však, abychom opakovali chyby z minulosti, především chyby MMF, který před zhruba deseti lety používal postupy, jež situaci jednoznačně zhoršovaly. Kromě toho naprosto nesouhlasím s kolegou panem Gauzèsem, který doporučuje neprovádět podrobné kontroly a s prověřováním kvality vynakládání pomoci vyčkává na další žádost. Ne! Podmínky je možné stanovovat jen v okamžiku přislíbení pomoci, a mám pocit, že Evropa, na to, aby nyní zavírala oči, zaplatila již příliš vysokou daň, když v řadě oblastí pomoci podmíněnost nekontrolovala.
Vždy mne znepokojí, je-li příjemcům pomoci uloženo příliš mnoho podmínek a byrokracie - a to se vztahuje na všechny úrovně, od členských států až po malé a střední podniky a jednotlivce. Pokud by však takové podmínky měly pomoci k realizaci hlavní zásady EU, jakou sociální začlenění bezesporu je, pak je to opravdu důležité. Nemůžeme usilovat o sociální začlenění a produkovat stohy dokumentů, v nichž bude popsáno, jak toho dosáhnout, pokud zároveň nedokážeme zajistit, aby byl tento proces začleněn do našich iniciativ.
Podle mého názoru tedy musíme změnit kritéria této podmíněnosti a rozhodnout, že evropské veřejné finanční prostředky lze podmiňovat, lze je kombinovat s novým systémem přivlastňování a budou poskytovány v souladu s novými kritérii dosahujícími a podporujícími nové rozdělení bohatství tak, aby došlo k navýšení platů, důchodů a minimálních sociálních požadavků a k zachování vysoké míry sociální ochrany, záruky pracovních míst pro všechny. Sociální pokrok jde ruku v ruce s hospodářskou účinností, a nikoli naopak.
(LV) Pane předsedající, pane komisaři, Evropská komise prokázala jasné a vstřícné pochopení pro ty členské státy, které se v důsledku krize ocitly ve finančních obtížích. Stabilní silné systémy sociální podpory nelze udržet, pokud nebudou členské státy mít silná hospodářství. Mí kolegové navrhují omezit podmínky pro nabídku finanční podpory, podle mne je to však v zásadě nežádoucí. Namísto toho bychom se měli vážně zabývat možností rozšiřování podmínek, za kterých lze finanční pomoc obdržet, a umožnit tak její využití nejen na podporu státních rozpočtů a finančních systémů, ale i pro rozvoj hospodářství.
Investice do hospodářství jsou nezbytné, abychom zajistili dlouhodobě stabilní systém sociální podpory. Použití zdrojů finanční pomoci tímto způsobem by bylo tím nejlepším způsobem, jak členským státům, které se dostaly do finančních obtíží, co nejrychleji poskytnout pomoc. Cesta států ven z krize a jejich další stabilizace jsou úzce spjaty s politikou Evropské unie vůči k těmto státům. Pouze harmonizovaná a účinná opatření v celoevropském měřítku přinesou výsledky. Finanční pomoc není a nemůže být jediným způsobem, jak se členské státy mohou navzájem podporovat. Je třeba nalézt komplexní řešení, které podpoří hospodářský rozvoj všech členských států Evropské unie.
(HU) Země, o nichž v souvislosti s tímto tématem hovoříme, jsou nové členské státy Evropské unie, které se musí v důsledku změny režimu postarat o ty, kteří utrpěli změnou režimu, musí zvýšit svou konkurenceschopnost na otevřeném trhu po hospodářské restrukturalizaci a vytvořit a budovat hospodářství s vyváženou strukturou. Lidé v těchto zemích mají nejmenší rezervy. To znamená, že je pro ně obtížné splácet půjčky na bydlení vzhledem k vysoké míře zadlužení založeného na měně. Nezaměstnanost se zvyšuje v důsledku jednostranně se vyvíjejících hospodářských problémům a sociální výdaje klesají.
Evropský parlament se v souvislosti s tím opakovaně obracel na Komisi. V listopadu 2008 Evropský parlament Komisi vyzval, aby předložila analýzu dopadů chování bank, které v té době převedly svůj majetek ze členských států, které přistoupily k EU teprve nedávno. Dne 24. dubna tohoto roku Evropský parlament tuto svou žádost opakoval. Požádal rovněž o to, aby byl přibrán k urychlení prohlášení o záměru mezi Komisí a členskými státy, které jsou příjemci pomoci, v nichž se podrobně stanoví podmínky poskytnutí pomoci. Pokud vím, na tyto požadavky nebyla dodnes poskytnuta odpověď.
Země, které obdržely finanční pomoc, mají dozajista řadu sociálních problémů a můžeme diskutovat o tom, jaký druh sociální podmíněnosti by mohl být součástí smluv o finanční pomoci. Pokud představíme problém tímto způsobem, musíme mít na paměti, že zde existují systémy pojištění a sociálního zabezpečení, které přispěly v těchto zemích k nerovnováze vyžadující finanční pomoc platební bilanci. Proto hovoříme-li o sociální podmíněnosti, musíme rovněž hovořit o reformách, které je nutné v těchto sociálních odvětvích provést, především co se týče důchodového systému, abychom mohli dosáhnout střednědobé a dlouhodobé finanční udržitelnosti, která pomůže k radikálnímu řešení problémů těchto zemí.
Tisíce lidí v Evropě ztrácí ze dne na den zdroj obživy pro sebe i svou rodinu. Zohlednily vlády členských států při žádosti o finanční pomoc nějakým způsobem tento sociální aspekt? Podíváme-li se na zhoršující se podmínky, v nichž musí mnoho lidí žít, a zvyšující se nezaměstnanost v řadě evropských zemí, lze o tom pochybovat. Proto bych rád apeloval na to, abychom nebyli nevšímaví k potřebám obyčejných lidí, kteří jsou, jako obvykle, nejvíce postiženi negativními dopady chyb vlády.
Pane předsedající, na úvod bych rád řekl, že plně souhlasím s podmínkami, které Evropský parlament schválil; Komise postupuje takto: když půjčuje peníze například třem členským státům, které využily pomoci platebním bilancím, využije Komise peněz půjčených na trhu a půjčuje je za zcela totožných podmínek - tyto podmínky jsou přitom pro tyto země mnohem výhodnější, než kdyby si chtěly půjčit přímo na trhu - a stanovuje jim některé podmínky, aby zajistila, že nám peníze vrátí, zohledňujeme však čtyři podmínky, které jste uvedli a které Parlament schválil. Plně s nimi souhlasíme.
Problém Lotyšska, srovnatelný s problémem Maďarska a Rumunska, je v tom, že bylo nutné přistoupit k této pomoci platebním bilancím, protože se tyto země nemohly se žádostí o půjčku na financování svých finančních požadavků obrátit na trhy. To je ten problém. Nehovoříme zde o programu na specifickou činnost či o některých specifických programech, hovoříme o konkrétních zemích, které mají finanční obtíže. Zčásti je to samozřejmě důsledek krize, ale kvůli špatnému hospodaření v minulosti je situace mnohem horší než v jiných zemích, které mají objektivně srovnatelné podmínky.
Neobviňujte prosím Komisi, ani Evropský parlament, ani Radu ministrů ze špatného hospodaření vlád některých členských států. To není naše odpovědnost - naší odpovědností je pokusit se finanční problém vyřešit. Tento finanční problém je zčásti problémem platební bilance související se zadlužeností soukromého sektoru, který musí refinancovat půjčky či splácet dluhy a není schopen vlastního financování, aby mohl tyto transakce uskutečňovat, a zčásti je to někdy potřeba veřejného sektoru.
Pokud se jedná o potřebu veřejného sektoru financovat veřejný dluh, je zde větší prostor pro vymezení zvláštních podmínek, a my tak činíme, to mi věřte. Předevčírem jsem se zde v Bruselu snažil přesvědčit zástupce lotyšské vlády, aby opatření, která mají být zahrnuta do rozpočtu na rok 2010, byla více progresivní. Nežádejte však prosím Komisi, aby zemi nutila k přijetí daňové reformy, kterou daná země přijmout nechce, ať už z jakýchkoli důvodů, a vy to víte stejně jako já. Takovou pravomoc nemáme.
Jakou jinou možnost tedy jako zástupci evropských občanů máme? Dopustit, aby tu zemi postihl státní bankrot? Rezignovat na její vnější závazky, bez ohledu na to, zda se jedná o veřejné či soukromé dluhy? Kvůli těmto finančním problémům donutit zemi, aby devalvovala svou měnu o 25 nebo 30 %, a tím ochudila rodiny, podniky i veřejný sektor, mají-li dluhy v zahraniční měně? Jsem si jist, že to nechcete, a ani já to nechci. To jsou tedy okolnosti, za kterých pracujeme.
Souhlasím se všemi vašimi příspěvky: pana De Rossy, pana Cercase, paní Berèsové, vás všech, samozřejmě s nimi souhlasím. Situace v zemích, jako je Lotyšsko či Rumunsko, je však v této chvíli mnohem složitější. Zkuste si prosím představit, že máte jednat jménem vás všech a rozhodnout, zda poskytnout půjčku zemi, která si nemůže půjčit na trhu jako většina členských států nebo nejprůmyslovější země. Taková je situace. To se snažíme vyřešit a zároveň splnit čtyři vámi stanovené podmínky, s nimiž souhlasím.
Světová finanční krize má silný celosvětový dopad na pohyb lidí po celém světě. V souvislosti s tím je potřeba větší politické a sociální integrace a také silnější a jednotnější Evropa. Evropská unie musí v rámci svého území zaručit ochranu všech základních práv, jinak nemůže kázat o politice, kterou sama neuplatňuje. Jsem proto zastáncem nového pojetí solidarity v Evropské unii, které zaručuje každému evropskému občanu minimální sociální práva. Jsou například potřeba minimální standardy v oblasti zdravotnictví, vzdělávání a státních důchodů a příspěvků, které by měly být zaručeny na evropské úrovni. Domnívám se, že je velmi důležité tyto minimální standardy stanovit, neboť podporují jednotnost pracovních podmínek, která má regulační účinek na pohyb podniků a pracovní síly. Je jasné, že finanční pomoc EU na jedné straně nemůže být podmíněna politikami, které jsou ve výlučné pravomoci členských států, ani na straně druhé nemůže tytéž politiky podřizovat podmínkám. To však neznamená, že není nutná lepší politická a sociální koordinace. Naopak, tato integrace je nezbytně důležitá.
písemně. - (RO) Kvůli fiinanční krizi musely některé členské státy požádat o pomoc EU (nařízení Rady č. 332/2002(1) ze dne 18. února 2002) a mezinárodní společenství (Mezinárodní měnový fond). Tato pomoc musí být zaměřená tak, aby bylo zajištěno, že budou existovat vhodné podmínky pro poskytování sociální ochrany a začlenění, ale i pro provedení rámce směřujícího k hospodářskému rozvoji a vytváření nových pracovních míst. V období od března 2008 do května 2009 dosahovala nezaměstnanost v EU-27 8,9 %, přičemž počet nezaměstnaných se za tu dobu zvýšil z 5,4 na 21,5 milionu osob. Ztráta zaměstnání je pro evropské občany největší obavou. Evropská unie a její členské státu musí být schopny zachovat stávající pracovní místa a vytvářet nová. Toho lze dosáhnout pomocí účinných investic do zemědělství, vzdělávání a zdravotnictví, stejně jako do dopravní a energetické infrastruktury. Každý Evropan, který přišel o místo, znamená evropskou rodinu s nižším příjmem, a v důsledku toho s poklesem životní úrovně. Každé nové pracovní místo znamená jednu rodinu s důstojným bydlením a kvalitním vzděláním pro mladou generaci. Úspěch evropského modelu se měří kvalitou života 500 milionů evropských občanů.
členka Komise. - Pane předsedající, jsem velmi ráda, že mám příležitost seznámit vás na dnešním plenárním zasedání s návrhem nařízení o označení původu. Jedná se o návrh, který, jak si možná vážení poslanci vzpomenou, Parlament výrazně podporuje od prosince 2005, kdy jej přijalo kolegium komisařů. Připomínám zejména vaše usnesení z července 2006 a písemné prohlášení ze září 2007. Měla jsem tu čest diskutovat o tomto tématu minulý měsíc ve Štrasburku se skupinou poslanců Evropského parlamentu, kteří mi zdůraznili, že je třeba rychle postupovat, aby toto nařízení mohlo být přijato.
Dodám, že označení původu je plně v souladu se současnými pravidly a zásadami organizace WTO a existuje téměř všude ve světě. Označení země původu se provádí u dováženého zboží do Spojených států, Kanady, Číny a Japonska. Pravdou je, že většina produktů, které můžete nyní koupit v obchodech v Evropské unii, již označení země původu nese, neboť většina právních systémů to v současnosti vyžaduje. To samozřejmě pro většinu podniků znamená, že označení produktů vyvážených do Evropské unie nebude vyžadovat žádné další náklady.
Jak paní komisařka správně podotkla, po mnoho let naši hlavní konkurenti i hospodářští partneři označovali zemí původu zboží, které se dostává na jejich území. Evropská unie však navzdory návrhu nařízení z roku 2005, který byl široce podporován spotřebiteli, občanskou společností, a navzdory příznivému stanovisku, které Parlament mnohokrát vyjádřil, tuto definici postrádá. Skutečnost, že chybí nařízení o označování původu zboží, oslabuje právo občanů a spotřebitelů a brání správnému fungování trhu, který vzhledem k tomu, že má být otevřený, potřebuje jednotná a sdílená pravidla.
Výbor zřízený článkem 133 v posledních několika dnech prozkoumal návrhy na omezení kategorií zboží, na něž se vztahuje nařízení, a důvody k jejich použití na zkušební dobu. Paní komisařko, ptáme se: podporují tyto kompromisní návrhy alespoň některé z členských států? Bude se s nimi dále pracovat? Máte v úmyslu podporovat, společně s Parlamentem a jako součást postupu spolurozhodování, i nadále návrh nařízení z roku 2005? Jaké záruky a harmonogram Komise ke konci této náročné a opožděné rozpravy nabízí? A konečně, paní komisařko, každopádně vám děkuji za vaši práci, které jste věnovala spoustu energie a odhodlání, můžete mi však potvrdit to, co jste mi písemně odpověděla na mou otázku ze dne 5. listopadu 2009, a sice, že Komise bude i nadále rozhodně podporovat návrh předložený v roce 2005 a dostojí tak svému závazku?
Doufali jsme, že vaše iniciativa, kterou jste podnikli před několika týdny s cílem provést malé změny v zájmu dosažení kompromisu, si dokáže získat větší podporu, a to i ve výboru zřízeném článkem 133. Mimo jiné litujeme toho, že při jednání v tomto výboru setrvala řada zemí na svém odmítavém stanovisku či pochybách, prostřednictvím svého zástupce takový postoj vyjádřilo zejména Spojené království. Chceme dnes pouze připomenout, že tato žádost není otázkou protekcionismu; nechceme chránit odvětví, která by již nebyla konkurenceschopná na mezinárodním trhu, ale chceme chránit spotřebitele: chceme obrátit pozornost k problematice zdravotnictví, životního prostředí a skutečné vzájemnosti na mezinárodním trhu, která dnes chybí. Navíc nechybí pouze ve vztahu k nejslabším subjektům na světě: nikoli, chybí i ve vztahu k Japonsku, Spojeným státům, Austrálii, Kanadě, Brazílii, Indii, hlavním konkurentům Evropské unie, která má v této těžké době povinnost hájit zájmy Společenství - a to vše stojí za naší žádostí.
Pane předsedající, paní komisařko, dámy a pánové, souhlasím s požadavky poslanců, kteří hovořili přede mnou, a připojuji se i k požadavkům paní Muscardiniové. Rád bych vám připomenul obrázek z knihy Italo Calvina nazvané Cosmicomics, kde je velký třesk popsán jako neurčitá masa, v níž není známo nic o nikom ani o něčím původu. V jednu chvíli nějaká žena říká, že pokud by měla nějaký prostor, mohla by uvařit pro přítomné těstoviny a pizzu. To vyvolá v mase velké nadšení: nastane výbuch a potřebný prostor vznikne jako svět plný odlišností, což je dnešní vesmír.
Jsem přesvědčen, že náš světový trh kráčí zpět, vrací se k neurčité mase zboží, jehož původ i povaha zůstavají spotřebitelům utajeny. Jako liberálové a demokrati jsme proto velkými zastánci systému a zásady volného obchodu, ale i transparentnosti a vysledovatelnosti zboží. Jak již bylo řečeno, nejedná se ani tak o mezinárodní obchod jako spíše o ochranu spotřebitele. Znovu podporujeme návrh z roku 2005 a opakuji, že podporuji i požadavky paní Muscardiniové.
Neměly by platit žádné výjimky pro země, které jsou stranami dohody o volném obchodu nebo jsou s EU v nějakém jiném vztahu; stejná pravidla by měla platit pro všechny. Někteří namítají, že označování je nákladné, řada produktů však již označována je, dodatečné náklady tedy budou minimální. Něco podobného jsme již zažili v případě podrobnějšího označování hovězího masa v Evropě - není to vůbec nákladné. Domnívám se však, že seznam zboží by mohl být delší. Je zřejmě zaměřen zejména na produkty, které jsou často napodobovány, a na odvětví, o něž mají všichni zájem. Zároveň zde řada důležitých spotřebitelských produktů chybí, a proto si myslím, že by tento seznam měl být rozšířen.
(IT) Pane předsedající, dámy a pánové, jsme na evropské úrovni součást průmyslového systému, v němž dobrá pověst zboží z velké míry závisí na integritě systému produkce. Tím, že zachováváme alespoň část naší výroby v Evropě, opravdu nabízíme spotřebitelům kontrolované a vysoce kvalitní zboží. Je jednoznačně v našem zájmu, aby tomu tak bylo i nadále a abychom poskytovali občanům možnost mít úplné informace o tom, co vyrábíme a o původu vyráběného zboží. Máme-li tohoto cíle dosáhnout, potřebujeme něco velmi jednoduchého a přitom klíčového: transparentnost - koncept, o nějž se opírají pravidla označování původu, jež Parlament schválil již v roce 2006 a která se, jak uvedla paní komisařka, ve velké míře používají na hlavních světových trzích, jako jsou Spojené státy, Mexiko a Čína.
Navzdory tomu některé členské státy EU označení původu "vyrobeno v" dosud neschválily. Domníváme se, že pokud je produkt vyroben v Číně či některé jiné neevropské zemi, musí mít evropští spotřebitelé bez ohledu na kvalitu - která je často vysoká - možnost dozvědět se, kde byl produkt vyroben, aby mohli učinit informovaný výběr. Někomu může připadat potřeba transparentnosti jako přehnaný protekcionismus a může se domnívat, že to vše přinese zvýšené náklady průmyslu. Tak tomu ovšem rozhodně není.
Přitom by takový text představoval klíčovou výhodu pro evropské spotřebitele i pro náš průmysl. Označování země původu určitých produktů dovezených ze třetích zemí skutečně zajistí spotřebitelům veškeré informace o vlastnostech produktu, který kupují. Pro společnosti, které se rozhodly zachovat výrobu v Evropě, zachovat evropské znalosti a evropská pracovní místa v tak citlivých odvětvích, jako je odívání, kožené výrobky a nábytek, je vytváření podmínek pro to, aby spotřebitel mohl učinit informovaný výběr, zásadní otázkou.
Na jedné straně globalizace vytváří podmínky, aby mohl vyrábět kdokoli, na druhé straně zběsilá honba za ziskem znamená trvalé porušování práv pracovníků a celých společenství a ničení jejich životního prostředí. Napodobování, které se dříve týkalo jen luxusních značek, se nyní vyskytuje v nejrůznějších odvětvích od farmaceutického až po automobilový a letecký průmysl, přičemž za vším stojí vidina zisku, zatímco bezpečnost spotřebitele je vážně oslabována. Současně mizí desítky tisíc pracovních míst.
Začněme proto s prvním z nich, který je znovu a znovu uváděn - že si to žádají spotřebitelé. Zastánci se zde opírají o údajné konzultace, které o této záležitosti provedla Komise prostřednictvím internetu. Zapomněli však uvést, že 96,7 % odpovědí na tuto otázku pochází z jediné země - Itálie - kde mají hlavní podíl na propagaci tohoto tématu organizované zvláštní zájmové skupiny. V dnešní době je možné, aby každý, kdo chce označit původ svého zboží, tak učinil - a věřte mi, kterákoli společnost na konkurenčním trhu, která předpokládá, že by tak mohla získat spotřebitele, tak již učinila - není to tedy potřeba.
Na italských veřejnoprávních televizních stanicích jsou často uváděny investigativní dokumenty, které ukazují, jak jsou technologie výroby v některých zemích vzdálených (i kulturně) od Evropy založené na použití vysoce znečišťujícího zboží, znečišťujících technologií, toxických roztoků a na vykořisťování pracovní síly, včetně dětí, která je nucená k absurdnímu počtu odpracovaných hodin. Spotřebitelé musí mít možnost si vybrat a mít přitom jasnou představu o tom, odkud konkrétní produkt pochází. A to je podstata toho, co požadujeme. Myslím si, že nadešel čas, abychom jasně a bezodkladně přijali pravidla, která zajistí spotřebitelům možnost výběru prostřednictvím zcela jasných a transparentních mechanismů, a měli bychom je přijmout s větší rozhodností a mnohem rychleji, než jak tomu bylo dosud.
Začnu konkrétními připomínkami paní Muscardiniové - pocitem, že se záležitost dlouho vleče. Jako komisařka jsem se vždy velmi snažila hovořit s členskými státy o tématech, která je nejvíce zajímají, a snažila jsem se reagovat, pokud šlo o něco důležitého. Jak ale řekli i ostatní poslanci, realita politického života je taková, že musím každý návrh prosadit v Radě. To znamená, že - pokud je zřejmé, že konkrétní návrh nemá dostatečnou podporu - je nutné znovu promyslet, jak dosáhnout úspěchu a zabránit neúspěchu, přičemž soubor názorů, s nimiž se setkávám, je často velmi různorodý.
Řada poslanců poukazovala na konkrétní otázky související se spotřebiteli a s příležitostí k nastolení transparentnosti a jasnosti - poskytnout spotřebitelům informace. Tuším, že byl citován i Adam Smith. Chcete-li mít volný světový obchod, musíte mít také jasnost a transparentnost, aby spotřebitelé mohli činit taková rozhodnutí, která jdou ruku v ruce s volným obchodem. Tyto pojmy spolu souvisí, a já s tím souhlasím. Proto věřím, že ti poslanci, kteří toto uvedli, pochopili skutečné jádro toho, o co tu jde.
Nejde o protekcionismus. Děje se to na celém světě. U velké většiny zemí, v nichž si lze koupit nějaký z produktů, které jsme uvedli, již víte, odkud nakupujete. I mne jako spotřebitelku zajímá, kde byl produkt vyroben. Vím, že pro řadu spotřebitelů je to důležitou součástí jejich interakce s trhem. Troufnu si tvrdit, že možnost říci, že zajistíme, abychom měli takovou transparentnost, je velmi důležitá. Neměli bychom se toho obávat, neboť jakmile se budeme obávat, něco je špatně. Smyslem otevřenosti, volného obchodu a transparentnosti je, že se s nimi setkáváte a vhodně s nimi nakládáte.
Podle mne je jedině správné, že se zabývám i připomínkami, zda jsme dostatečně ambiciózní. Pan Arif řekl, že bychom neměli slevovat. Ovšemže ne - já se ale nesnažím slevovat, snažím se být realistická. Pakliže nakonec budu mít v ruce návrh, který jednoznačně nebude možné prosadit v Radě, jsem podle mého názoru povinna se jím znovu zabývat a ptát se, co s tím mohu udělat, nikoli slevovat, ale uznat legitimní připomínky a hledat, jak je zohlednit, možná prostřednictvím pilotního modelu nebo zúžením projektu, abych zjistila, zda to, co říkám, je pravda, a abychom pak mohli provést projekty další, protože už budeme vědět, o co se vlastně pokoušíme.
Zabýváme se i všemi otázkami spojenými s programem Euromed. Je to součást diskuse, která, jak víte, nyní probíhá. Beru si k srdci také poznámky týkající se našeho úsilí v oblasti ochrany pracovních míst. Vážení poslanci ví, že jsem již dost hovořila o rozdílu mezi protekcionismem a ochranou průmyslu, podporou pracovních míst a spotřebitelů a podobně. Musíme si ujasnit, že obchod není o ignorování všech těchto věcí. Jdou ruku v ruce.
Pane Fjellnere, vaší poznámkou se musím zabývat, neboť jste označil mé jednání za nevhodné. Nejsem si zcela jista, jak moc parlamentární v Evropském parlamentu je popsat něčí chování jako nevhodné, dovolte mi však, abych vás ujistila, že o to v žádném případě neusiluji. Nejedná se zde o žádné vazby. Když jsem hovořila s členskými státy o všech těchto aspektech obchodu, snažila jsem se tím zdůraznit - ať už svou prací a konkrétně tím, že jsem hovořila s malými podniky v celé Evropě, neboť mám velký zájem na tom, aby měly skutečné příležitosti, aby jich více než 3 % začalo obchodovat za hranice Evropské unie - otázky, které jsou buď opomíjeny - věci, které jsme žádným způsobem nevyřešili - nebo oblasti, kde se země skutečně cítí mimořádně silné.
písemně. - (PT) Jedním z důsledků liberalizace světového obchodu je masivní propouštění a zhoršování sociální situace v řadě regionů a zemí, včetně Portugalska, které jsou více zavislé na konkrétních výrobních odvětvích, jako je například textilní a oděvní průmysl. V současné době, kdy panuje hospodářská a sociální krize, si situace žádá jiný přístup. Přijetí pravidel o označování původu by mohlo v jednotlivých členských státech pomoci ke zvyšování profilu výroby. Je však potřeba mnohem více. Musíme chránit výrobní odvětví prostřednictvím balíčku rozsáhlejších a účinnějších opatření, mimo jiné: zaváděním ochranných a bezpečnostních mechanismů proti velmi se rozšiřujícímu vyvážení, upřednostňováním místní produkce; opuštěním modelu postaveného na nízkých platech, nízké kvalifikaci a nejistých pracovních místech; uplatňováním veřejných nástrojů ke kontrole produkce a k regulaci trhů v zájmu podpory zásady potravinové soběstačnosti a bezpečnosti; účinným řešením problému přemísťování společností. Požadavkem do budoucna je ochrana práva každé země na udržitelnou výrobu. Musíme tak učinit ve jménu nové hospodářské, sociální, energetické a environmentální racionality, kterou neoliberální model nezaručuje, ve skutečnosti ji dokonce vylučuje.
Vzhledem k těmto přechodným pravidlům zastává moje skupina názor, že bude třeba vynaložit další úsilí, ale velice důležitou úlohu bude hrát především budoucí předseda Rady, a to zejména při dodržování aktuálně platné "gentlemanské" dohody. Je možné, že Rada bude v pokušení jednat tak, aby se zvýhodnila ve velice naléhavých rozpočtových otázkách, jako je Evropský útvar pro vnější činnost, ale tyto tři orgány budou samozřejmě na stejné úrovni a na straně Parlamentu bude tedy spočívat velká odpovědnost.
Pane předsedající, Lisabonská smlouva přinese velké změny, v nemalé míře i ve sféře rozpočtu. Jak již řada lidí poukázala, nejdůležitější změnou je odstranění rozdílu mezi povinnými a nepovinnými výdaji. Evropský parlament bude mít proto v otázce celého rozpočtu spolurozhodovací pravomoc a my získáme nový zjednodušený rozpočtový proces. Smlouva je nyní připravena a schválena, ale to neznamená, že můžeme přejít přímo na nový postup.
Pane předsedající, také já bych nejprve chtěla vyjádřit svou radost z toho, že nyní už máme k dispozici Lisabonskou smlouvu, smlouvu, která Parlamentu samozřejmě poskytne větší pravomoc v otázce rozpočtu a změní způsob, jakým roční rozpočet EU schvalujeme. Nacházíme se v přechodném období, kdy se rozpočet pro rok 2010 schvaluje podle staré smlouvy, ale plnění rozpočtu bude sledováno a následná opatření budou přijímána již podle nové smlouvy. Toto však vyřešíme v praxi. Zahájili jsme zprávou pana Lamassoureho, a já bych mu chtěla poděkovat za to, že začal jednat tak rychle. Tato zpráva, která uvádí, jak máme nakládat s opravnými rozpočty a převody a jinými již zmíněnými věcmi, má plnou podporu skupiny Aliance liberálů a demokratů pro Evropu.
Skupina Evropa svobody a demokracie předložila řadu pozměňovacích návrhů na zrušení opravných rozpočtů a převodů. Mohu vám sdělit, že skupina ALDE bude hlasovat proti všem návrhům této skupiny. Souhlasíme s panem Lamassourem, že počet opravných rozpočtů by se měl snížit. V průběhu roku však dochází k nečekaným událostem, a proto podobný nástroj potřebujeme. Navíc tento nástroj mají i vnitrostátní parlamenty. Změny je pak možné provádět během roku. Rostoucí počet žádostí o finanční prostředky z fondu pro přizpůsobení se globalizaci v souvislosti s velkým počtem případů propouštění povede pochopitelně k přijetí řady opravných rozpočtů. Také bychom se neměli zbavovat možnosti provádět převody mezi účty. Pro to, jaké množství prostředků může Komise převést a jakým způsobem se to má provádět, existují velice pevně stanovená pravidla, - nelze to udělat jen tak, ať chce Komise sebevíc. Nejprve musí požádat Parlament a Radu.
Pane předsedající, pane komisaři, jménem skupiny Zelených/Evropské svobodné aliance chci oznámit, že jednoznačně podporujeme mandát předsedy Rozpočtového výboru Alaina Lamassoureho. Jsme přesvědčeni, že v přechodném období, ve kterém se nyní nacházíme, povede jednání velmi dobře a s velkou sebedůvěrou. Víme, že při přechodu od uplatňování Smlouvy z Nice k Lisabonské smlouvě - na kterou všichni čekáme a kterou potřebujeme, abychom vytvořili demokratičtější a transparentnější Evropu - musíme mít jasná pravidla.
Ráda bych vám připomněla, že pokud jde o nové rozpočty na příštích několik let, je nezbytně nutné, aby evropský rozpočet sestavily členské státy společně s Evropským parlamentem ve skutečně evropském duchu. Jedině tehdy můžeme Evropskou unii připravit na budoucnost. Rovněž vám chci připomenout, že vzhledem k finančním předpisům a zejména vzhledem k tomu, jak jsou peníze skutečně rozdělovány členským státům a v rámci těchto států, že to samozřejmě musí probíhat tak, aby se zabránilo zneužití. Nesmí docházet k žádným skandálům nebo podvodům, ale finanční předpisy je zároveň nutno zjednodušit a zprůhlednit, aby naše evropské programy nevytvářely místní problémy, nýbrž aby se dostaly skutečně až k lidem. Tak by měla být formulována naše evropská rozpočtová politika pro příštích několik let.
Miliardy se vynakládají na oblíbená témata levice, jako je klima a rozvojová pomoc, zatímco v Nizozemsku se lidem nedostává péče v domovech s pečovatelskou službou, věk, kdy vzniká nárok na státní starobní důchod (AOW), se zvyšuje na 67 let a policie musí omezovat výdaje. Pane předsedající, tento parlament by zde měl být pro občany, ale místo toho jen realizuje své vlastní politicky korektní, velice nákladné programy a programy svých elitářských kamarádíčků.
Požadujeme zavedení přechodných procesních pravidel na zabezpečení rozpočtového procesu. Myslím, že pan Lamassoure, zpravodaj a předseda výboru, se zmínil o zásadách, a rád by viděl uplatnění v praxi těchto zásad, které přetrvají přinejmenším tak dlouho jako ony nouzové budovy sloužící již 90 let, jak jsem právě uvedl. Je mimořádně závažné, že jsme za Lisabonskou smlouvu zaplatili vysokou cenu. Vzdali jsme se některých zásad a občané jedné země, České republiky, budou v menší míře užívat lidských práv než většina Evropanů. Je naší hlavní povinností uplatňovat tuto smlouvu, za kterou jsme tak draze zaplatili, hladce, bez zádrhelů a účinně. Návrhy, pro jejichž uplatnění zpravodaj nyní požaduje souhlas, slouží tomuto účelu podle mého názoru více než přiměřeně. Moje skupina by si proto přála, aby je Parlament schválil podstatnou většinou a bez jakýchkoli změn.
Právě jsem nastoupila do Parlamentu a s evropským rozpočtem pochopitelně nemám žádné předchozí zkušenosti, ale upřímně řečeno, na základě toho, co jsem si o nových rozpočtových ustanoveních přečetla, nejsem nakloněna tomu tento optimismus sdílet. Postup bude složitý a závislý na rozsahu dohody, nebo s větší pravděpodobností na nedostatku shody mezi Parlamentem a Radou, bude komplikovaná. S jistotou to však budeme vědět teprve tehdy, až budou některé rozpočtové procesy provedeny podle nových pravidel.
Už teď ale víme, jakým způsobem uvažuje Rada, a v tomto případě je pravda, že nejsem velkou optimistkou, protože vidím, že Rada se snaží získat co nejvíce pravomocí, aby mohla zablokovat jakékoli rozhodnutí, které jde proti ortodoxní linii. To znamená, že chce, aby byla schopna zablokovat každé rozhodnutí, které by navýšilo výdaje byť jen o jedno euro, než je plánováno, ať se děje cokoli. Pokud je tomu tak, pokud si chce Rada podržet veškerou kontrolu, domnívám se, že se dopouští velké chyby. Rada totiž potřebuje silný Parlament, který jí bude při spolupráci rovnocenným partnerem.
(FI) Pane předsedající, podporuji dobře odůvodněné návrhy, které předložila moje kolegyně, paní Andreasenová. V této zprávě vítáte existenci Lisabonské smlouvy. Na to máte právo, ale za sebe znovu říkám, že je mi smutno, když vidím, jak je naše svrchovanost drcena. Vyhráli jste, ale my budeme zde a budeme vaším svědomím, protože způsob, jakým byla Lisabonská smlouva prosazena, nebyl správný. Věc svrchovanosti nikdy nezemře. Zpráva se zmiňuje o tom, že k právnímu předpisu bude nutno přijmout některé pozměňovací návrhy, aby tuto finanční ústavu - právě tak to říká - bylo možno realizovat. Takže jste to připustili. Je to tedy ústava: finančně, politicky a právně. Měli jsme pravdu a náš boj o svrchovanost zde bude pokračovat.
(DE) Pane předsedající, dámy a pánové, osobně i jako zpravodaj pro víceleté finanční plánování velmi vítám zprávu předsedy našeho výboru pana Lamassoureho, neboť buduje potřebné mosty, i v oblasti právní jistoty, které potřebujeme, dokud se nedohodneme na nezbytné úpravě interinstitucionální dohody a dalších technických postupech, které je nutno vyjasnit podle zákona o smlouvách. Chci jasně říci, že toto rozhodnutí také objasňuje, že podle nás celý balíček zůstane, tak jak je, až na budoucí jednání - od otázky úpravy interinstitucionální dohody až po otázku, jaká bude naše součinnost se službou pro vnější činnost, například čistě z hlediska rozpočtu.
Vzhledem k dosavadní dohodě se rovněž domnívám, že je správné, aby příslušné vyhodnocení fungování dosavadní interinstitucionální dohody - řekl bych jak technicky, tak z hlediska rozpočtové politiky - bylo řádně začleněno do tohoto procesu zpracování souhrnného balíčku v zájmu uplatnění Lisabonské smlouvy. To navíc neznamená pouze otázku technickou a otázku postupů, ale také přezkoumání potřebné flexibility a rozpočtového rozpětí, pokud skutečně máme v úmyslu uplatňovat Lisabonskou smlouvu v oblasti rozpočtové politiky.
(CS) Pane předsedající, já bych chtěl na začátku vyjádřit velké poděkování panu Lamassourovi za zprávu, kterou připravil. Myslím, že ten dokument je potřebný a že byl připraven v příslušné rychlosti. Víme, že Lisabonská smlouva fakticky začne platit už od prosince tohoto roku a tuto zprávu určitě potřebujeme. Chtěl bych ještě zareagovat na některé projevy, které se týkaly platnosti Lisabonské smlouvy. Lisabonská smlouva v tuto chvíli platí, nemá smysl nad tím dále diskutovat. Chtěl bych se ještě vyjádřit k jedné poznámce, kterou měl pan kolega Lázsló Surján. Chtěl bych panu Surjánovi slíbit za Českou republiku, že čeští sociální demokraté udělají všechno proto, aby výjimka, kterou požadoval prezident Klaus, byla za Českou republiku stažena, protože ji pokládáme za ostudnou.
(HU) Skupina Evropských konzervativců a reformistů také s radostí souhlasí s přechodnými procesními pokyny pro rozpočtové otázky, ale dodáváme dosti důležitou poznámku, že zároveň odmítáme, aby se tyto přechodné procesní pokyny pro rozpočtové otázky staly trvalými. Na druhé straně se domníváme, že přechod mezi dvěma různými systémy je nutný, a proto je třeba vypracovat přechodné procesní pokyny. To nutně neznamená, že proces bude ohrožen zbytečným přerozdělováním. V budoucnu skutečně nesmíme dopustit, aby k přerozdělování docházelo každý týden a každý měsíc. V trvalých pokynech musí být proto stanoveno, že toto přerozdělování lze provádět nanejvýš dvakrát do roka, aby byla zachována rozpočtová jednota, stabilita a transparentnost.
Chtěl bych poděkovat všem řečníkům ze skupin, které podporují hlavní návrhy obsažené ve zprávě, a ujistit všechny skupiny, že společně s Evropskou komisí a s Radou budeme i nadále usilovat o úspěšné uzavření těchto jednání ve stejném týmovém duchu. Mám za to, že rozprava nám ukázala, že s těmito zásadami velká většina souhlasí. Paní Andreasenová - která již není přítomna - předložila řadu pozměňovacích návrhů, jimiž se zde nemůžeme vzhledem k časové tísni zabývat.
Nejprve mi dovolte, abych poblahopřál zpravodaji za skvělou práci, kterou zvládl za velice krátkou dobu. Vstup Lisabonské smlouvy v platnost je důležitým krokem při sjednocování Evropské unie, při posilování jejích orgánů a prohlubování naší evropské identity. Lisabonská smlouva také zavádí podstatné změny v procesu schvalování rozpočtu Společenství. Vzhledem k charakteristickým zvláštnostem rozpočtového procesu musíme během nadcházejících jednání s Radou zajistit schválení přechodných pokynů, až do schválení znění právních úprav obsažených v nové smlouvě. Tato přechodná ustanovení musí zajistit rovné zacházení s orgány - zejména s Parlamentem - v souladu s novými pravomocemi, které bude na základě nové smlouvy požadovat. Nicméně kromě zajištění souhlasu pro přechodná ustanovení by naší prioritou mělo být okamžité předložení návrhu a následné schválení nařízení, které zahrnuje víceletý finanční rámec Evropské unie i finanční nařízení. Návrhy Evropské komise na znění obou těchto textů měly být předloženy jako jeden balíček, který bude nutno projednat společně s Radou.
(ES) Pane předsedající, pokud jde o zprávu paní Fajonové předloženou jménem španělské delegace skupiny Evropské lidové strany (Křesťanských demokratů), chtěl bych zdůraznit, že i když jsme pro zprávu hlasovali, nesouhlasíme s bodem odůvodnění 2a přidaným na základě pozměňovacího návrhu 4, kde se uvádí, že Komise "by měla s Kosovem zahájit dialog o vízové politice s cílem vytvořit plán pro zjednodušení a zrušení vízové povinnosti, který by byl obdobou plánů vypracovaných pro země západního Balkánu".
Pane předsedající, chtěla jsem jen podotknout, že bychom měli zdůraznit, že společné prohlášení je opravdu velkým úspěchem. Právě v tomto společném prohlášení vysíláme důrazný politický signál na podporu rychlejšího udělování bezplatných víz všem občanům západního Balkánu. Právě díky odpovědnému postoji skupiny PPE, která celý proces znovu nastartovala a nastavila správným směrem na stabilním právním základě v souladu se Smlouvami, jsme mohli takového politického úspěchu dosáhnout. Politické prohlášení vnucené jako právní příloha bylo pro obyvatele regionu jen zavádějící, vyslalo špatný signál a vzbudilo falešná očekávání.
(DE) Pane předsedající, chtěl bych hovořit o zprávě paní Paliadeliové, zejména proto, neboť se domnívám, že Evropský veřejný ochránce práv musí skutečně zastupovat občany Evropské unie. V posledním roce se veřejný ochránce práv zabýval něčím, co je zcela v rozporu s jeho pravomocí, sklonil se totiž před ekonomickými zájmy a nechal se jimi zneužít. Vznesl interpelaci na Komisi, kde si stěžuje, že některé státy vydaly zákaz vystupování divokých zvířat v cirkuse. Toto podle mě není starost veřejného ochránce práv. Není úkolem veřejného ochránce práv, aby se zabýval ochranou malého počtu vlastníků cirkusů, kteří stále ještě pracují s divokou zvěří, a stavěl se proti velké většině lidí, kteří s velkou pravděpodobností tento zákaz používání divokých zvířat podporují a úplně jim stačí cirkusy bez divokých zvířat.
(HU) Zpráva evropského ochránce práv neodráží zkušenosti, které jsem získala jako právnička zabývající se otázkou lidských práv v Maďarsku. Nezmiňuje se o tom, že na podzim 2006 policie pod taktovkou vlády zranila, uvěznila a vydala k neoprávněnému trestnímu stíhání několik stovek pokojných chodců a demonstrantů, kteří si připomínali jedno mimořádné výročí. EU mlčela. Také se v ní vůbec nehovoří o tom, že od té doby policie pravidelně a neoprávněně kontroluje doklady lidí, kteří demonstrují za změnu, rovněž je nahrává na video, protiprávně je šikanuje a často je svévolně zatýká.
Integrace je výborné opatření pro zachování míru a toto opatření lze použít pro země západního Balkánu. Je důležité posunout se kupředu, vytvořit příznivější podmínky pro zjednodušení vízového režimu. Tyto země mají příležitost rozvíjet užší vztahy se sousedními zeměmi a s Evropskou unií. Uvolnění vízového režimu vychází z regionální strategie a evropské perspektivy bez diskriminace kterékoli země západního Balkánu. Stejná kritéria, která byla uvedena v akčních plánech pro uvolnění vízového režimu, by se měla uplatňovat na všechny dotčené země. Zbývá nevyřešená otázka Kosova a Albánie. Kdy budou moci občané těchto zemí využívat bezvízového režimu? Souhlasím, že je třeba vypracovat akční plán a co nejdříve zahájit naléhavé rozhovory. Albánie a Bosna musí srovnat krok s Makedonií, Černou Horou a Srbskem. Vízová povinnost by měla být zrušena okamžitě, jakmile Albánie a Bosna splní všechny nezbytné požadavky.
O tomto uvolnění vede jednání pět západobalkánských zemí, ale jak uvádí zpráva Komise, třebaže všechny dosáhly značného pokroku, pouze tři z nich (Bývala jugoslávská republika Makedonie, Černá Hora a Srbsko) splňují podmínky pro brzké zrušení vízové povinnosti, zatímco Bosna a Hercegovina a Albánie nejsou stále ještě považovány za připravené. Souhlasím, že nemůžeme snížit dohodnutá kritéria a stanovit tak precedens. Jsme připraveni přivítat Bosnu a Hercegovinu a Albánii ihned, jakmile splní stanovené podmínky.
Obecně se domnívám, že zrušení vízové povinnosti a uvolnění vízových pravidel představuje pozitivní kroky pro soužití národů a zlepšení spolupráce mezi zeměmi. Obzvláště v případě západního Balkánu je důležité, aby tato možnost byla poskytnuta všem zemím regionu. Proto velmi vítám, že se tyto úpravy mají týkat také Bosny a Hercegoviny. Zrušení vízové povinnosti pro některé občany nesmí být na úkor jiných občanů západního Balkánu. To by nastalo, pokud by se zrušení vízové povinnosti vztahovalo pouze na bosenské Srby a bosenské Chorvaty, zatímco na bosenské muslimy nikoli. Také se přimlouvám za střednědobá řešení pro Kosovo. Přitom upozorňuji, že Kosovo je nedílnou součástí Srbska a podle mezinárodního práva nemá žádný právní statut. To nás nicméně nezbavuje povinnosti zvažovat, jak k tomuto státu a jeho občanům přistupovat v budoucnu.
Hlasovala jsem pro zprávu paní Fajonové o zrušení vízové povinnosti pro západní Balkán, protože je úkolem Evropského parlamentu, aby vyslal jasný signál všem zemím západního Balkánu, že podporujeme jejich úsilí o splnění kritérií, která stanovila Evropská komise pro uvolnění vízové politiky. Tato kritéria byla v případě Srbska a Černé Hory již splněna, ale ještě není možné dát zelenou Albánii a Bosně.
Mnoho mladých lidé v těchto zemích se cítí tak, jako se kdysi cítili mladí východní Němci na druhé straně zdi. V současnosti se však jenom těžko věří tomu, že jen co by kamenem dohodil od Slovinska, nemohou mladí lidé poznávat Evropu ani plánovat budoucnost v rámci EU. Bosna již splnila téměř 90 % kritérií stanovených Komisí. Musíme si tedy pospíšit, protože pokud nevyšleme důrazný signál, politická situace by se mohla zhoršit. A na závěr, bude nutno nalézt řešení situace v Kosovu, jediné části Balkánu, která je z tohoto procesu vyloučena.
písemně. - Kroky směřující ke zrušení vízové povinnosti pro občany balkánských států jsou vítány. Zdá se být na místě, s tím, jak pokračuje proces stabilizace a přidružování těchto zemí a jak se posouvají od potenciálních kandidátů ke statutu kandidátské země, aby jejich občané měli větší svobodu pohybu. Plně podporuji pozměňovací návrh předložený jménem mé vlastní skupiny. Tato sněmovna již dříve vyzvala všechny členské státy EU, aby uznaly nezávislost Kosova, a Srbsko by mělo na své kosovské hranici uplatňovat stejná opatření a kontroly, jaké provádí na jiných mezinárodně uznávaných hranicích.
Nejsem proti zrušení vízové povinnosti pro západobalkánské země. Hlasoval jsem však proti zprávě paní Fajonové, protože je nepřijatelné uvažovat o zrušení vízové povinnosti pro Kosovo, když zároveň neuznáváme jeho nezávislost. V rámci mezinárodního práva je nezávislost Kosova protiprávním aktem, takže EU nemůže jednat o zrušení víz či jakémkoli dalším aspektu s územím, jehož nezávislost je nezákonná. Hlasování pro zprávu paní Fajonové znamená nepřímé uznání nezávislosti Kosova a to je nepřijatelné. Kromě toho za žádných okolností nesouhlasíme s požadavky na biometrické údaje pro vydávání víz.
Zrušení vízové povinnosti pro Srbsko, Černou Horu a Makedonii velice přivítáme, neboť doporučení Komise následuje po důkladném vyhodnocení a po splnění stanovených požadavků. Zahrnutí Bosny a Hercegoviny a Albánie je však třeba odmítnout. Hrozí nebezpečí, že při v případě těchto zemí by se otevřela stavidla organizovanému zločinu a přistěhovalectví. Kosovo je v současné době schopné udržovat svou vládu pouze s masivní pomocí Evropské unie, a z tohoto důvodu jsou jednání o bezvízovém styku v této chvíli bezpředmětná. Je nutno bavit se více o podstatě těchto rozhodnutí, a zároveň dát Albánii, Kosovu a Bosně a Hercegovině jasně najevo, že musí ještě vynaložit velké úsilí, aby byly připraveny vstoupit do evropského klubu.
Vedly se diskuse o podmínkách uvolnění vízové povinnosti a možnostech pro pět západobalkánských států - Albánii, Bosnu a Hercegovinu, Bývalou jugoslávskou republiku Makedonii, Černou Horu a Srbsko. Podle návrhu Komise splnily Makedonie, Černá Hora a Srbsko většinu cílů, a mohou tedy nyní požádat o zrušení víz. Zpráva, o které diskutujeme, poukazuje také na pokrok, jehož bylo dosaženo v Albánii a Bosně a Hercegovině, a na odpovídající přesun těchto zemí v blízké budoucnosti na pozitivní seznam bezvízových států. Vzhledem k potenciální nelegální migraci z těchto zemí i ke znepokojivému trendu islámské radikalizace, zejména v Bosně a Hercegovině a v Albánii, hlasuji proti přijetí této zprávy. Kromě toho, Rakousko, odkud pocházím, by bylo postiženo zvlášť citelně vzhledem k zeměpisné blízkosti západního Balkánu. Vízová povinnost pro dotčené státy představuje určitou kontrolu nežádoucího přistěhovalectví, a proto by prozatím mělo být zachováno.
Jsem samozřejmě pro usnadnění cestování občanům třetích zemí, kteří chtějí cestovat do EU. Týká se to i občanů balkánských států, a byl bych proto rád tuto zprávu podpořil. Bohužel byla přijata řada pozměňovacích návrhů, které požadují, aby pasy obsahovaly biometrické údaje. Proti tomu jsem vždy protestoval, neboť to narušuje soukromí a také vyvolává nedostatek právní jistoty. Proto jsem se zdržel hlasování.
Smyslem návrhu Komise je vytvoření nového Evropského nástroje pro mikrofinancování zaměstnanosti, který umožní nezaměstnaným lidem začít znovu a některým nejvíce znevýhodněným skupinám v Evropě, například mladým lidem, pomůže založit si vlastní podnik. Tento nástroj rozšíří rozsah finanční podpory zaměřené konkrétně na nové podnikatele v situaci, kdy jsou zpřísněny podmínky pro poskytování úvěrů. Nesouhlasím však s návrhem Komise na přesunutí části rozpočtu (100 milionů EUR) z programu Společenství pro zaměstnanost a sociální solidaritu Progress do Evropského nástroje pro mikrofinancování. Přerozdělování částek z programu Progress by vyslalo špatný signál, neboť program Progress je zaměřen na nejzranitelnější sociální skupiny. Evropský nástroj pro mikrofinancování musí mít oddělenou rozpočtovou linii.
písemně. - Hlasoval jsem pro toto usnesení, které je protikladné k návrhu Komise na roční plán práce na rok 2010 v rámci programu Progress, protože Komise jasně překročila svoji pravomoc. Pokusila se přerozdělit rozpočtové prostředky z programu Progress do nástroje pro mikrofinancování ještě dříve, než Evropský parlament dospěl k nějakému rozhodnutí. Komise musí respektovat přednostní právo Parlamentu a vyčkat s předložením návrhu výročního plánu činnosti v rámci programu Progress, až všechny tři orgány, Evropský parlament, Rada a Komise, dosáhnou v otázce nástroje pro mikrofinancování dohody.
Dámy a pánové, obzvláštní důležitosti za současného celosvětového hospodářského poklesu nabývají jednoduché finanční nástroje, s jejichž pomocí je možno financovat podnikání, zejména v nerozvinutých regionech nebo ve slabých sociálních skupinách. Systém poskytování mikroúvěrů fungující v řadě zemí na několika kontinentech rovněž prokázal, že při zajištění odpovídající přípravy a monitorování může tento systém nabídnout pomoc těm nejzranitelnějším skupinám, které se na pracovním trhu musí potýkat se závažnými problémy. Nástroj mikrofinancování Progres navržený Evropskou komisí představuje mimořádně důležitou iniciativu, která může tuto úlohu plnit při opětovné integraci těchto skupin postižených sociálním vyloučením. Dokud však nebude zahájen proces spolurozhodování mezi Komisí a Evropským parlamentem a dokud nebude zcela vyjasněn rozpočet pro nástroj mikrofinancování, bylo by rozumné, aby Evropská komise svůj návrh týkající se ročního plánu práce stáhla a nestavěla spolutvůrce zákonů před hotovou věc. To znamená, že jakmile bude proces spolurozhodování dokončen, Evropský parlament by mohl o této velmi důležité otázce přijmout svobodné a odpovědné rozhodnutí.
písemně. - Rozhodl jsem se podpořit tento návrh usnesení, neboť nesouhlasím s návrhem Komise na snížení finančního krytí Programu pro zaměstnanost a sociální solidaritu Progress o 100 milionů EUR a s převedením těchto prostředků do evropského nástroje mikrofinancování na podporu zaměstnanosti a sociálního vyloučení, jak navrhuje Komise. Program Progress běží nyní již tři roky a celkový dopad je příznivý. Návrh na zavedení nástroje mikrofinancování vítám, neboť se domnívám, že pomůže znovu začít některým nejvíce znevýhodněným skupinám Evropy, a to rozšířením nabídky mikroúvěrů a jejich zpřístupněním, takže si lidé budou moci založit si svůj vlastní podnik. Nemyslím si však, že by program Progress byl ohrožen převedením prostředků do nástroje mikrofinancování. Byl bych rád, kdyby oba programy fungovaly v plném rozsahu, a tohoto důvodu jsem pro tento návrh hlasoval.
Hlasovala jsem pro usnesení Evropského parlamentu o ročním plánu práce na rok 2010 a seznamu činností pro jednotlivé oblasti politiky programu Progres. Domnívám se, že je důležité, aby Parlament, Rada a Komise v první řadě dosáhly dohody o návrhu na zavedení programu Progress, evropského nástroje mikrofinancování na podporu zaměstnanosti a sociální solidarity, a také o návrhu na změnu programu Společenství Progress. Podle nich by mělo být převedeno 100 milionů EUR na financování programu Progress, nového evropského nástroje mikrofinancování na podporu zaměstnanosti a sociální solidarity za účelem plnění "sdíleného závazku na podporu zaměstnanosti" uvedeného ve sdělení Komise KOM(2009)257. Domnívám se, že částka 100 milionů EUR je na splnění navrhovaných cílů nedostatečná. To byl důvod, proč jsem hlasovala pro to, aby Komise stáhla návrh rozhodnutí týkající se ročního plánu činnosti na rok 2010 jako součásti programu Progress a seznamu činností pro jednotlivé oblasti politiky a aby v budoucnu předložila nový návrh, poté co vstoupí v platnost Lisabonská smlouva a Evropský parlament, Rada a Komise dosáhnou dohody o návrhu předloženém Komisí Evropskému parlamentu a Radě a o pozměněném návrhu.
Věřím, že dialog na téma energetiky a závazky, které vyplynou z nadcházejícího summitu EU-Rusko, dlouhodobě povedou k větší transparentnosti a životaschopnosti odvětví energetiky a že toto odvětví může zase pomoci navázat nové strukturální vztahy mezi těmito dvěma bloky na základě rozvíjení obchodní a hospodářské spolupráce. Stejně tak důležitá je spolupráce mezi EU a Ruskem v oblasti změny klimatu v zájmu dosažení celosvětové dohody na konferenci v Kodani. Zdůrazňuji strategický charakter vztahů mezi EU a Ruskem a jejich podíl na procesu vzájemného porozumění a důvěry, což je základ pro nastolení míru a stability na evropském kontinentě.
Hlasovala jsem pro toto usnesení, neboť se domnívám, že tento summit je zvlášť důležitý, jelikož předchází konferenci o změně klimatu v Kodani, a může být výbornou příležitostí pro posílení vztahů EU a Ruska. Toto partnerství může sehrát rozhodující úlohu na světové scéně, vzhledem k dopadům hospodářské a finanční krize, přípravám na Kodaň a podpisu budoucí dohody o zavedení systému včasné výstrahy pro zajištění větší energetické bezpečnosti mezi EU a Ruskem, a podpořit tak další spolupráci v této oblasti.
Posledních 20 let nám rovněž připomíná, že vztahy Evropy s Ruskem jsou nyní jiné, neboť jsou založeny na dialogu. Rusko není spojencem Evropy, se kterým máme společné hodnoty, je to soused, s nímž sdílíme zeměpisný prostor, rozdíly a společné zájmy, jako je situace v Afghánistánu. Tento realistický pohled by pro nás měl být východiskem pro vypracování nové dohody o spolupráci v budoucnu. Pád komunismu neznamená konec rozdílností, ale v těchto vztazích to znamená konec konfrontace.
Ačkoliv společný návrh usnesení o summitu EU a Ruska se zmiňuje o vzájemných vazbách a společných zájmech, v některých věcech představuje nepřijatelné vměšování do vnitřních záležitostí. Návrh se snaží zabránit Rusku ve vyjednávání o energetických projektech s jednotlivými členskými státy EU. Jednostranný pohled EU na konflikt v Gruzii, kde Unie jednoznačně stojí za Gruzií, je v rozporu s úlohou EU jako spravedlivého a nezávislého pozorovatele. Celkový tón tohoto návrhu by nepomohl zlepšit vztahy s touto významnou zemí Evropy. Hlasoval jsem proto proti tomuto návrhu usnesení.
V oblasti demokracie a právního státu určitě existují v Rusku nedostatky. Nedomnívám se však, že bychom se měli arogantně vměšovat do záležitostí vnitřní politiky jiných států, tím spíše vzhledem k tomu, že Evropská unie v žádném případě není v stavu převzít úlohu vzoru demokracie. Rovněž jednostranný pohled na konflikt Gruzie je podle mého názoru chybou. Vzhledem k výše uvedeným skutečnostem jsem hlasoval proti návrhu usnesení o summitu EU-Rusko.
Schválil jsem usnesení o summitu EU a Ruska, protože nadcházející summit mezi Evropskou unií a Ruskem ve Stockholmu je příležitostí k důkladnému posouzení nejzávažnějších problémů této strategické spolupráce. Vytvoření účinného vzorce pro dialog s Ruskou federací vyžaduje jednotnou a společnou politiku všech členských států Evropské unie. Nesmíme zapomínat, že nezbytnou podmínkou, aby tato představa byla uvedena do praxe, je povznést se nad zájmy jednotlivých členských států. Myšlenka jednotné a společné politiky nabývá zvláštního významu v souvislosti s bezpečností evropské energetické politiky. V této věci musí společný zájem Evropské unie převážit snahu sledovat ve vztahu k Rusku soukromé zájmy.
Pro vztahy mezi Evropskou unií a Ruskem je kromě toho důležitá otázka východního partnerství. Rusko by mělo pochopit, že tento projekt není namířen proti Rusku. Vytváření strategie pro zajištění stabilizace a rozvoje oblasti je výhodná pro země EU i pro Rusko. Důležitou výzvou ve dvoustranných vztazích jsou rovněž kritéria pro posuzování otázky dodržování lidských práv a respektování zásad právního státu v Rusku. Země EU by se měly samy sebe ptát, zda z přísně evropského hlediska je možné některé z postupů Ruska považovat za plně demokratické.
V současné době probíhají jednání s Ruskem, která byla zahájena v minulém roce. Tato jednání se týkají nové smlouvy mezi EU a Ruskem a zohledňují dosavadní Dohodu o partnerství a spolupráci mezi Evropskými společenstvími a jejich členskými státy na jedné straně a Ruskou federací na straně druhé. Parlament vždy zdůrazňuje závažnost otázek, jako jsou lidská práva, energetická bezpečnost a práva národnostních menšin, a také tentokrát nemohou tyto otázky na summitu nezaznít. Dobré vztahy s Ruskem jsou pro Evropskou unii velmi důležité, protože se jedná o významného a cenného partnera v evropských vztazích, ale za žádných okolností není možné připustit, aby EU nemohla vyvolat otázky, které jsou pro Ruskou federaci nepohodlné. Za povšimnutí obzvlášť stojí pozměňovací návrh 3 k usnesení o summitu EU-Rusko ve Stockholmu přijatý Evropským parlamentem, který usnesení doplňuje o nový odstavec 9a: "Zdůrazňuje, že vytvoření infrastrukturních vazeb mezi EU a Ruskou federací je vzájemně výhodné, a proto by mělo být podporováno a vycházet z minimalizace hospodářských a environmentálních výdajů; důrazně vyzývá Rusko, aby se při projektech v oblasti energetiky realizovaných ve spolupráci s Evropskou unií řídilo základními zásadami uvedenými v Energetické chartě".
písemně. - Hlasovala jsem pro usnesení, protože je důležité řešit Alzheimerovu chorobu v Evropě. Jako členka Výboru pro životní prostředí, veřejné zdraví a bezpečnost potravin jsem zvyklá, že investuji čas a úsilí do něčeho nyní, aby z výsledků měly prospěch až generace budoucí. S tím, jak obyvatelstvo Evropy stárne, se výskyt Alzheimerovy choroby v celé Evropě rozšíří. Je velmi důležité, aby Evropský parlament tento problém nyní řešil a snažil se kompenzovat některé škody, které tento nárůst Alzheimerovy choroby způsobí.
písemně. - Plně podporuji usnesení o neurodegenerativních onemocněních a vítám návrh Evropské unie na koordinaci postupu v této oblasti. Demence postihující miliony lidí a rodin představuje velký problém v celé Evropě. Odhaduje se, že v Evropské unii trpí demencí sedm milionů lidí, zhruba 70 000 ve Skotsku - a tato čísla podle očekávání v budoucnu ještě vzrostou. Komise výslovně prohlásila Skotsko za jednu z hrstky zemí, která již začala uplatňovat národní strategii proti demenci. To, čeho dosud bylo ve Skotsku dosaženo, dobře zapadne do návrhů EU a společně dokážeme lépe porozumět Alzheimerově chorobě a jiným degenerativním stavům a pomoci v jejich prevenci.
Hlasovala jsem pro usnesení o společném plánování výzkumu v boji s neurodegenerativními onemocněními, zejména Alzheimerovou chorobou, protože považuji za důležité urychlit společnou výzkumnou činnost členských států v oblasti neurodegenerativních onemocnění. Nesmíme zapomínat, že Alzheimerovou chorobou nebo podobným onemocněním trpí v Evropě asi 7,3 milionů lidí a tento počet se podle odhadů do roku 2020 zdvojnásobí. Bohužel v současné době neumíme tyto nemoci vyléčit a znalosti o možnostech prevence a léčby jsou omezené. Doporučuji proto, aby členské státy spojily své prostředky a úsilí a společně výzkum podpořily, neboť budeme-li jako Evropané postupovat společně, získáme v boji s těmito chorobami pevnější pozici. Dále vyzývám evropské ministry, kteří mají na starosti výzkum, aby 3. prosince zaujali podobný postoj. Chci rovněž zdůraznit, že poslanci EP se nyní více než kdy předtím chtějí zapojit do budoucích iniciativ zaměřených na společné plánování výzkumu prostřednictvím legislativního postupu, který Lisabonská smlouva stanoví pro výzkum, a to postupu spolurozhodování.
Zhruba 7 milionů lidí v Evropě trpí neurodegenerativním onemocněním. Vzhledem ke stále rychlejšímu stárnutí obyvatelstva v Evropě se během několika příštích desetiletí toto číslo pravděpodobně zdvojnásobí. A co víc, je smutnou pravdou, že léčebné metody, které jsou v současné době při léčbě neurodegenerativních stavů dostupné, průběh nemoci pouze zpomalují, ale nedokážou jí předcházet ani nemoc skutečně vyléčit. Demence a s tím související stavy, a především Alzheimerova choroba, mimořádně zvyšují výdaje na zdravotní péči: roční náklady na pacienty s demencí se odhadují na částku okolo 21 000 EUR. Dodatečné náklady pak vznikají také v souvislosti s problémy, které tyto stavy doprovázejí, neboť k dalším fyzickým obtížím pacientů se často nepřihlíží a na léčbu tito pacienti často reagují odmítavě. V oblasti zdravotní politiky zde před Evropou leží velká výzva a výměna informací a osvědčených postupů a metod jako součást celoevropského výzkumného rámce je rozhodně přístup, který se vyplatí. Návrh usnesení proto podporuji.
Počet registrovaných stížností v roce 2008 považovaných za nepřípustné je velmi vysoký a ve srovnání s předcházejícími roky stoupá. Domnívám se proto, že ve všech členských státech musí průběžně probíhat odpovídající dynamické informační kampaně. Vzhledem k tomu, že občané Evropy nevědí, na kterou osobu se mají v případě porušení svých práv nejlépe obrátit, velice často se bezdůvodně obracejí na veřejného ochránce práv. Evropský ochránce práv však může řešit pouze případy nesprávného úředního postupu v souvislosti fungováním orgánů Evropské unie. Spolupráce mezi evropským veřejným ochráncem práv a orgány EU se musí zlepšit.
Evropský prostředník sehrává klíčovou úlohu při zvyšování transparentnosti a odpovědnosti jako součásti procesu rozhodování a správního systému Evropské unie. Upřímně doufám, že 44 šetření uzavřených v roce 2008 kritickými poznámkami přispěje v budoucnu ke snížení počtu případů nesprávného úředního postupu. Souhlasím se širokým výkladem pojmu "nesprávný úřední postup", který by měl zahrnovat protiprávné správní postupy či porušování závazných právních pravidel a zásad a rovněž případy, kde správní orgány plnily své povinnosti vůči občanům laxně, nedbale a s nedostatečnou transparentností nebo porušily jiné zásady řádné správy.
Hlasoval jsem pro zprávu paní Paliadeliové týkající se výroční zprávy o činnosti evropského veřejného ochránce práv, neboť se domnívám, že veřejný ochránce práv, který přezkoumává a vyřizuje stížnosti, vede a uzavírá šetření, udržuje konstruktivní vztahy mezi orgány a institucemi Evropské unie a zvyšuje informovanost občanů v otázce dodržování jejich práv ze strany těchto orgánů a institucí, vykonával tyto své povinnosti aktivně a vyváženým způsobem. Je třeba vyzdvihnout dobrou úroveň spolupráce evropského veřejného ochránce práv s jinými evropskými institucemi, zejména s Petičním výborem Evropského parlamentu. Z tohoto důvodu jsme mu svým hlasováním pro zprávu chtěli vyjádřit podporu v jeho úloze vnějšího kontrolního mechanismu a jako cennému zdroji návrhů na zlepšení evropské správní praxe.
Hlasovala jsem pro usnesení Evropského parlamentu o činnosti evropského veřejného ochránce práv v roce 2008, která upozorňuje na velký počet stížností na nedostatečnou transparentnost EU. Tyto údaje ve mně vzbuzují obavy. Podporuji proto toto usnesení, které vyzývá k tomu, aby se působení veřejného ochránce práv dostalo větší publicity. Je opravdu smutné, že 36 % z 355 šetřených případů, které v roce 2008 veřejný ochránce práv uzavřel, se týká nedostatku transparentnosti evropských orgánů a zahrnuje případy odmítnutí žádostí o informace. Mám za to, že je důležité zdůraznit, že odpovědná a transparentní správní praxe v rámci Evropské unie je zárukou důvěry, kterou občané do Evropské unie vkládají.
Plně souhlasím s usnesením Evropského parlamentu k výroční zprávě o činnosti evropského veřejného ochránce práv v roce 2008 a hlasovala jsem pro její přijetí. Cenný je zejména návrh na zřízení společných internetových stránek evropských orgánů. To by zúčastněným stranám umožnilo pro každý případ najít tu správnou instituci a dopisy, dotazy a stížnosti zaslat na příslušnou adresu. Pro občany členských států EU by to byla neocenitelná pomoc. V současnosti to většině lidí působí problémy. Lidé se na mě mnohokrát obrátili s žádostí o poskytnutí informace, kde mohou získat přístup k dokumentům nebo kam podat stížnost, protože nevědí, na koho se obrátit. Dopisy rozesílají na všechna možná místa a pak jsou roztrpčeni, že nedostanou odpověď a jsou zklamáni fungováním orgánů EU i zdlouhavostí správních postupů. Na druhé straně se veřejný ochránce práv místo odpovídání na patřičné stížnosti musí potýkat s více než 75 % stížností, které nespadají do jeho pravomoci. Nové internetové stránky by byly skvělým vodítkem při orientaci v oblastech pravomoci evropských orgánů. Dokud nebudou zřízeny, žádám evropského ochránce práv, aby každou stížnost postoupil přímo vnitrostátním nebo regionálním veřejným ochráncům práv, kteří mají příslušné pravomoci. Také podporuji myšlenku na vedení rozsáhlejší informační kampaně zaměřené na zvýšení informovanosti občanů o povinnostech a oblasti působnosti členů sítě evropského veřejného ochránce práv.
Vzhledem k tomu, že příští měsíce jsou pro rozpočtovou politiku Evropské unie klíčové a že poté, co vstoupí v platnost Lisabonská smlouva, budou až do začátku roku 2010 probíhat převody rozpočtových prostředků nebo přezkumy, je nutno pro toto přechodné období stanovit jasný postup, aby se usnadnilo plnění rozpočtu a přijetí opravných rozpočtů. V rámci dohodovacího rozpočtového řízení plánovaného na 19. listopadu musí Evropská komise, Rada Evropské unie a Evropský parlament dosáhnout dohody o přijetí přechodných pokynů. Delegace Evropského parlamentu musí při jednáních zaujmout rozhodný a pevný postoj. Proto jsem pro zprávu pana Lamassoureho hlasovala.
Vstup Lisabonské smlouvy v platnost změní dosavadní rozpočtový rámec EU a vyvolá nutnost přijmout právní akty na jeho plnění. Ty zahrnují zejména přijetí nového nařízení o víceletém finančním rámci a finančního nařízení o nových zásadách pro přijímání a plnění rozpočtu a dále schválení nové interinstitucionální dohody. Vzhledem k tomu, že celý proces přijímání těchto nových opatření potrvá několik měsíců, souhlasím se zpravodajem, že jsou nutné přechodné pokyny, které by měly začít platit společně s tím, jak smlouva vstoupí v platnost.
Chtěl bych poblahopřát panu zpravodaji za jeho aktivní přístup a dobře odvedenou práci. Zdůrazňuji, že přechodná opatření se nesmí odchýlit od obecných zásad uvedených v nové smlouvě, ani nesmí ohrozit žádné budoucí legislativní postupy. Musím také upozornit, že je nutno omezit současný nadměrný počet opravných rozpočtů, a vyzývám Komisi, aby předložila návrhy na přijetí nařízení, které by zahrnovalo víceletý finanční rámec, a na změnu finančního nařízení.
Zpráva se zaměřuje na přechodné procesní pokyny pro rozpočtové otázky se zřetelem na vstup Lisabonské smlouvy v platnost. Samozřejmě, že vzhledem ke změnám provedeným v rozpočtovém procesu si vstup této smlouvy v platnost - se kterou jsme nesouhlasili a nadále nesouhlasíme - vyžádá přijetí těchto přechodných opatření, neboť rozpočet Evropské unie pro rok 2010 bude schvalován stále ještě podle Smlouvy z Nice. Tématem této zprávy proto není samotná Lisabonská smlouva, ale nutnost přijmout nějaký postup, který umožní plnit rozpočet pro rok 2010.
Jelikož jsme si této nutnosti vědomi, hlasovali jsme proti všem navrhovaným pozměňovacím návrhům ke zprávě, které by odblokovaly plnění rozpočtu, což by mělo velice negativní dopad. Nemůžeme však hlasovat pro zprávu, která v odstavci 1 přímo uvádí: Evropský parlament "vítá brzký vstup Lisabonské smlouvy v platnost". Náš postoj je určován tím nejzákladnějším smyslem pro konzistentnost, vzhledem k tomu, že smlouva bude mít závažné negativní dopady na budoucnost pracovníků a občanů Evropy z důvodů, které jsme již při mnoha příležitostech vysvětlovali, a vzhledem k tomu, že její ratifikační proces byl hluboce nedemokratický, rozhodli jsme se proto zdržet se závěrečného souhrnného hlasování.
To se týká především zemědělství, které přestává být povinným výdajem a které bude bezpochyby obětováno v zájmu klientelistických rozmarů této sněmovny. Kromě tohoto hlavního problému je nepřijatelné tak nahrubo zrežírovat okamžité zavedení nových postupů. Dnes v době krize není možno "zahrávat" si s penězi evropských daňových poplatníků kvůli politicky citlivým otázkám. Potřebujeme vyjednat správnou podobu finančního nařízení a interinstitucionální dohody a bude velmi zlé, pokud to potrvá příliš dlouho.
Vstup Lisabonské smlouvy v platnost přinese podstatné změny v mnoha oblastech, počínaje rozpočtovým procesem. Zpráva zajišťující přechod mezi dvěma postupy, tím stávajícím a druhým, který předpokládá nová smlouva, je značným přínosem. Právě proto jsem považoval za vhodné podpořit ji v plném rozsahu. Procesní pokyny uvedené ve zprávě usnadní rozpočtové činnosti tří dotčených orgánů, tak aby rozpočet mohl být účinně plněn, zejména v otázce rozpočtových převodů. Žádost předložená z vlastního podnětu zpravodaje o přizpůsobení finančního nařízení novým pravidlům stanoveným v Lisabonské smlouvě v co nejkratší možné době je dalším opatřením, které je nutno přijmout okamžitě. Kromě toho předpokládáme, že budou přijaty přechodné pokyny, které budou posouzeny na dohodovacím jednání o rozpočtu stanoveném na 19. listopadu, před druhým čtením v Radě, a jsme přesvědčeni, že na ně bude kladen patřičný důraz.
Vezmeme-li v úvahu příliš velký počet opravných rozpočtů, mohli bychom nabýt dojmu, že EU je neschopná plánovat. Tento názor by zajisté nebyl zcela mylný. Stačí, když pomyslíme na neustále houstnoucí síť agentur EU a trvale rostoucí unijní rozpočet a s tím spojené možné překrývání a zdvojování činnosti. To platí také pro novou službu pro vnější činnost vytvořenou na základě Lisabonské smlouvy, pro kterou je nutné sestavit rozpočet EU tak, aby nový systém na jedné straně nevedl k duplicitě, nýbrž aby umožňoval využití vzájemné součinnosti, a na druhé straně, aby nebyla obcházena parlamentní kontrola, aby členské státy nemohly být blokovány a aby vnitrostátní pravomoci nebyly vykleštěny. Tento opravný rozpočet je předčasný vzhledem k tomu, že Lisabonská smlouva teprve vstoupí v platnost a řada otázek stále zůstává nevyřešena. Hlasoval jsem proto "Ne".
Hlasovala jsem pro usnesení o zprávě svého kolegy, předsedy Rozpočtového výboru pana Lamassoureho. Tato zpráva skutečně vyzývá k tomu, aby poté, co vstoupí v platnost Lisabonská smlouva, byly respektovány nové pravomoci Evropského parlamentu, a proto jsou nutná přechodná pravidla pro přechodné období, dokud nebudou uplatněna nová rozpočtová pravidla stanovená toutéž smlouvou. Podle nové smlouvy má Parlament stejnou odpovědnost za přijetí rozpočtu jako Rada, dokonce i v oblasti povinných" výdajů (zemědělství a mezinárodní smlouvy), o kterých doposud rozhodovaly výlučně členské státy. Nové pravomoci Parlamentu nemohou být uplatněny, dokud nebudou přijata nová procesní nařízení nutná pro uvedení obecných ustanovení nové smlouvy do praxe. Tato zpráva zdůrazňuje skutečnost, že tato situace je znepokojující, neboť si nepřeji, aby Rada a Komise mezitím dál pokračovaly ve vyjetých kolejích. Požaduji proto okamžité přijetí přechodných pravidel a příští schůzka Rady a Parlamentu pro projednání rozpočtu na rok 2010 by se mohla konat při příležitosti jejich přijetí ...
(HU) Dámy a pánové, chtěl bych obrátit vaši pozornost k Listině základních práv v souvislosti se zdravotně postiženými lidmi v rámci Lisabonské smlouvy. Rada Evropy v současné době připravuje nový návrh antidiskriminačního nařízení a rád bych zdůraznil tři aspekty. Za prvé, podle Listiny nikdo nesmí být diskriminován přímo či nepřímo z důvodu, že má zdravotně postižené dítě nebo člena rodiny. Za druhé, pojišťovny napříště odmítají poskytnout pojištění, pokud někdo trpí genetickou poruchou nebo má zdravotní postižení. Za třetí, práva prosazovaná orgány Evropské unie a křesťanskými demokraty přisuzují velkou důležitost zachování kvality života lidí se zdravotním postižením. Chci upozornit své kolegy na všechny tyto otázky, protože vás chci požádat, abyste tento týden podpořili vytvoření Mezinárodní skupiny pro otázky zdravotního postižení.
(PL) Pane předsedo, Evropská unie, kde jeden ze sedmi občanů patří k národnostní menšině, může být pyšná na to, že v tak velké míře zaručuje respektování jejich práv. Zde je třeba zdůraznit důležitost hesla Evropské unie - jednota v rozmanitosti. My všichni v této sněmovně víme, že skutečná demokracie se pozná podle toho, jakým způsobem zachází se svými menšinami. Lisabonská smlouva jednoznačně ukládá povinnost respektovat práva lidí, kteří patří k menšinám, a Listina základních práv zakazuje jakoukoli diskriminaci na základě etnického původu nebo příslušnosti k národnostní menšině.
Bohužel v Evropské unii stále ještě existují země, které navzdory přijatým mezinárodním závazkům uplatňují v této oblasti cílenou strategii a snaží se své menšiny asimilovat a zcela je zbavit jejich národní identity. Litva, neboť na tuto zemi narážím, již více než 20 let diskriminuje své občany v různých sférách života. Nejenže k tomu dochází plánovitě, ale od té doby, co přistoupila k Evropské unii, tyto praktiky dokonce ještě zesílily. Příkladem je rozhodnutí Litevského ústavního soudu o písemné podobě polských příjmení pouze v litevském přepisu.
Ve svém krátkém projevu, kdy hovořím jako člen delegace Evropského parlamentu na zasedání společného parlamentního výboru EU-Turecko, bych chtěl vyzvat Turecko, aby i nadále pokračovalo ve svém úsilí o reformy, jejichž cílem je úplná demokratizace země a rychlé vyřešení konfliktů se sousedními zeměmi. Přístupová jednání postoupila do vyšší fáze a je třeba, aby Turecko vynaložilo ještě větší úsilí na splnění kritérií členství. Vyhlídka na přistoupení k EU by měla být pobídkou k posílení demokracie a dodržování lidských práv a také k další modernizaci země a dosažení úrovně Evropské unie.
Nicméně na Světovém summitu o potravinové bezpečnosti, který se konal dne 16. listopadu v Římě pod záštitou Organizace OSN pro výživu a zemědělství, byla situace zcela odlišná. Téměř všichni vrcholní představitelé zemí G8 summit ignorovali a k ratifikaci původně předpokládaných opatření nedošlo. Stěží proto překvapí, že v textu, který má přibližně čtyřicet odstavců, se neobjevují žádná konkrétní čísla, dokonce ani oněch 44 miliard USD, které jsou podle FAO každý rok zapotřebí k udržení zemědělských systémů nejchudších zemí.
(ES) Pane předsedo, situace na Západní Sahaře je velice vážná. Varování monitorovacího střediska lidských práv v Asturii - mého regionu - a mnoha dalších organizací je třeba brát vážně. Sedm vězňů čeká na vojenský soud za návštěvu svých rodin v Tindoufu, jsou zde političtí vězni, dochází k mučení, zmizeli lidé a mírumilovná hrdinka, kandidátka na Sacharovovu cenu, Aminatou Haidarová, Saharský Gándhí, byla z tohoto území vyhoštěna okupační mocí. To je v mezinárodním právu nevídané.
Zajisté proto připomenu Komisi, až zde bude zastoupena, že pro strategii zaměřenou na Baltské moře potřebujeme právní základ, abychom ji mohli skutečně uplatnit v praxi a aby finanční prostředky, které byly nyní vyčleněny, mohly být skutečně využity. Jak již bylo řečeno, zprávy, které jsme obdrželi v posledních několika týdnech, naznačují, že je nezbytně nutné něco podniknout. Musí dojít k různým věcem - a to rychle. Doufám proto, že si všichni vyhrneme rukávy a velice brzy začneme opravdu něco dělat. Musíme něco podniknout, a nejen my, ale také Komise, Rada a dotčené strany.
Je nepřijatelná v první řadě proto, jelikož se řídí zásadami neoliberální politiky, která zhoršuje současnou hospodářskou a sociální krizi, zejména v zemědělství a rybářství, ale tato skutečnost se stává obzvláště závažnou, když se tyto politiky prosazují prostřednictvím dohody se zemí, která porušuje mezinárodní právo a ta nejzákladnější práva palestinského lidu, se zemí, která nerespektuje své závazky, tak jak byly dohodnuty v mírovém plánu, drží pásmo Gazy v obklíčení, buduje další osady, pokračuje ve výstavbě zdi a vyhání Palestince z Jeruzaléma. Je to země, která stále více porušuje lidská práva a mezinárodní humanitární práva.
Sovětské archivní dokumenty uvádějí, že v 80. letech minulého století se vůdce opozice Neil Kinnock obrátil na Michaila Gorbačova prostřednictvím tajného zmocněnce, aby zjistil, jak by Kreml zareagoval, kdyby labouristická vláda zastavila realizaci programu jaderných raket Trident. Pokud je zpráva předaná panu Gorbačovovi pravdivá, znamená to, že Lord Kinnock se obrátil na jednoho z nepřátel Británie ve snaze získat souhlas s obrannou politikou své strany, a pokud by byl zvolen, s obrannou politikou Británie.
(HU) Je smutnou skutečností, že politika ospravedlňující kolektivní oklešťování práv menšin může i dnes představovat překážku pro další vlnu integračního procesu. Chtěl bych poděkovat panu předsedovi za to, co učinil pro obnovení normálního stavu na Slovensku. Jazykový zákon je jen jednou takovou smutnou krátkou kapitolou. Dalším příkladem byla česká kauza. Česká hlava státu musí vědět, i bez Lisabonské smlouvy, že k Benešovým dekretům došlo v důsledku prosazení zásady kolektivní viny a že přijetím Listiny základních práv nepozbývají platnosti; ve skutečnosti jsou stále v rozporu s více než šesti evropskými dokumenty. Jsme přesvědčeni, že budoucnost Lisabonské smlouvy a EU bude určována nikoli znovuoživením hromadného zbavování práv z dob druhé světové války, nýbrž ochranou práv menšin v souladu s běžnou evropskou praxí zaručení nezávislosti kulturního života.
Dovolte mi, abych uvedla jen několik příkladů. V tisku se nedávno objevila zpráva o případu do očí bijící diskriminace. Ředitel jedné italské společnosti poskytující telefonní, kabelové a internetové služby doporučil svým zaměstnancům, aby neuzavírali pracovní smlouvy s rumunskými občany. A jiný příklad, dítě, které bylo rumunským státním příslušníkem romského původu, utrpělo zranění, ale žádná z nemocnic ve městě Messina ho nechtěla přijmout. Chlapec zemřel při převozu do Katánie. To je jen několik konkrétních případů. Rumuni však čelí podobným projevům nedůvěry téměř denně.
Pane předsedo, měl jsem v úmyslu hovořit o důležitosti evropských strukturálních fondů pro regiony, jako je Wales, po roce 2013, ale musím reagovat na předchozí poznámky pana Battena o významném britském politikovi a bývalém komisaři Evropské komise. Obvinit takovou osobnost z velezrady je podle mého názoru mírně řečeno neparlamentní jazyk a dotyčný by se měl stydět. Žádám ho, aby tato slova vzal zpět, a pokud to neudělá, domnívám se, pane předsedo, že byste ho měl vyzvat, aby tak učinil.
Pane předsedo, vojáci ze Spojeného království a mnoha dalších evropských států bojují a umírají v Afghánistánu. Bylo nám řečeno, že důvodem je zabránit návratu Al Kajdy, a uchránit tak bezpečnost naší země, nebo ochrana demokracie, boj proti drogám, podpora Pákistánu či prosazování práv žen. Ale tato vysvětlení už mě nepřesvědčují. Chybí zde jasná politická strategie a nevím, čeho se má smrtí našich vojáků dosáhnout. Naše přítomnost nám ani zdaleka nepřináší bezpečnost a obávám se, že jen zvyšuje nebezpečí a islámským extrémistům umožňuje, aby nás líčili jako zahraniční okupanty, kteří v občanské válce podporují vládu válečníků a drogových baronů. Naše akce posilují růst radikální protizápadní islámské víry. Potřebujeme diplomatickou strategii, musíme jednat s Tálibánem, musíme prosazovat usmíření a snažit se rozšířit složení současné vlády a musíme být připraveni stáhnout své vojáky z afghánského území.
(DE) Pane předsedo, jeden ze sedmi Evropanů patří k nějaké etnické menšině. Navzdory tomu není ochrana autochtonních národnostních menšin v Evropě považována za prioritu. Zatímco Brusel se nikdy nenabaží odnímání nejrůznějších pravomocí členským státům, Komise tvrdí, že do vnitřních věcí zasahovat nechce, a prohlásila, že konflikty mezi národnostními menšinami jsou věcí příslušných států. Žádný jednotný přístup v Evropě neexistuje. Jednotlivá ustanovení mezinárodního práva jsou v různých státech uplatňována zcela rozdílně.
Například Francie žádné etnické menšiny neuznává a ve Slovinsku stále ještě porušují mezinárodní právo rozhodnutí AVNOJ. Naproti tomu v Rakousku využívá slovinská menšina celou řadu příležitostí k rozvoji. Podle mého názoru tyto zjevné nesrovnalosti odrážejí nutnost přijmout evropskou právní úpravu ohledně etnických skupin. Pokud chce Evropa chránit etnickou různorodost, která se vytvořila v průběhu historie, musí bezpodmínečně vypracovat mezinárodně závazný právní předpis týkající se etnických skupin, který by zahrnoval autochtonní menšiny. Pro Evropskou unii by to byla příležitost dokázat, že ochrana národní různorodosti v rámci Evropy nejsou jenom prázdná slova.
Zdá se, že Evropský fond solidarity je pro řešení této situace možná příliš restriktivní. Stále však doufám, že by se nějaké jeho uplatnění mohlo zvážit, ale pokud ne, navrhuji, aby bylo kladně vyhodnoceno jeho regionální využití, neboť byl zasažen sever, západ a jih země. Hrozivé povodně, k nimž došlo, postihly mnoho lidí v mém evropském volebním obvodu včetně hrabství Galway, Mayo Clare, Leitrim a Roscommon, a také jih Irska. Vyzývám Komisi, aby poskytla účelnou a naléhavou pomoc.
Vzhledem k tomu, že Salvador je jednou ze zemí Střední Ameriky nejvíce postižených hospodářskými a sociálními problémy, je nutné, aby Evropská unie poskytla masivní podporu, a zabránila tak sociálnímu chaosu, který tato přírodní katastrofa vyvolala. Salvadorská vláda odhaduje, že vzhledem ke zranitelnosti země vůči podobným přírodním katastrofám bude na obnovu zničené země, plán rekonstrukce a zmírnění rizik zapotřebí více než 1 miliarda EUR. Z tohoto důvodu se snaží o uvolnění mimořádných finančních prostředků a přesměrování využitelných prostředků z Evropské unie.
(EL) Pane předsedo, dovolte mi, abych sdílel obavy svých kolegů z nesrovnalosti mezi zprávou o pokroku Turecka na cestě k integraci do Evropské unie a článkem nedávno uveřejněným v časopise Wall Street Journal Europe, který oznamoval, že předseda vlády Turecka na své nedávné návštěvě Íránu potvrdil - a podpořil íránská stanoviska - že íránský jaderný program je podle jeho slov určený pouze pro mírové a lidumilné účely. Tento rozpor také jasně vyplývá z toho, že celkové chování Turecka - například ve dnech 8.-9. listopadu v souvislosti s návštěvou prezidenta Súdánu v Istanbulu - představuje závažný problém. Vzhledem k tomu bych byl velice rád, kdyby moji kolegové měli tyto obavy na paměti.
Pane předsedo, Evropská unie by se ráda viděla jako demokratický svazek 27 demokratických států, ale musíme se podívat na realitu. V Belgii před pouhými několika lety stát podnikl kroky směřující k zákazu jedné z větších politických stran. V Německu přibližně ve stejné době došlo k neúspěšným pokusům zakázat jednu stranu na základě kompromitujících prohlášení státních tajných agentů. V Maďarsku jsou opoziční strany fyzicky napadány ze strany státu, jejich členové jsou zatýkáni a mučeni. Ve Spojeném království násilnická domobrana sponzorovaná vládnoucí stranou a vůdcem opozice provádí násilné a v některých případech ozbrojené útoky na odpůrce.
(EL) Pane předsedo, vzhledem k tomu, že byla zahájena jednání o dohodě mezi Evropskou unií a Tureckem o zpětném přebírání nelegálních migrantů, chci zdůraznit, že od Turecka potřebujeme závazek, že při potlačování nelegální migrace bude spolupracovat. Na tomto místě sněmovně připomínám, že 76,5 % všech zadržení nelegálních migrantů na hranicích Evropské unie probíhá na hranicích Řecka. Velmi dobře vím, že tam, kde třetí země spolupracují - příkladem je Itálie a Lýbie či Španělsko a Mauretánie - jsou výsledky znát. Proto potřebujeme v otázce dohod o zpětném převzetí osob pokročit kupředu; Turecko musí spolupracovat s agenturou Frontex, s řeckými orgány a s úřady Evropské unie.
Do Sankt Petěrburgu dnes dorazil francouzský přepravní nosič vrtulníků typu Mistral. Plán na prodej této moderní válečné lodi Rusku je odpovídající odměna Kremlu za jeho loňskou invazi do Gruzie. Jak prohlásil velitel ruského námořnictva, tento typ lodi by ruskému námořnictvu v srpnu 2008 umožnil splnit úkol za 40 minut místo za 26 hodin. V tomto případě by prezident Sarkozy už nestihl zabránit panu Putinovi v okupaci gruzínského hlavního města.
Mnozí z těchto lidí žijí v Německu více než deset let a našli zde útočiště před vysídlením, pronásledováním a násilím. Byly zahájeny také deportace lidí z Rakouska, Belgie, Maďarska a Francie. S těmito deportacemi nesouhlasím, protože situace menšin v Kosovu, zejména Romů, je neúnosná. Míra nezaměstnanosti v této skupině dosahuje téměř 100 % a v Kosovu nelze těmto lidem zajistit slušné ubytování. Mají vyhlídky na život v táboře nebo v olovem znečištěné Mitrovici. Nakonec bych chtěla vyzvat k odpovědnosti, kterou Německo nese vzhledem ke své historii, vůči obětem druhé světové války, například vůči Romům a Sintům, kteří byli pronásledováni a systematicky vyvražďováni. Určitou odpovědnost, kterou je nutno v tomto případě převzít ...
Co se týče nelegální migrace a přeshraniční trestné činnosti, předpovědi pro příští roky uvádějí, že příliv migrantů bude narůstat, a to i na východní hranici Evropské unie. Mám na mysli především Moldavskou republiku. Po politických změnách, k nimž zde došlo, tato země jednoznačně vyjádřila přání začlenit se do Evropské unie, ale v současné době se nachází ve zranitelné hospodářské situaci. Snížila se také její schopnost zvládat problémy, jako je migrace a trestná činnost na jejích hranicích. Evropská unie v zájmu posílení svých vlastních vnějších hranic a vytvoření bezpečnostní zóny musí Moldavské republice poskytnout značnou hospodářskou pomoc, aby tak zvýšila její akceschopnost.
Vězně svědomí Emina Abdulajeva a Adnana Hadžizadeho musí ázerbájdžánské orgány okamžitě a bezpodmínečně propustit. Rada, Komise a členské státy Evropské unie musí ázerbájdžánské vládě předložit otázku demokracie a lidských práv. Je nutno připomenout, že demokratizace je jedním z cílů Východního partnerství a Ázerbájdžán je součástí této iniciativy. Ázerbájdžán musí plnit své závazky jako člen Rady Evropy a partner Evropské unie.
(EL) Pane předsedo, imperialistická politika podpory Izraele ze strany USA a NATO a obecné povyšování vztahů a otázek obsažených v dohodě EU-Izrael o přidružení posilují agresi a neústupnost Izraele vůči palestinskému lidu. Podle statistik byl pro Palestince tento rok nejkrvavějším. Jen při samotné vojenské operaci "Roztavené olovo" bylo zavražděno celkem 1 443 Palestinců, 9 600 Palestinců je nezákonně bez soudu zadržováno v izraelských vězeních, zeď hanby je 450 km dlouhá a plánuje se její prodloužení na 750 km, na Západním břehu a ve východním Jeruzalémě jsou ničeny domy a infrastruktura. Vyjadřujeme svou solidaritu s palestinskými lidmi a požadujeme okamžité, spravedlivé a životaschopné řešení palestinské otázky, tedy vytvoření nezávislého palestinského státu na územích z roku 1967 s hlavním městem východní Jeruzalém, který bude mít svrchovanost nad svým územím a hranicemi a přijme opatření na návrat uprchlíků a navrácení všech arabských území okupovaných Izraelem od roku 1967.
(HU) Chtěla bych obrátit vaši pozornost na aktuální téma, o kterém již předtím hovořila Cornelia Ernstová. Mluvím o procesu přesídlení, který byl zahájen po jednání a podpisu dohod o přidružení, a to těch, kteří byli vysídleni nebo přinuceni uprchnout v době jugoslávské války. Tento proces začal jak v podobě dobrovolných odchodů, tak pod nátlakem, a týkal se především národnostních menšin žijících v Kosovu, zejména Romů, kteří se v důsledku tohoto procesu dostávají do velice obtížné situace.
Dalším bodem je zpráva paní Trautmannové předložená jménem delegace Evropského parlamentu do dohodovacího výboru týkající se společného znění směrnice Evropského parlamentu a Rady schváleného dohodovacím výborem, kterou se mění směrnice 2002/21/ES o společném regulačním rámci pro sítě a služby elektronických komunikací, směrnice 2002/19/ES o přístupu k sítím elektronických komunikací a k přidruženým zařízením a o jejich vzájemném propojení a směrnice 2002/20/ES o oprávnění pro sítě a služby elektronických komunikací (03677/2009 - -.
Nyní mám příležitost, abych poděkovala svým kolegům, zejména svým spoluzpravodajům Pilar del Castillové a Malcolmu Harbourovi, předsedovi dohodovacího výboru panu Vidal-Quadrasovi, předsedovi Výboru pro průmysl, výzkum a energetiku Herbertu Reulovi a všem zúčastněným službám Evropského parlamentu. Chci také poděkovat paní komisařce za její angažovanost a podporu po celou tuto dobu a děkuji rovněž jejím službám. A konečně vítám také úsilí švédského předsednictví o dosažení uspokojujících výsledků. Věnujme krátkou vzpomínku paní Ulrice Barklund Larssonové.
Zítřejší hlasování vyšle velice jasný signál těm, kteří očekávají dynamičtější evropskou průmyslovou politiku. Jelikož ve druhém čtení bylo dosaženo shody o 99 % obsahu textu, pouze shrnu aspekty, které jsme si stanovili jako prioritu. Chtěli jsme především zachovat účinnou a trvalou hospodářskou soutěž, ale také zajistit, aby tato soutěž byla užitečná pro hospodářský a sociální rozvoj prostřednictvím plného pokrytí evropského území, co se týče přístupu, vysokorychlostního internetu pro každého a pro všechny regiony - včetně lepší správy rádiového spektra - a plných práv pro zákazníky.
Je důležité, abychom dodržovali podmínky dohody a bohužel nedávná prohlášení některých členských států vyvolávají pochybnost o jejich odpovědnosti v této věci. Podpořím výklad Komise ohledně výsledku našich jednání o článku 19. Pro zajímavost, znění zvolené pro tento článek úzce souvisí s rozpravou o mechanismech článku 7 a 7a. Bylo by zklamáním, pokud by Rada prostřednictvím nezávazných prohlášení předala vzkaz, že jaksi chtěla, aby se vlk nažral a koza zůstala celá, popřením spravedlivé rovnováhy pravomocí mezi členskými státy, BEREC a Komisí.
Kompromis dosažený při dohodovacím řízení stanoví vůbec poprvé v právních předpisech EU základní práva uživatelů internetu pro případ opatření, která by mohla omezit jejich přístup k internetu. Jedná se o velmi důležité ustanovení o svobodě na internetu. Z toho je jasné, že internet, který stále více proniká do našeho každodenního života, by měl podléhat stejné ochraně v oblasti základních práv jako jiné oblasti činnosti. Předchozí spravedlivé řízení s presumpcí neviny a právo na soukromí a následně právo na účinné a včasné soudní přezkoumání, to jsou pravidla, která byla do nového balíčku reforem zahrnuta.
Zásluhou Parlamentu s sebou nové ustanovení o rádiovém spektru přinese nižší ceny a podpoří zavádění nových služeb, čímž pomůže překlenout digitální propast. Parlament bude hrát klíčovou úlohu při stanovení strategického směru pro politiku spektra na evropské úrovni prostřednictvím nového víceletého programu politiky rádiového spektra. Reformy také umožní operátorům investovat do sítí příští generace a posílí pobídky pro účelné investice do nové infrastruktury, jelikož zohledňují investiční rizika, a zároveň zabraňují potlačování hospodářské soutěže.
Zítřejší hlasování je však pouze začátek. Zde ve sněmovně, stejně jako ve vnitrostátních parlamentech budeme neobyčejně pozorně sledovat, jakým způsobem bude zítra přijatý kompromis převeden do vnitrostátního práva, protože víme, že řada členských států Evropské unie je v otázce občanských svobod řekněme poněkud těžkopádná - zejména tam, kde se jedná o internet - a nejsem si jist, zda se vyvarují nástrah obcházení pravidla, které zítra přijmeme.
Vítám skutečnost, že všechny politické skupiny zastoupené v dohodovacím řízení znění textu schválily a že svým zítřejším hlasováním můžeme výhodám tohoto celého balíčku dát konečně zelenou, protože už je to několik měsíců, co jsme na tom pracovali. Dne 26. října Rada již schválila mou vlastní zprávu o univerzální službě a právech uživatelů, v níž na řadu bodů upozornila paní Redingová. Nebudu je opakovat, ale stačí říci, že pro spotřebitele to znamená velký pokrok.
Paní komisařko, velice vítáme vaše vyjádření k otázce narušení údajů, ale musím říci, že jsem byl poněkud překvapen, když jsem obdržel prohlášení 13 členských států, které podle mého názoru podstatně jinak vykládá dohodu, kterou státy již podepsaly dne 26. října. Možná to budete chtít později komentovat. Chci jen podpořit názor - a jsem si jist, pane předsedající, že byste souhlasil - že to, co jsme dohodli, je postoj. Komise bude nyní tento postoj uplatňovat. Je-li k tomu zapotřebí nějakého vysvětlení, je na Komisi, aby tak učinila. Těšíme se, že ho budeme prosazovat a co nejdříve s ním vyjdeme, zejména v oblasti neutrality sítě, vaše prohlášení k ní upřímně vítáme, protože právě za to jsme v mém výboru usilovně bojovali. Pro spotřebitele je to významný krok vpřed. Jménem své skupiny to velice vítám a doufám, že i celý Parlament.
Pane předsedající, o telekomunikačním balíčku se rozhodne zítra. Chtěla bych poděkovat paní Trautmannové a všem svým kolegům, kteří bojovali za svobodný internet. Obzvláště bych chtěla poděkovat všem těm občanům, kteří v této otázce prokázali odhodlání. S velkou rozhodností se zapojili, a plným právem, neboť se to v zásadě týká svobody projevu a našich občanských práv a svobod. Právě díky odhodlání našich občanů je ochrana uživatelů internetu proti sledování a proti zneužití pravomoci lepší, než se čekalo, ale podle mého názoru a podle názoru Konfederální skupiny Evropské sjednocené levice - Severské zelené levice, není dostatečná.
Druhým důvodem je, že moje pozměňovací návrhy týkající se internetových práv, jinými slovy, dobře známé pozměňovací návrhy o občanských právech, nebyly do kompromisního znění zahrnuty. Tím se ve skutečnosti otevírá cesta pro síť, kde nebude samozřejmostí, aby všichni uživatelé měli přístup do celé sítě, a kde ne všechny stránky bude možno prohlížet. Myslím, že bychom měli dát zcela jasně najevo, že nelze dopustit, aby byl internet zaveden do této slepé uličky. Jinak hrozí, že konečný výsledek bude spíše souborem kanálů kabelových televizí než svobodným komunikačním prostředkem pro všechny.
Chtěl bych proto ocenit úsilí vyjednávacího týmu Evropského parlamentu, a rovněž věcný a konstruktivní postoj zástupců Rady a Komise, díky němuž se podařilo dospět k dohodě o znění sporného ustanovení tak, aby se cíle a myšlenky obsažené v původním článku 138 přenesly přijatelným způsobem do nové telekomunikační směrnice. Jsem přesvědčen, že nová telekomunikační směrnice je po dohodovacím řízení dobře připravená, aby se uplatnila v evropském veřejném životě.
Nyní jsme zajistili ochranu našich občanů v mnohem větším rozsahu, než jsme si na začátku celého procesu představovali, neboť věci se pohnuly kupředu. Opatření přijatá v členských státech EU ohledně přístupu a používání služeb a sítě elektronických komunikací nesmí žádným způsobem porušovat základní práva. Omezení by se měla zavádět pouze po spravedlivém a nezávislém řízení. Každý musí mít právo na slyšení a možnost napadnout rozhodnutí u soudu. Tuto změnu nebylo možno na začátku předvídat. Na tomto procesu se podíleli všichni a věřím, že všichni proto budou pro návrhy hlasovat. Velmi vám děkuji.
(SV) Pane předsedající, velká část rozpravy o telekomunikacích byla zaměřena na ochranu uživatelů internetu. Loni na jaře paní Svenssonová a další zamítli návrh, který požadoval provést soudní přezkoumání, pokud by měl být někdo odpojen ze sítě. Nyní máme jiné řešení, které chrání uživatele na základě velice jasných odkazů na regulační systém, který musí být k dispozici v každém členském státě. Považuji za důležité říci, že tento rozdíl není v tom, zda chceme chránit uživatele, nýbrž v tom, zda respektujeme právo členských států rozhodovat o svém vlastním právním systému.
V tomto směru stojí za povšimnutí, že jedna ze švédských zákonodárců, která se nejvíce staví proti Evropské unii a švédskému členství, si přeje, aby to mělo více nadnárodní charakter, než obvykle kdokoli jiný v této sněmovně navrhuje, neboť chce, aby Evropská unie legislativně upravila, jak by měly být uspořádány právní systémy členských států. To je zásadní krok a převážná většina v Parlamentu se proti tomu postavila, neboť podporujeme kompromis, který již máme a který uživatelům poskytne dobrou ochranu. Tento kompromis podporujeme také proto, že spotřebitelům a uživatelům internetu v Evropě umožní, aby si vždy mohli vybrat mezi různými dodavateli a různými operátory. Možností měnit operátory, pokud určitý operátor poskytuje nekvalitní služby, se spotřebitelům a občanům dostává práva, které nikdy předtím neměli. Paní Svenssonová, od té doby, kdy o právech občanů prohlížet si informace, rozhodovat o nich a používat je rozhodovaly velké monopoly, se věci změnily. Je to obrovská změna, proti které bude paní Svenssonová a dost možná i jiní bohužel hlasovat.
Potřebujeme zcela nový systém ochrany práv duševního vlastnictví tvůrčích sil na internetu, systém, který musíme společně vytvořit. Nicméně pokud jde o ochranu práv občanů, musíme být důslední, a to znamená sledovat její uplatňování v členských státech. Byla to ostatně Rada, která nesouhlasila s ochranou těchto práv a ráda by je viděla někde stranou. Do tohoto boje o moc ohledně práv občanů se musíme zapojit a musíme vyhrát. Žádný členský stát by neměl mít možnost vyvléci se z těchto závazků.
Celý balíček v současné podobě je mimořádně dobře vyvážený. Na jedné straně nám nyní umožňuje využít příležitosti k řádné hospodářské soutěži, k růstu v této oblasti a také, co se týče hospodářství, využít příležitosti k vytvoření pracovních míst a ekonomických výhod. Na druhé straně zvlášť dobře zajišťuje ochranu spotřebitele. Spotřebitelé, kteří jsou podezřelí ze spáchání nějakého trestného činu, mohou být odpojeni od internetu až po rozhodnutí vyneseném soudními orgány a je nutno dodržet jednoznačný postup. Máme také ustanovení o odvolání, což znamená, že stanovená lidská práva jsou zaručena tak, jak by měla být.
Minulý týden se konala důležitá konference o řízení internetu pod záštitou OSN, které se zúčastnila také delegace z Evropského parlamentu. Ukázalo se, že celý svět se dívá na nás a všichni chtějí vědět, jak tuto oblast regulujeme. V mnoha zemích a v celých rozsáhlých oblastech světa se vlády snaží diktovat, jaký obsah lze ukazovat na internetu a za jakých okolností mohou být občané od internetu odpojeni, případně kdy jim může být přístup na internet povolen. Jsme příkladem zavedení dobrého legislativního rámce a nacházíme kompromis mezi trhem a ochranou. Zejména nevládní organizace občanské společnosti po celém světě sledují, jak tuto otázku tento balíček upravuje.
(FR) Pane předsedající, dámy a pánové, dne 4. listopadu obdržel Parlament od Rady záruky, že jakákoli omezení přístupu na internet mohou být uplatněna pouze při splnění určitých podmínek, a to předchozí spravedlivé a nestranné řízení, záruka dodržování zásady presumpce neviny a respektování soukromí a dodržování Evropské úmluvy o lidských právech. Tato dohoda je prvním krokem k lepší ochraně občanů, kteří se potýkají se stále častějšími pokusy některých států a soukromých operátorů zlehčovat zásadu pružné reakce, ukládání dat a kontrolu digitální výměny na internetu.
Viděli jsme, že se objevují technologie nové generace a že tyto technologie nové generace, jako je síť čtvrté generace, musí dostat na evropském vnitřním trhu prostor. Aby k tomu mohlo dojít, musíme také rozumným způsobem využít digitální dividendy a potřebujeme datový roaming, který odpovídá potřebám vnitřního trhu. Přesto odhaduji, že v této oblasti před sebou máme hodně práce. O otázce svobody na internetu jsme diskutovali důkladně a podrobně. Chtěl bych poděkovat všem, kteří se zúčastnili rozpravy. Nicméně ještě musíme podniknout kroky v otázce duševního vlastnictví, abychom během příštího funkčního období mohli přijmout nezbytná opatření.
Po této stránce spoléhám také na vnitrostátní regulační orgány, které nyní prostřednictvím úřadu evropských regulátorů BEREC získaly více pravomocí. Jejich úkolem je pomoci svému národnímu průmyslu a vnitrostátním spotřebitelům prosadit jejich práva v dalších 26 zemích. V tomto směru je naléhavě zapotřebí, aby vnitrostátní regulátoři podnikli nějaké kroky, neboť toto je východiskem pro budoucí rozvoj v oblasti digitální komunikace v Evropě a mimo území Evropy, a aby se v této oblasti Evropa ujala vůdčí úlohy v mezinárodním měřítku.
Pane předsedající, dovolte mi, abych pozměnil směr rozpravy a obrátil vaši pozornost na některé skutečnosti reálného života. Pokud musíte nahlásit závažné události, například narušení svého poštovního účtu, můžete to udělat pouze elektronicky. Není možné hovořit s živou osobou a začít normální hovor. Máte-li nějaký problém, který chcete nahlásit poskytovateli telefonních a internetových služeb, uvíznete v bludišti hlasů ze záznamníku, které vás přesměrovávají od jednoho k druhému, dokud se společnost neuspokojí penězi, které z vás vytáhla, i když třeba problém, který chcete nahlásit, byl způsoben jejich nekvalitní službou.
Mnoho lidí proto považuje snadný přístup k internetu a k množství informací dostupných na síti za nutnost. V tomto smyslu bychom také neměli, a nesmíme, zapomínat na ty, kteří až dosud přístup k internetu nemají. Proto výslovně a důrazně vítám dosud přijatá opatření, neboť jsme nyní na správné cestě k vytvoření větší konkurence a k lepšímu přístupu k důležitým informacím. Jsem přesvědčen, že všeho, co ještě zbývá udělat, může být v budoucnu dosaženo.
Lidé uváděli hlavní otázky, a to občanská práva, investice, kontroly, transparentnost, posílení jednotného trhu, rovné podmínky, odpovědnost, řádnou hospodářskou soutěž a ochranu spotřebitele. To všechno je velice důležité. Pan van Nistelrooij řekl, že dnes večer zde píšeme dějiny komunikace. Nyní musí co nejdříve dojít k převedení do vnitrostátního práva a k uplatnění a klíčová jsou při tom tři slova: svobodný, spravedlivý a rychlý přístup k internetu pro lidi a podniky, ať se nacházejí uprostřed Unie nebo v jejích nejodlehlejších regionech.
(NL) Tento balíček obsahuje řadu dobrých věcí, ale také několik věcí, které mě stále velmi znepokojují. Jednou z nich je pochopitelně ustanovení "třikrát a dost" a dodnes nechápu, proč bylo do tohoto telekomunikačního balíčku vůbec zahrnuto. V tomto balíčku je to zcela cizí prvek. Stejně tak nechápu, proč Evropa musí členským státům zdůvodňovat, proč takové ustanovení zavádí. Samy již mají docela dobrou představu, proč bylo zavedeno, a nepotřebují, aby jim to Evropa sdělovala. Podle mě je to další nádherný příklad politického zastírání.
Jsem zklamaná, že Parlament nezaujal vůči Radě rozhodný postoj a neoznámil Radě: o tomto jsme hlasovali a na tom budeme trvat. Musím se ještě rozhodnout, jak budu nakonec hlasovat, protože jak jsem řekla, mnoho věcí v balíčku je dobrých. Zároveň se však domnívám, že telekomunikační balíček jako celek je poněkud nesourodý, že nenaplňuje očekávání a že musíme mít jasno, kterých oblastí se týká a kterých se netýká. Předpokládám proto, že toto je pouze první krok, ale přeji si větší záruky a více ujištění, že se nebudeme spoléhat na to, že tento telekomunikační balíček vyřeší problém, na jehož řešení je zaměřena politika "třikrát a dost", a že se budeme snažit řídit se lepšími předpisy s cílem odměnit a chránit duševní, tvůrčí a finanční úsilí.
členka Komise. - Pane předsedající, domnívám se, že se mohu připojit ke všem těm, kteří prohlásili, že je to dobrý příklad spolupráce s cílem dosáhnout dobré právní úpravy. Žádný právní předpis není dokonalý, a ani tento není dokonalý a víte, kolik času nám zabere vypracování nových právních předpisů - takže než dosáhneme nějaké dohody, svět již pokročí natolik, že můžeme začít znovu od začátku. Právě proto jsme si řekli, že ochrana individuálních práv v otázce síťové neutrality je prvním krokem; následovat musí další krok, jak přizpůsobit autorská práva elektronicky propojenému světu. Protože nemůžeme čekat, až budou všechna tato pravidla implementována do vnitrostátního práva, oznámila jsem jménem Komise, že Komise bude monitorovat dopad trhu a technologického rozvoje na svobodu na síti a do konce roku 2010 podá zprávu Evropskému parlamentu a Radě. Poté všichni společně budeme muset zjistit, zda je třeba přijmout další, dodatečná opatření nebo zda musíme prosazovat provádění dosavadních opatření, o nichž budeme zítra hlasovat na úrovni členských států.
Dvě konkrétní odpovědi na dvě konkrétní otázky: za prvé prohlášení týkající se článku 19 ohledně harmonizačních procesů. Stejně tak jako Parlament mě mrzí, že 16 členských států učinilo prohlášení, které zpochybňuje rozsah pravomocí Komise, dohodnutý mezi Parlamentem a Radou na základě pozměněného článku 19, a to především pravomoc Komise týkající se regulačních závazků, které by mohly uložit vnitrostátní regulační orgány (NRA). Vzhledem k těmto 16 prohlášením vydala tedy Komise rovněž prohlášení zdůrazňující, že i když nesmí přijímat rozhodnutí na základě článku, který odkazuje na konkrétní oznámení vnitrostátních regulačních orgánů podle článku 7a, může rozhodovat o obecných regulačních přístupech týkajících se uložení, zachování, změny nebo zrušení těchto závazků. Parlament má pravdu, byla uzavřena nějaká dohoda a neměli bychom se k takové dohodě vracet zadními vrátky.
Za druhé, otázka "cookies". Komisi, stejně jako pana Harboura, nyní překvapilo, že některé členské státy zřejmě zpochybňují dohodnuté znění o souborech cookies. Dovolte, abych se vyjádřil zcela jasně. Dohodli jsme se s Parlamentem a máme za to, že konečné znění je jednoznačné. Uživatelé musí především dostat jasné a úplné informace a na jejich základě musí druzí uživatelé dát svůj souhlas. A tím to končí a nyní by se to mělo v členských státech uplatňovat. Nelíbí se mi, že poté, co vše bylo dohodnuto, někteří raději manévrují, jen aby nemuseli dodržovat dohody v plném rozsahu podle zásady pacta sunt servanda platné v politice. Takto to vidím já. Jsem proto velice hrdá na evropské orgány. Myslím si, že se jim podařilo vytvořit dobrý právní předpis. Rovněž se jim podařilo udržet rovnováhu mezi zájmy operátorů, tedy ekonomickou částí pravidel, a zájmy uživatelů, tj. občanskými právy, a tato rovnováha je to, co dělá Evropu Evropou, Evropa, to je ekonomika a společnost. Zde v tomto znění se nám podařilo obojí sblížit. Blahopřeji všem, kteří se na tom podíleli.
Skutečně si myslíme, že informační společnost by měla respektovat občanská práva, zároveň být důvěryhodná z hlediska hospodářského a sociálního a otevřít novou kulturní oblast. Proto očekáváme, že trh toto umožní, že budou stanovena a zaručena práva uživatelů, ale také že tento rozšířený přístup a možnost napojení můžeme mít pro všechny. Nicméně to je také důvod, proč před sebou nyní máme velký úkol v oblasti autorských práv, neutrality sítě a rádiového spektra. Evropský parlament poskytne svou podporu.
Vážení kolegové, jistě si dovedete představit moje zklamání, že jsem se nemohl zúčastnit této rozpravy, a tak alespoň v jejím závěru prostě využiji své institucionální úlohy, abych upřímně poblahopřál Catherine Trautmannové, Pilar del Castillo Veraové a Malcolmu Harbourovi za jejich práci, poděkoval Komisi, zejména paní komisařce Redingové, za jejich skvělou spolupráci během velice obtížného procesu a konstatoval, že by pro nás bylo potěšením přivítat na této důležité rozpravě Radu, neboť by mohla lépe než my ostatní vysvětlit ony překvapivé dopisy, o nichž se zde již hovořilo v souvislosti s některými právními hledisky této rozpravy.
Pane předsedající, chtěl bych se dotknout ožehavého tématu kompromisu v otázce internetu (neboli "pozměňovacího návrhu" 138). Regulační balíček, který jsme vytvořili, poskytuje maximální záruky všem uživatelům internetu. Zajistili jsme, aby bylo respektováno soukromí uživatelů, aby platila Evropská úmluva o lidských právech, a především aby nikdo nebyl odpojen od přístupu k internetu bez předchozího posouzení svého případu nezávislým orgánem a vydání rozhodnutí. Konkrétně to znamená, že zásah je povolen pouze v případech hrubého zneužití. Toto právní ustanovení platí pro orgány i pro samotné poskytovatele internetových služeb. Toto evropské právo nicméně zaručuje svobodný přístup k internetu a de facto potvrzuje, že internet je službou obecného zájmu a žádný spotřebitel nemůže být odpojen bez pádného důvodu (stejně jako žádnému spotřebiteli nemůže být odmítnut přístup k plynu, vodě nebo elektřině). Skutečnost, že tento kompromis získal jednomyslný souhlas všech parlamentních delegací, je důkazem, že se jedná o fantastickou dohodu, která zasadila práva spotřebitele do samého středu nového telekomunikačního balíčku.
Máme důvod být velmi spokojeni s dnešním výsledkem dosaženým ohledně telekomunikačního balíčku, neboť posiluje práva uživatelů internetu a podporuje hospodářskou soutěž mezi telefonními společnostmi. Nová pravidla zaručí větší práva pro spotřebitele, bezpodmínečný volný přístup k internetu a ochranu osobních údajů. Je to skvělý příklad toho, jak naše činnost zákonodárců ovlivňuje každodenní život občanů. Na internetu vlastně poprvé na světě začal být respektován výkon práva a základní svobody. Proto harmonicky doplní základní svobody, které již existují a jsou zaručeny smlouvou, jako je rovnost mužů a žen, respektování sexuální orientace a náboženského vyznání, ochrana práv dítěte a svoboda projevu, která je v souladu s ochranou lidské důstojnosti. Jakékoli opatření, které omezuje přístup k internetu, může být nyní uloženo pouze tehdy, pokud je v demokratické společnosti považováno za "vhodné, přiměřené a nezbytné". Dnes jsme dali najevo naši shodu na úplné svobodě internetu, podpoře elektronické občanské společnosti, podpoře základních svobod a osvědčených postupů a na nutnosti zjistit a izolovat všechny nebezpečné jedince, zejména pedofily a sexuální násilníky, kteří se této absolutní svobody snaží zneužívat.
Základním cílem změn rámcové směrnice pro sítě a služby elektronických komunikací je posílení práv uživatelů telefonu a internetu a také podpora hospodářské soutěže mezi poskytovateli telekomunikačních služeb. V současné době je elektronická komunikace regulována pravidly, která byla schválena před sedmi lety. Od té doby bylo v této oblasti dosaženo výrazných pokroků Jako právnička se domnívám, že Parlament překročil svou pravomoc, kterou mu poskytla smlouva doplněná na poslední chvíli návrhem změn vyžadujícím podporu zájmů občanů Evropské unie ze strany veřejných regulačních orgánů a stanovujícím zákaz jakkoli omezovat základní práva a svobody koncových uživatelů bez předchozího rozhodnutí soudu. Jsem ráda, že na základě diskusí v dohodovacím výboru byl nalezen lepší způsob jak zabezpečit právní přesnost znění a také jak zajistit ochranu všem uživatelům a prokázat respekt k soudním pravomocím jednotlivých členských států. Toto rozhodnutí nám umožňuje konečně schválit změny rámcové směrnice pro sítě a služby elektronických komunikací.
Pane předsedající, chtěl bych přivítat pana Kallase a své kolegy. V zásadě lze říci, že to, o čem se chystáme diskutovat, nepředstavuje žádné kontroverzní téma. Jedná se o přizpůsobení informačních technologií v oblasti celních a spotřebních daní. Pro mnoho lidí je to příliš technická téma. Avšak pokud jde o boj proti podvodům a jiné trestné činnosti, je to velice důležitý aspekt spolupráce v oblasti celních a spotřebních daní a výměny informací.
Jediným opatřením, se kterým Parlament nesouhlasí, je rozšíření pravomocí Europolu v této oblasti. Tento názor pochopitelně nezastávají všechny politické skupiny této sněmovny. Nicméně odráží se v konečném výsledku hlasování o zprávě o informačních technologiích v oblasti celních a spotřebních daních. To je do určité míry spojeno s rozpravou, která zde proběhla dříve, když náš záměr byl jiný, a sice vyslat signál, že poté, co byl poměrně nedávno vymezen mandát Europolu, podle něhož se měl stát agenturou, jeho pravomoci se v řadě malých a specifických oblastí postupně rozšiřují a narůstají.
Do značné míry je zároveň vhodné, že působnost Europolu vzhledem k jeho významu a úloze je vymezena mandátem, jako je ten, o němž jsme rozhodovali. Podporuje to rovněž transparentnost, takže nejen my, ale zejména občané, pro které politiky tvoříme, vědí, co Europol smí a nesmí dělat. Transparentnost je základní součástí každé struktury, která v členských státech zahrnuje trestní stíhání a policii, a to musí platit také na evropské úrovni.
Komise sdílí názor zpravodaje, pana Alvara, že je politováníhodné, pokud by o tomto návrhu měly rozhodovat členské státy v takovém spěchu ještě před vstupem Lisabonské smlouvy v platnost. Lisabonská smlouva vlastně poskytuje nový právní základ, jímž by nové nařízení mohlo nahradit současnou Úmluvu o CIS, nařízení, které by mělo přímý dopad v členských státech a nevyžadovalo by provedení do vnitrostátního práva, než nabude účinnosti, stejně jako to v současné době platí pro nařízení (ES) č. 766/2008 o administrativní součásti CIS.
Další bod, který se objevil v jednom z mých pozměňovacích návrhů a který zpravodaj podpořil, se týká skutečnosti, že členské státy, Europol a Eurojust nemohou poskytovat údaje zemím, které nejsou členy Evropské unie, a třetím zemím, neboť v těchto zemích nefunguje dostatečná ochrana údajů. Podle mého názoru je nutno přezkoumat celní informační systém, jak uvádí zpráva, aby bylo možno lépe ho přizpůsobit požadavkům kontrolních služeb a umožnit omezenému počtu uživatelů provádět analýzu informací obsažených v systému.
Souhlasím se zpravodajem, panem Alvarem, že musíme být ve střehu, abychom zabránili případnému porušování základních práv, především práva na soukromí. Podle tohoto práva se vkládání informací osobního charakteru do systému musí omezit jen na to skutečně nejnutnější, aniž by došlo k narušení soukromí. Musíme zaručit, že tyto údaje budou použity pouze pro účely, které jsou jasně definované a vymezené v rámci platných právních předpisů. Kromě toho by tyto údaje měly být uchovávány pouze po dobu nezbytně nutnou pro splnění účelu, pro který byly zaznamenány.
Právě teď pan Coelho poukázal na otázku, o které se již zmiňovali jiní, například paní Vergiatová, a která nám poskytla hodně námětů k zamyšlení. Když jsme postaveni před úkol dosáhnout nejvyšší možné úrovně, pokud jde o údaje týkající se našich občanů, pak nám příliš nepomáhá - a možná by to Komise měla v budoucnu zvážit, přestože návrhy odmítla - že máme ustanovení o působnosti Europolu, a sice jaké údaje jsou zpracovány, kdo je k tomu oprávněn či komu jsou předávány, která jsou rozdělena mezi četné legislativní soubory. Nastává situace, kdy už není jasné, jaké údaje může Europol používat, jak to může dělat a jaké údaje nesmí být použity. S ohledem na mandát Europolu by dávalo větší smysl, kdyby toto všechno bylo stanoveno v obecné rovině, místo aby byl vždy pro každý jednotlivý případ vypracován předpis. Právní předpisy by tak byly pro občany transparentnější a bylo by to výhodné i pro činnost Europolu.
Jinak už nemám, co bych dodal. Snad mohu jen doplnit krátkou poznámku o tom, co zde již zaznělo, a to udělení rozdílných přístupových práv Eurojustu a Europolu. V tomto případě je nutno vzít v úvahu, že donucovací orgán funguje jinak než orgán žalující, a proto by měl mít jiné pravomoci. Pokud však máme mít v budoucnu komisaře pro spravedlnost, je zároveň třeba, abychom byli schopni řešit tuto otázku na evropské úrovni.
Když jsem v roce 1984 poprvé kandidoval do Evropského parlamentu, poznamenal jsem k jednomu ze svých tehdejších kolegů, Kenu Collinsovi, skotskému poslanci, že si říkám, zda dělám dobře, protože se zdálo, že Parlament je dosti bezzubý, co se týče legislativních otázek. Ken mi řekl, že je pravda, že Parlament sice moc zubů nemá, ale pokud se zeptáte kterékoli matky malého děcka, zjistíte, že můžete udělat velký dojem i svými dásněmi.
Tento parlament nepochybně udělal svými dásněmi velký dojem, pokud jde o uplatnění práva být konzultován ohledně právních předpisů. Od té doby jsme měli Jednotný evropský akt, který nás převedl z batolecího věku Evropského parlamentu do školních let, Maastricht, který nás provedl pubertou, smlouvy z Nice a Amsterodamu, které nás uvedly do dospělosti, a nyní máme Lisabonskou smlouvu, která poskytne, jak doufám, tomuto parlamentu plná práva dospělého parlamentu, srovnatelného s kterýmkoli jiným demokratickým orgánem v Evropské unii.
Je mi ctí, ale abych byl upřímný, jsem zároveň trochu zklamaný, protože tato zpráva by se měla ve skutečnosti nazývat Corbettova zpráva. Můj kolega Richard Corbett udělal před volbami na této zprávě všechnu těžkou práci. Velmi mi to usnadnil, pokud jde o lisabonské aspekty zprávy. Ačkoliv jsme se přeli o nelisabonské aspekty zprávy, tak co se týče lisabonských aspektů, odvedl Richard Corbett skvělou práci a mně skutečně už jen stačilo zvednout taktovku.
Za prvé, kdo by měl stát v čele naší delegace v COSAC? Měl by to být předseda Výboru pro ústavní záležitosti nebo by to měl být místopředseda Parlamentu, jako je tomu v současnosti? Můj osobní názor je, že by to měl být místopředseda; výbor rozhodl, že by to měl být předseda. Nakonec rozhodne plénum, ale zdůrazňuji, že COSAC se netýká pouze vztahů mezi institucemi. Zabývá se také politickými otázkami, a proto v minulosti stál v čele delegace místopředseda.
Pokud jde o náš vztah s národními parlamenty, došlo k určitým neshodám ve výboru o tom, do jakých podrobností bychom měli zabíhat a nakolik by tento vztah měl být určován pravidly. Podařilo se mi dosáhnout kompromisu s panem Brokem, který byl v této věci velice vstřícný, a tento kompromis stanoví některé podrobnosti, ale stále ještě ponechává dostatek prostoru pro předsedu Parlamentu, aby mohl jednat se svými protějšky v národních parlamentech o tom, jaký bude přesný postup při spolupráci s národními parlamenty.
Třetí oblastí, kde došlo k určitým neshodám, je uplatňování zásady subsidiarity. Úplně snadno jsme vyřešili úlohu, jakou bude v této věci zastávat výbor, a v tom panuje shoda. Objevil se jediný sporný bod, a to, co se stane, pokud výbor řekne: "ne, není porušena subsidiarita a legislativní činnost by měla pokračovat". Neměla by existovat nějaká pojistka pro poslance Evropského parlamentu, aby mohli příslušnou věc přednést na půdě této sněmovny? Vypracoval jsem pozměňovací návrh a jiní vypracovali obdobné pozměňovací návrhy, které doporučují, aby se tato otázka řešila na půdě sněmovny, pokud jedna desetina poslanců Evropského parlamentu má za to, že je to záležitost subsidiarity. Myslím, že je to rozumná pojistka.
Poslední věc, o které se chci zmínit, je otázka pozorovatelů, a zda bychom měli mít pozorovatele, dříve než 18 nových poslanců zasedne na svá místa. Podle mého názoru bychom je rozhodně mít měli. Nicméně klíčovou otázkou je - a o tom zde opět panuje ve výboru shoda - zda by se těmito pozorovateli měli stát lidé, kteří by jinak byli zvoleni do parlamentu. To je pro naši důvěryhodnost zásadní. Pokud členským státům dovolíme, aby do úlohy pozorovatele jmenovaly kohokoli - a doneslo se nám, že některé členské státy chtějí jmenovat poslance národních parlamentů - bylo by to, myslím, zcela nepřijatelné.
Chtěl bych poděkovat zpravodaji panu Martinovi i panu Corbettovi za práci, kterou v této věci odvedli. Zpráva se zabývá všemi klíčovými body, jako je udržování kontaktu s národními parlamenty, přísnější a výrazně srozumitelnější vymezení použití zásady subsidiarity, než jak je tomu v současné době, a rovněž postupy projednávání ve výborech a nová práva Parlamentu na spolurozhodování, a zároveň se v této zprávě řeší problematika rozpočtových postupů. Tuto zprávu rozhodně podporujeme.
Současně se musíme ujistit, a na to bych chtěl obrátit vaši pozornost vzhledem k hlasování o navrhovaných změnách, že těchto práv není možno zneužít. Nepatrná menšina by neměla mít možnost zneužít nebo zdržovat vlastní legislativní proces. Musíme najít pružná řešení. V průběhu ratifikace Lisabonské smlouvy jsme byli svědky toho, jak jediná osoba, jediný prezident státu si mohl pohrávat s celým systémem. Právě proto musí být zahrnuty pouze ty záruky, které nemohou být zneužity na nejvyšší míru. Skupina Evropské lidové strany (Křesťanských demokratů) tuto zprávu podporuje a blahopřejeme oběma zpravodajům, panu Corbettovi a panu Martinovi.
První věc, i když na konferenci předsedů nebylo zcela jasné, jaké typy pozměňovacích návrhů se mají přijmout či schválit, podle toho, zda jsou výsledkem Lisabonské smlouvy v tom nejpřísnějším slova smyslu, chtěl bych vyjádřit naše přání, aby to byl předseda Parlamentu, kdo rozhodne, zda některé z reforem jednacího řádu nejsou vhodné. V tomto směru souhlasím s tím, ať rozhoduje předseda, a my se budeme tímto rozhodnutím řídit.
Podle mého názoru se zdá důležité, že tyto pozměňovací návrhy zahrnují nová ustanovení o zjednodušených a běžných změnách smlouvy. Ze svého pohledu považuji za důležité, abychom navrhované změny, jejichž cílem je zlepšení spolupráce s národními parlamenty, jednomyslně podpořili. V jiných oblastech bychom chtěli jít dále, zvláště v případech jako je naše zastoupení, zejména zastoupení Evropského parlamentu v COSAC, ale o tomto je možné diskutovat někdy později. V dané chvíli vítám, že bylo dosaženo širokého konsensu, a chci poděkovat především zpravodajům.
Na co narážím? Narážím na článek 192 odst. 1. Ustanovení, podle kterého si parlamentní skupiny mohou zvolit koordinátora, bylo protlačeno zadními dveřmi, mnohými zcela nepovšimnuto. Dříve jsme, pane předsedo, měli vždy následující dodatek: "příslušná ustanovení platí obdobně pro nezařazené poslance". Tento výklad již neplatí. Napsal jsem vám dopis. Odpověděl jste po dvou měsících a pouze jste ten odstavec zopakoval. Přečtěte si prosím můj dopis znovu. Pochopte prosím, že v současné době jste velmi blízko tomu, abyste Parlament, který v zásadě podporuji, nechal zdegenerovat v dvouúrovňový parlament. Vzhledem k vaší vlastní minulosti, jak můžete takovou věc dopustit? Protože my, jako nezařazení poslanci, nemáme možnost včas získat důležité informace a aktivně se zapojit do rozhodování o zprávách a podobných věcech. V tomto ohledu je nutno jednací řád změnit.
To, že využil příležitosti a provedl některé opravy, také co se týče dalších aspektů, v rámci širší reformy jednacího řádu na základě Lisabonské smlouvy nemůže podle mého názoru být pokládáno za nepřijatelné - tím spíše že celkem málo změn by odráželo ducha Lisabonské smlouvy v jednacím řádu, někdy prostřednictvím pravidel, které jsou v něm technicky a materiálně reprodukovány, ale mnohem častěji odkazem na ducha smlouvy. Stačí se jen zamyslet nad úlohou Parlamentu, která byla ve vztahu k Radě posílena, ale kterou posiluje rovněž jednací řád všude tam, kde se jedná o vnitřní vztahy s orgány v rámci samotného Parlamentu. Vaše rozhodnutí budeme samozřejmě respektovat, pane předsedo, ale považoval jsem za nutné tyto připomínky uvést.
Dovolte, abych uvedl jen jeden příklad. Jsem rád, že Parlament měl pochopitelně slovo v podpoře Listiny základních práv, kterou jednoznačně podporuje. Jsme si však dobře vědomi, že v konkrétním případě Listiny základních práv některé země požadovaly výjimku, nemluvě o tom, že tato listina obsahuje rovněž otázky a nevyřešené problémy, jako je otázka jazykových práv, která se má projednávat zítra večer. Dosud komisaři Evropy vlastně říkali, že tyto otázky nejsou součástí práva Společenství.
Všiml jsem si, že jednání předsedů výborů národních parlamentů se zúčastňují místopředsedové, a nikoli předsedové výborů Evropského parlamentu. S ohledem na práva poslanců EP, pokud výbor předloží návrhy rozhodnutí v plénu, není věcí parlamentních služeb či jakýchkoli jiných orgánů, aby rozhodovaly o tom, zda jsou tyto návrhy dobré, či nikoli. O tom by měli rozhodnout samotní poslanci EP. Pokud budou návrhy špatné, většina je nepodpoří.
Podle čl. 157 odst. 3 je to na vás, ale žádám vás, pane předsedo, abyste vzal v úvahu moudrá slova předsedy Výboru pro ústavní záležitosti pana Casiniho. Nedomnívám se, že lze ponechat v rukách služeb Parlamentu, aby určovaly, které pozměňovací návrhy souvisejí s Lisabonskou smlouvou, a které nikoli. Kromě toho v této době, kdy jak všichni prohlásili, začíná nové údobí, má tato sněmovna svrchované právo rozhodnout, zda pozměňovací návrh je či není nutný.
Program se bude opírat o sdělení Komise, ale také o mnohá stanoviska předložená během této přípravy parlamenty členských států, občanskou společností a různými subjekty a agenturami EU. Tento program je samozřejmě také výsledkem intenzivní spolupráce a jednání s členskými státy EU a také s Evropským parlamentem. Postoj Evropského parlamentu k budoucí spolupráci je důležitý, a to zvláště vzhledem k významnější roli, která mu připadne podle Lisabonské smlouvy.
Vizí stockholmského programu je bezpečnější a otevřenější Evropa, v níž jsou chráněna práva jednotlivců. Základ budoucí spolupráce v tomto prostoru budou tvořit potřeby občanů, jednotlivců, a to v jistém smyslu mnohem viditelněji, než tomu bylo dříve. Pracujeme v zájmu občanů, a ti musí hmatatelně poznat, že budoucí spolupráce EU je pro ně významná. Měla by proto vycházet ze skutečných problémů, klást si důležité otázky a soustředit se na konkrétní opatření, která každodennímu životu občanů přinesou přidanou hodnotu.
Klíčovým prvkem boje proti trestné činnosti je samozřejmě účinná výměna informací uzpůsobená našim potřebám. V určitých případech bychom výměnu informací měli na evropské úrovni sjednotit, přizpůsobit našim potřebám a učinit ji efektivnější. Současně je mimořádně důležité zajistit, aby výměna informací probíhala v souladu se základními požadavky na ochranu údajů a ochranu soukromí, které musíme zaručit, a aby nebylo shromažďováno a evidováno více údajů, než je k tomuto účelu nezbytně nutné. Musíme vytvořit bezpečnou Evropu, v níž se účinně bojuje proti přeshraniční trestné činnosti, ale současně se respektuje soukromí jednotlivců. Obě tyto věci lze bezezbytku uskutečnit a je to naprosto nezbytné. Řešení spočívá v nalezení náležité rovnováhy mezi různými opatřeními.
Zásada vzájemného uznávání musí být i nadále stěžejním pravidlem naší právní spolupráce. Nezbytným předpokladem je, aby členské státy, které si přejí uznávat a vykonávat rozsudky a rozhodnutí jiných států, měly navzájem důvěru ke svým právním systémům. Je to také otázka důvěry mezi orgány členských států a občané by měli mít důvěru k přijatým opatřením. Možností, jak zvýšit tuto důvěru, je prohloubit naše znalosti právních systémů jednotlivých států. Pomoci zde mohou nabídka školení, výměnné programy, posílení stávajících sítí a osvědčené mechanismy pro vyhodnocování.
Asi nejdůležitějším opatřením pro vybudování důvěry je však zaručení jistých minimálních práv platných nezávisle na tom, v které části Evropské unie se daná osoba nachází. Jedná se o jednoduché věci, například abyste se mohli dozvědět v jazyce, kterému rozumíte, z čeho jste obviněni a jaká práva jakožto podezřelá osoba nebo oběť trestného činu máte v právním řízení. Velmi potěšující je, že jsme v Radě byli schopni se dohodnout na plánu, jak by měla být řešena procesní práva podezřelých a obžalovaných osob a jak by měla být postupně zajištěna. Bylo by vhodné, aby tento plán byl zahrnut do stockholmského programu, a jsem přesvědčena, že se tak stane.
Pane předsedající, vážení poslanci, úvodem bych chtěl poděkovat Evropskému parlamentu za konstruktivní spolupráci ve věci Evropského podpůrného úřadu pro otázky azylu. Zbývá sice ještě dotáhnout do konce několik formálních záležitostí, ale podmínky pro zřízení tohoto úřadu budou již brzy připraveny. Rada pohlíží velmi kladně na konstruktivní spolupráci s Evropským parlamentem, která nám umožnila dopracovat se tohoto výsledku. Jedná se o nadějnou předzvěst naší užší spolupráce, která bude probíhat po vstupu Lisabonské smlouvy v platnost. Skutečnost, že jsme byli ve věci podpůrného úřadu schopni dospět rychle k rozhodnutí, je dobrým příkladem účinného a hladce fungujícího postupu spolurozhodování.
Naše dnešní rozprava se má přirozeně týkat ohlašovaného pětiletého programu práce související s oblastmi spravedlnosti a vnitřních věcí. Úvodem zmíním skutečnost, že za posledních pět let se toho v EU v oblasti azylové problematiky a přistěhovalectví uskutečnilo mnoho. Přijali jsme například rozhodnutí o společných právních předpisech, kterými klademe prvotní základy společné přistěhovalecké politiky a společného azylového systému. Ostatně toto již bylo stanoveno jako cíl v obou předchozích pracovních programech z Tampere a Haagu. Když Evropská rada loni přijala Evropský pakt o přistěhovalectví a azylu, získala tím tato oblast politiky novou politickou energii. Nyní nastala vhodná doba určit směr dalšího vývoje politiky v této oblasti. Základním předpokladem naší práce je, že dobře zvládnutá migrace může být přínosem pro všechny zúčastněné strany, nejen pro jednotlivé členské státy a EU jako celek, ale také pro jednotlivé migranty a země jejich původu. Máme-li být schopni uskutečnit cíle Lisabonské strategie, podle kterých by EU měla být dynamickou a konkurenceschopnou ekonomikou, budeme pravděpodobně muset povolit migraci za prací ve větší míře, než je tomu v současné době, a to zvláště vzhledem k demografickému vývoji, kterému čelíme.
Při přípravě stockholmského programu se ukázalo, že mezi členskými státy panuje shoda o nutnosti zamezit nedovolenému přistěhovalectví do EU společným a koordinovaným postupem. Důležitou součástí tohoto úkolu je vypracování účinné repatriační politiky. Nikdo nepochybuje o tom, že agentuře Frontex v této věci připadá důležitá role, a členské státy daly najevo, že tuto agenturu chtějí posílit. Velký význam má také upevnění spolupráce se zeměmi původu a tranzitními zeměmi. Chtěl bych však zdůraznit, že v úsilí zamezit nepovolenému přistěhovalectví je důležité zachovat určitou rovnováhu, aby bezpečnostní opatření nebyla prováděna za tu cenu, že zákonem povolené přistěhovalectví se velmi ztíží nebo přístup k azylovému řízení bude pro žadatele o azyl obtížnější. Ohrožení zranitelných skupin, například dětí, které přicházejí bez doprovodu, musí být také minimalizováno. Komise připravuje akční plán, jenž bude obsahovat opatření, která budou brát co největší zřetel na zájmy dětí.
Stockholmský program se bude zabývat také otázkou solidarity a rozdělení zodpovědnosti. Zde neexistují žádná jednoduchá řešení. Měli bychom začít tím, že se budeme snažit nalézt široce pojatá a udržitelná řešení opírající se o globální přístup k migraci a o pochopení faktu, jakou zásadní roli v tom má společný postup se třetími zeměmi. Je zapotřebí v určité formě vypracovat mechanismus solidarity, jenž by pomohl těm členským státům, které jsou tímto problémem zvláště zatíženy a obrací se na ně neúměrně vysoký počet žadatelů o azyl. Členské státy musí být také podpořeny v budování dalších kapacit. Agentura Frontex musí být posílena a získat významnější roli při provádění repatriace. Naším cílem je, abychom byli schopni lépe prokazovat solidaritu s členskými státy i třetími zeměmi, které jsou nejvíce zatěžovány migrací. Současně však musíme mít pevně na zřeteli, že potřebujeme komplexní přístup, který je udržitelný z krátkodobého i dlouhodobého hlediska.
Je důležité, aby stockholmský program potvrdil, že dříve vytyčený cíl vytvořit nejpozději do roku 2012 společný evropský azylový systém i nadále platí. Základním prvkem společného azylového systému musí být požadavek, aby se jednotlivým žadatelům o azyl dostalo stejného přijetí a jejich žádost byla posuzována podle stejných kritérií bez ohledu na to, ve kterém členském státu se ocitnou. Abychom mohli tohoto cíle dosáhnout, je nezbytné, aby naše praktická spolupráce dobře fungovala. V této souvislosti bude hrát nezastupitelnou roli podpůrný úřad pro otázky azylu.
Na závěr bych se chtěl stručně zmínit o Lisabonské smlouvě. Nová smlouva v důsledku zavedení řady nových právních základů vnese do prostoru svobody, bezpečnosti a práva důležité změny. Důsledkem řádného legislativního postupu, který zavádí, bude, že Evropskému parlamentu připadne v legislativním procesu v řadě oblastí důležitější role. Paní úřadující předsedkyně Asková a já se na užší spolupráci s Evropským parlamentem již těšíme. Domnívám se také, že nové úkoly, které byly svěřeny parlamentům členských států, významně přispějí k posílení demokratické kontroly této oblasti politiky. Děkuji vám za pozornost. Jak již řekla paní kolegyně Asková, těšíme se, že se nyní dovíme vaše názory.
Pokud jde o základní práva, Lisabonská smlouva přinesla pokrok ve dvou důležitých věcech: Listina základních práv se stává závaznou a Unii se otevírá možnost přistoupit k Evropské úmluvě o lidských právech. Jak upozorňujete ve svém usnesení, musíme vytvořit komplexní systém ochrany údajů využívající výsledků technologického vývoje. Komise v roce 2010 předloží sdělení týkající se této problematiky. Domnívám se také, že tento komplexní systém ochrany údajů budeme muset zavést ve všech politikách Unie.
Všeobecně vzato mají Komise a Parlament společnou vůli, co se týče boje proti všem formám diskriminace a prosazování rovnosti žen a mužů. Vítám skutečnost, že Parlament i Komise volí shodný přístup, jehož podstatou je klást evropské občany do středu svého úsilí, pokud jde o svobodu pohybu, volební práva, konzulární ochranu atd. Nyní budeme moci toto vše prakticky uskutečňovat. Lisabonská smlouva zavádí právo na postup občanské iniciativy a Komise o této záležitosti zcela nedávno zveřejnila zelenou knihu. Během roku 2010 Komise předloží návrh, který se bude opírat o výsledky proběhnuvších konzultací.
Tento prostor svobody, bezpečnosti a práva se pochopitelně neobejde bez silné vnější stránky, která bude sladěna se zahraniční politikou Unie. Ve svém usnesení vícekrát zmiňujete důležitost monitorování, vyhodnocování. V tomto s vámi také souhlasíme. Musíme snížit povážlivý nesoulad mezi normami a politikami přijatými na evropské úrovni a jejich uplatňováním na úrovni členských států. Musíme rovněž uvážit možný dopad legislativních návrhů na občany a zdokonalit postup, jímž se provádí hodnocení přijatých nástrojů.
Abych svoji řeč uzavřel, Komise je do jednání o stockholmském programu plně zapojena. Zmiňoval jsem, jak moc jsem spokojen se spoluprací se švédským předsednictvím, s nímž jsme udělali opravdu pořádný kus důležité práce. Stanovisko Parlamentu pro nás samozřejmě není o nic méně důležité ani v této době, která těsně předchází přijetí stockholmského programu Evropskou radou. Proto vám vřele děkuji a proto nyní naopak já budu velmi pozorně naslouchat vám. Děkuji Parlamentu.
Prvním bodem je spolupráce s Radou. Stále zde míváme zástupce Rady a ti nám pokaždé jako úřadující předsedové Rady tvrdí, že Parlament je pro ně velmi důležitý a že musíme spolupracovat. Jakmile však opustí tuto roli, zmíněný postoj se často vytrácí. Úkolem nás, poslanců, bude na Radě vyžadovat, aby tento postoj již neztrácela ze zřetele nebo aby z nerespektování Parlamentu - jako například u dohody o systému SWIFT - nevytvářela precedenty ani v případě, že Parlament se neúčastní schvalování. K tomu již nesmí a v budoucnosti ani nebude docházet. Jednalo se o špatnou ukázku toho, jak vážně se jednotlivé orgány navzájem berou.
Proces, jejž smlouva přinese, posílí Unii zevnitř, ale také v globálním kontextu, a rovněž velmi úzce souvisí s posílením spolupráce v oblasti současného třetího pilíře. Unie bude otevřenější, efektivnější a demokratičtější. Hlavní výzvou a prioritou je zajištění základních práv a svobod a zároveň také integrity a bezpečnosti v Evropě prostřednictvím toho, že se bude plně podporovat efektivní uplatňování, dostatečné respektování a zdokonalování existujících právních nástrojů, ovšem za současného zohlednění ochrany lidských práv a občanských svobod.
Jisté dobře situované dámě ve středních letech, bělošce původem z Jihoafrické republiky, se na letu společnosti British Airways z Johannesburgu poštěstilo, že seděla vedle černocha. Zavolala si letušku, aby si mohla na vzniklou situaci stěžovat. "Není něco v pořádku, paní?" Odpověděla: "Copak to sama nevidíte? Nemohu přece sedět vedle tohoto odporného člověka. Najděte mi jiné místo!" Letuška byla za několik minut zpátky. "Paní, naneštěstí se potvrdila moje domněnka, turistická třída je plně obsazena. Hovořila jsem s vedoucím kabiny a salon je také plný. Máme však ještě jedno místo v první třídě." Letuška však oné dámě z Jižní Afriky nedala příležitost k tomu cokoliv říci a pokračovala: "Takovouto výměnu za lepší místo děláme jen velmi výjimečně, ale vzhledem k okolnostem kapitán letadla považoval za hrubě ponižující, aby byl někdo nucen sedět vedle takové nepříjemné osoby." Pak se obrátila na onoho černocha sedícího vedle zmíněné dámy a řekla: "Pane, pokud byste si chtěl přesednout, mám pro vás připravené místo vpředu v první třídě." Cestující, kteří toho byli svědky, vstali a přesun onoho černého muže do první třídy doprovodili potleskem.
Co má tento příběh s námi společného? Považujeme druhé lidi za méněcenné? Bílá Jihoafričanka by nás všechny pobouřila. Pochopitelně to byl krajní příklad. Jsem však toho názoru, že někteří naši kolegové zvláště v PPE, ale také v Radě, velmi dobře chápou, co se zde snažím vyjádřit. Jiná skupina, totiž moje skupina, pevně věří v Evropu, které mohou lidé rozumět, důvěřovat jí a věřit v ni. Taková Evropa musí být založena na lidských právech, základních svobodách, demokracii, právním státě a, ano, na opravdové rovnosti všech. Je nejvyšší čas skoncovat se všemi formami diskriminace ze všech možných důvodů včetně diskriminace na základě sexuální orientace.
Pane předsedající, u nás ve skupině Zelených/Evropské svobodné aliance si velmi vážně klademe otázku, jak je možné, že zde rozhodujeme o usnesení o programu, který již není aktuální? Právě včera totiž předložilo švédské předsednictví nový, značně pozměněný návrh stockholmského programu. Předpokládal bych, že naprostá většina poslanců této vážené sněmovny zatím neměla možnost si dotyčný návrh prostudovat. Podle mého názoru jde u takto vysoce citlivé záležitosti o nepřijatelnou situaci.
Navíc postup, který v rámci Parlamentu vedl ke vzniku tohoto usnesení, byl značně neprůhledný a místy chaotický. Menší skupiny byly z přípravy usnesení pokud možno vyloučeny a četnost pozměňovacích návrhů k postupům ve smíšených výborech značně ztížila demokratický průběh rozhodování. Přihlédněte proto prosím k tomu, že budeme požadovat celou řadu dílčích hlasování. Parlament se musí vážně zamyslet nad tím, jak hodlá tuto situaci řešit, a to jak vzhledem k Radě, tak i vzhledem ke svým členům.
Nyní se budu věnovat obsahu stockholmského programu. Určité části tohoto programu je třeba nepochybně považovat za pokrok. Pokud jde o spravedlnost a o společnou úpravu předpisů občanského práva, také my, Zelení, zde vidíme pro budoucí léta slibné počáteční kroky. Co se však týče vztahu občanů ke státu, program je dokonalou ukázkou naprosto špatně postavené nosné konstrukce. V oblasti migrační a azylové politiky, občanských práv a ochrany údajů dostala v Evropě potřeba bezpečnosti přednost před lidskými právy a svobodou. Otevřeně se tu prohlašuje, že větší míra svobody by v Evropě vedla automaticky k poklesu bezpečnosti.
To také znamená zpříma se postavit a hájit svá přesvědčení. Platí to například pro náš přístup k dohodě o systému SWIFT. Proč v otázkách týkajících se bezpečnostní politiky opět dáváme přednost politice USA - jako v případě dohody o systému SWIFT -, aniž bychom o tom zde, v tomto Parlamentě, znovu vedli důkladnou rozpravu. Proč opakovaně dovolujeme Radě, aby vůči nám, Parlamentu, jednala z pozice převahy? S tím musíme určitě jakožto Parlament něco udělat. Vyšlete zde nyní jasný signál - i vůči svým vládám -, že stojíte za lidskými právy a svobodou a hlasujte pro všechny naše pozměňovací návrhy. My, Zelení, pro toto usnesení nemůžeme ve stávající podobě hlasovat.
Dalším problémem je naprostá nerovnováha mezi svobodou a bezpečností. Je sice pravdou, že svoboda není možná bez bezpečnosti, ale také platí, že bezpečnost není možná bez svobody. Svoboda není předmětem dohadování, ale všeobecným právem náležejícím každému člověku. Stockholmský program naproti tomu symbolizuje posedlost EU bezpečností, která si žádá, aby byly vytvořeny obrovské nadnárodní databáze bez dostatečných kontrolních možností, ve kterých budou shromažďovány údaje zpravodajských služeb a policie z celé Evropy. Tak se stane právo lidí na svobodné rozhodování o vlastních údajích cárem papíru a vize o průhledném člověku opravdovou skutečností.
Když se toto děje, jsou to jednotliví občané, právě ti lidé, které EU neustále staví do středu své agendy, jejichž údaje se zaznamenávají a shromažďují dokonce i tehdy, když neexistuje konkrétní podezření z trestné činnosti, a právě jejich údaje mohou být potenciálně vystaveny zneužití. Oficiálně udávaným důvodem je boj proti organizované trestné činnosti. To je sice chvályhodné, ale patrné jsou již první náznaky a tendence omezovat, zakazovat a kdo ví dříve či později třeba i trestat vyjádření názorů, které neodpovídají obecně přijímané tzv. politické korektnosti. George Orwell nás před tím varoval - a musíme zabránit tomu, aby se něco takového stalo.
Vyskytly se sice určité problémy, některé z nich byly vážné, jež se týkaly časového rámce a především účasti stínových zpravodajů a včasného přeložení pozměňovacích návrhů, kterých bylo téměř pět set. To vše však nelze přičítat na vrub článku 51, ale spíše velmi krátkým lhůtám, které jsme si stanovili, abychom připravili dokument, jejž bychom mohli předložit na zasedání Rady, jež se bude konat dne 10. prosince. Vzhledem k tempu práce bylo tudíž nevyhnutelné, že se tyto problémy objeví. Pokud jde o ostatní aspekty, domnívám se, že bychom měli potvrdit, že článek 51, jenž byl použit vůbec poprvé, je užitečný.
Tento dokument, který předkládáme Parlamentu k projednání, nelze vyložit během těch několika sekund, které mi ještě zbývají. Musím však vyjádřit svoji spokojenost s tím, že systém spolurozhodování byl rozšířen natolik, že se stává obvyklým systémem projednávání právních předpisů, že přistěhovalectví je nyní považováno za evropskou záležitost - doufám, že takto si to vykládají i Komise a Rada - a nikoli za problém jednotlivých členských států a jejich ochoty k vzájemné solidaritě, dále že spolupráce s parlamenty členských států není nahlížena tak, že by tyto parlamenty byly strážci stanovujícími hranice, ale že jsou v legislativním procesu spíše přínosnými spoluaktéry, a nakonec ještě, že je velmi důležité, že se tu objevuje odvolání na lidská práva, která tvoří ducha Evropské unie.
Především bych však chtěl vyzdvihnout práci Parlamentu, protože jeho tři výbory, Výbor pro právní záležitosti, Výbor pro ústavní záležitosti a Výbor pro občanské svobody, spravedlnost a vnitřní věci, pracovaly poprvé společně podle postupu popsaného v článku 51, což jsme učinili proto, abychom byli v čas hotovi. Brali jsme ohled na to, že Lisabonská smlouva brzy vstoupí v platnost, což bude velkým krokem vpřed, a že je proto důležité, opravdu důležité v záležitosti týkající se prostoru svobody, práva a bezpečnosti postoupit dále. Bude to velký krok vpřed proto, že bude posílen Parlament, jenž získá podíl na funkci legislativního orgánu a bude mít rozhodovací pravomoc v celé oblasti, která doposud bývala doménou mezivládní spolupráce, ale také proto, že vstupuje v platnost Listina základních práv Evropské unie a stáváme se oprávněnými přistoupit k Evropské úmluvě o lidských právech, což přispěje k posílení harmonického vztahu mezi svobodou a bezpečností.
Bezpečnost nemá menší význam než svoboda, ani není jejím ohrožením. Na bezpečnost mají občané stejné právo jako na svobodu. Tak tomu je v ústavách mnoha členských států a členské státy musí vyvinout společné úsilí, aby vyřešily otázky týkající se právního postavení evropského občanství, základních práv občanů, přistěhovalectví, azylu, pomoci uprchlíkům, ostrahy vnějších hranic EU a soudní spolupráce. Tuto práci je třeba udělat, aby se posílila vzájemná důvěra, vzájemné uznání našich občanských práv, smluvního práva, což podpoří hospodářský růst a vytváření pracovních míst, a především aby se posílila policejní spolupráce a justiční spolupráce v trestních věcech, abychom mohli bojovat s našimi skutečnými společnými nepřáteli: organizovanou trestnou činností a terorismem.
Parlament usilovně pracoval a ještě dokument vytvořený Radou zdokonalil. Zdokonalil ho v tom, že zpřísnil ustanovení o nediskriminaci, a to zvláště pokud se týká žen a dětí, a kvůli závazku bojovat proti sexuálně motivovanému násilí a chránit oběti sexuálně motivovaného násilí posílil doložku solidarity v azylových záležitostech. Ukazuje se, že přistěhovalectví ani azylová problematika nejsou problémem týkajícím se pouze toho kterého členského státu, nýbrž že vyžadují spolupráci všech členských států, protože jinak nebudeme schopni tyto záležitosti řešit.
Druhý bod se týká toho, na co velmi výstižně poukázala paní kolegyně poslankyně Hennis-Plasschaertová. Ráda bych Parlamentu připomněla, zvláště jeho dvěma velkým skupinám, že rovnost je nedělitelná. Určitou míru rovnosti nemůžeme některým skupinám přiznat a jiným ji odepřít. V minulosti by se stát lidem vměšoval do volby partnera a zakazoval by sňatky mezi věřícími určitých náboženství nebo lidmi rozdílného rasového původu. Tato doba je naštěstí za námi a podle mého názoru by žádný členský stát neměl odmítat uznat sňatek právoplatně uzavřený v jiném členském státě, což se týká také sňatků mezi dvěma lidmi téhož pohlaví. Chtěla bych proto apelovat na obě velké skupiny, aby stáhly kompromisní pozměňovací návrh, kterým se snaží oslabit práva homosexuálních párů. Obracím se zvláště na naše přátele ze skupiny Pokrokové aliance socialistů a demokratů v Evropském parlamentu.
Dovolte mi, abych vás seznámil s tím, co váš společný právní systém způsobil v životě jednoho člověka. Andrew Symeou, dvacetiletý mladík z Londýna, byl letos v létě vydán na základě obvinění ze zabití do Řecka. V současnosti strádá v řecké věznici a čeká na soudní proces. Důkazy proti němu by před britským soudem neobstály ani pět minut. Identifikace pachatele si protiřečí. Všechny výpovědi svědků nesou známky toho, že byly zhotoveny policií. Dva svědkové udávají, že byli vystaveni bití a špatnému zacházení, aby podepsali výpovědi, které později neprodleně odvolali.
Chci se také stručně vyjádřit k harmonizaci azylového zákona EU. Jde zcela určitě o správnou věc. Musíme si však jednoznačně říci, že bez harmonizace ekonomických podmínek v různých zemích tento krok nebude fungovat, protože lidé zcela přirozeně půjdou tam, kde naleznou nejlepší sociální zabezpečení, nejvyšší příjmy, nejčistší ulice a města skýtající největší bezpečí. Je nepochybné, že harmonizaci bychom vskutku měli mít, ale Evropa se nesmí stát zemí, v níž v oblasti azylové politiky funguje samoobsluha.
Jak tohoto cíle dosáhneme? Uspějeme, budeme-li realizovat stockholmský program, což je pětiletý pracovní program. Jedná se o dalekosáhlý program, který zpracovává několik oblastí spadajících pod zastřešující pojmy právo, svoboda a bezpečnost. Usnesení Parlamentu formuluje politické priority Evropského parlamentu v této oblasti. Například priority v oblasti přistěhovalectví spočívají v boji proti nepovolenému přistěhovalectví, což platí také pro azylovou politiku, která je budována na základě opravdové a povinné solidarity. Musím rovněž dodat, že Evropský parlament musí prostřednictvím pravomocí spolurozhodování, které získá po vstupu Lisabonské smlouvy v platnost, hrát velmi důležitou a konstruktivní roli.
Uvnitř tohoto Parlamentu také narážíme na jisté politické rozdíly. Proč by ne? Jsou zde různé politické skupiny a rozdílné politické názory. Dovolte mi však říci, a zde narážím zvláště na svoji kolegyni poslankyni Jeanine Hennis-Plasschaertovou, které si velmi vážím, že pro skupinu Evropské lidové strany jsou lidská práva také prioritou a že v této sněmovně na ně nemá monopol skupina Aliance liberálů. Nemůžeme přijmout onu samozřejmost, s níž si skupina Aliance liberálů osobuje výhradní právo na zásadu nediskriminace. Zastáváme tuto zásadu, ale rovněž vyznáváme zásadu subsidiarity, což znamená, že jsme povinni respektovat citlivá národní témata v jednotlivých členských státech Evropské unie. Nesmíme zapomínat na to, že tato Unie stojí na jednotě v různosti a nikoli na jednotě ve stejnorodosti.
To je Evropa občanů. Měla by být vybudována v rámci členských států a orgánů Společenství. Evropská společnost je jednotnější a mobilita je výraznější, než se obecně soudí. Mobilita je nyní právem. Hranice mezi členskými státy nejsou neprostupnými zdmi, ale sítěmi, jimiž společnost denně prostupuje. Stockholmský program klade institucionální základ, který poslouží soudní spolupráci a vzájemnému uznávání, evropskému soudnictví (složenému ze soudních systémů členských států a soudního systému Společenství), vnitrostátním právům i právu Společenství, evropským občanům a evropským soudům (vnitrostátním soudním orgánům i soudním orgánům Společenství).
(EL) Pane předsedající, před několika měsíci jsme hovořili o nutnosti nastolit odpovídající rovnováhu mezi zachováním bezpečnosti a ochranou osobních práv občanů a zdůrazňovali jsme, že občané musí být středem zájmu stockholmského programu. Evropská unie však přijímá a uplatňuje opatření, která narušují rovnováhu mezi bezpečností a právy, vedou k vytváření orgánů, jež sledují a shromažďují osobní údaje všeho druhu a urážejí naši důstojnost tím, že z nás všech dělají podezřelé. Dále je nepřijatelné, aby bylo s přistěhovalci nakládáno jako se zločinci a potenciálními teroristy. Nesouhlasíme s návrhem usnesení, protože klade základy toho, abychom vybudovali moderní evropské panoptikum, v němž podobně jako ve věznici navržené Jeremym Benthamem probíhá neustálé sledování toho, co kdo zrovna dělá, a zadržení přitom netuší, v jaké míře jsou pod dohledem, čímž se v nich pěstuje klamný dojem vlastního soukromí.
(PL) Pane předsedající, nerozpakuji se konstatovat, že stockholmský program je v oblasti spravedlnosti za několik posledních let tou nejsmělejší iniciativou v Evropské unii. Jsem jím potěšen o to víc, že jednou ze základních myšlenek tohoto programu je usnadnit život obyvatelům Evropské unie. Náležitá realizace stockholmského programu v oblasti spravedlnosti bude samozřejmě závislá na vytvoření skutečně evropské soudní kultury, na změnách v praktickém přístupu k vytvoření nových právních předpisů a také na řádném fungování portálu e-justice.
Zásada vzájemného uznávání, kterou považuji za zcela nezbytnou, vyžaduje vzájemnou důvěru, ale také důvěru v právní systémy druhých zemí, jak tu bylo dnes již řečeno. Tyto hodnoty mohou vycházet jen ze vzájemného uznání a pochopení, které povedou ke vzniku evropské soudní kultury. Vzájemné poznání a pochopení mohou vzniknout pouze jako výsledek aktivní, kladně zaměřené politiky, jež bude zahrnovat výměnu zkušeností, návštěvy, sdílení informací a kurzy pro lidi pracující v soudnictví, zejména pro soudce soudů prvního stupně. Také k ní patří, a to je velmi důležité, důkladná modernizace programů univerzitního vzdělávání v rámci Evropské unie.
Další věcí je zdůraznění významu vícejazyčného portálu e-justice. Tento portál by měl nabízet přístup k právním databázím a soudním i mimosoudním elektronickým opravným prostředkům. Měl by také umožňovat přístup k inteligentním systémům vytvořeným jako pomůcka pro občany, kteří hledají možnosti řešení právních problémů nebo kteří používají rozsáhlé rejstříky, seznamy osob pracujících v soudnictví nebo potřebují jednoduché průvodce právním systémem jednotlivých členských států. Proto jsem velmi rád, že paní Asková a pan Barroso o tomto tématu hovořili.
Jsem potěšen zjištěním, že v usnesení je do vytváření evropského soudního prostoru zahrnuta protidrogová strategie Evropské unie. Doufám však, že Evropská unie v tomto ohledu vyvine větší aktivitu. Proč se do boje s tímto rostoucím trendem, který zasahuje děti ve stále časnějším věku, Unie nevyzbrojí novými zbraněmi? Děti jsou naší budoucností. Co děláme pro jejich ochranu? Ukažme konečně, že našim orgánům nechybí jistá pragmatičnost! Naši spoluobčané to od nás očekávají.
Pane předsedající, od Tampere, kde byly patrné pouze základní obrysy prostoru svobody, bezpečnosti a práva - a to možná ještě zveličujeme -, až k tomuto mimořádnému stavu, kdy se kříží Stockholm a Lisabon, jsme ušli dlouhou cestu. Všem těm, kdo se domnívají, že nepotřebujeme žádný plán, abychom uhájili prostor svobody, bezpečnosti a práva, který chceme mít, s úctou říkám: naše hráče na začátku zápasu z hřiště neodvoláme. Hájíme naši pokrokovou pozici a, co se týče naší skupiny, budeme bojovat za naše pokrokové politiky.
V první řadě však musíme mít stockholmský plán. Máme Lisabon, takže po Vánocích budeme muset přijmout - a to všichni poslanci bez ohledu na to, jak budou hlasovat - svoji povinnost vydávat zákony o věcech, které jsou pro nás důležité. Jedná se o závažnou povinnost a moje skupina - jak zde již vyložili naši pracovití zpravodajové pan López Aguilar a pan Berlinguer - má své priority. V demokracii tedy budeme mít tolik prostoru svobody, bezpečnosti a práva, kolik ho získáme nebo ztratíme.
Této hry se účastníme koneckonců proto, že pro naše občany to není pouhá hra. Nejde tu přece o nic menšího než o zajištění jejich práv, o která se tak dlouho hlásili: základních práv na ochranu údajů, na bezpečnost a na ochranu před terorismem. Všem zmíněným věcem se dostane náležitého významu, přijmeme-li v této sněmovně legislativní odpovědnost. A to uděláme jedině tím, že odhlasujeme stockholmský program. Budeme tedy bojovat za pokrokový stockholmský program a pokrokové právní předpisy.
Pětiletý program se vrací k cílům Tampere a v mnoha oblastech se snaží o skutečný pokrok. Je však důležité zajistit, aby tyto cíle byly splněny. Právní předpisy a nástroje, které byly přijaty, se musí účinně uplatňovat. Evropští občané nás nebudou brát vážně, pokud úspěšně neprojdeme tímto testem účinnosti našeho působení. Není například možné požadovat systém registrace vstupů a výstupů a naléhat na Komisi, aby předložila návrh tohoto systému tak, aby začal fungovat od roku 2015, když nevíme, zda Schengenský informační systém druhé generace nebo Vízový informační systém začnou fungovat, jelikož jsou s nimi určité problémy a dochází k výraznému zpoždění.
Na závěr bych chtěl vyslovit varování vůči fundamentalistickému uplatňování zásady subsidiarity. Kolegové poslanci zde hovoří, jak jsem zaznamenal, o potřebě respektovat parlamenty členských států, což je pravda, ale musím vás varovat, že nepružný a fundamentalistický výklad zásady subsidiarity nám zabrání jakkoliv pokročit v realizaci stockholmského programu. Budou-li se členské státy držet přemrštěného výkladu zásady subsidiarity, nevzniknou žádné společné právní předpisy vztahující se ke stockholmskému programu.
Pane předsedající, chci se krátce věnovat části, která se ve stockholmském programu týká problematiky hospodářské trestné činnosti a korupce. Text během jednání v COREPER poněkud ztratil své ostří. Například současná verze hovoří o protikorupčních normách skupiny GRECO, přičemž skupina GRECO je přidružená k Radě Evropy. Ačkoliv spolupráce se skupinou GRECO a Radou Evropy je nezbytná, protikorupční normy Evropské unie jsou přísnější než normy Rady Evropy, která má, jak všichni dobře víme, 47 členských států.
Jsem však zklamána, že se nikde neobjevila zmínka o vypracování evropské strategie pro práva dětí, jak Parlament nedávno navrhoval. Komisař Barrot také prohlásil, že Evropská unie se musí i nadále stavět za práva dětí. Co se týče formulace o obchodování s lidmi, jsem rovněž zklamána, že předsednictví v této souvislosti nezachovalo zmínku o kupování sexu, kupování služeb a o možnosti vydávání právních předpisů v této oblasti. EU potřebuje právní základ také pro boj proti násilí páchanému na ženách.
Mrzí mne, že zmínka o volebním právu státních příslušníků třetích zemí a o zaručení přístupu nemocných migrantů k lékařské péči byla z usnesení vypuštěna. Připomenula bych však přijetí některých důležitých bodů, z nichž bych zmínila například požadavek, aby byla přijata směrnice o nediskriminaci, požadavek svobody pohybu pro evropské občany a rodiny - což si vykládám tak, že jsou tím míněny všechny rodiny, požadavek odstranit překážky bránící výkonu práva na sloučení rodiny a zákaz držet ve vazbě nezletilé osoby bez doprovodu.
Někdo se na začátku rozpravy zeptal: "Proč se tu bavíme o tomto návrhu, když již existuje nový?" Pravda je taková, že Evropský parlament vstupuje doprostřed diskusí a jednání, která stále pokračují. Nadále dochází ke změnám a v pátek nebo o víkendu se objeví další návrh. Poslanci, který si myslel, že má k dispozici starý dokument, však mohu sdělit, že na internetových stránkách předsednictví zveřejňujeme vždy nejaktuálnější návrh. Poslanci, kteří si přejí být nepřetržitě informováni o tom, co se právě děje, a jak vaše rozprava ovlivní finální výsledek, by si pochopitelně měli opatřit dokumenty, které zveřejňujeme.
Co se týče předsednictví, naší velmi důležitou starostí bylo, abychom pracovali transparentně a otevřeně. Proto jsme vedli velmi mnoho diskusí. Budeme rádi, když oněch deset z vás, kteří neměli příležitost přednést zde své názory, napíše mně nebo panu Billströmovi e-mail. Je to velmi jednoduché, má adresa je beatrice.ask@justice.ministry.se a adresa pana Billströma je vytvořena podle stejného vzoru. Můžete nám pak napsat své názory, abychom je mohli vzít v úvahu. Musíme začít pracovat moderními metodami a otevřenost je pro švédské předsednictví moderní metodou. Těším se na usnesení a jeho závěry, protože zjišťuji, že některé názory, hlediska a důrazy, které jsou v něm vyjádřeny, se setkávají se značnou podporou. Samozřejmě je pečlivě promyslíme.
Objevilo se tu také několik politických témat, o kterých bych se ráda zmínila. Zaprvé dva poslanci, jedním z nich byl pan Batten, uvedli konkrétní příklady dopadů na občany - třeba v jiné zemi - a soudí, že dané podmínky nejsou moc dobré. Jedná se o typickou ukázku nedostatku vzájemné důvěry k právním systémům těch druhých. V tomto případě máme dvě možnosti: tou první je říci občanům, aby nikam necestovali, protože domácí právní systém je vždy nejlepší. Předpokládáme-li však, že občané budou i nadále využívat možnosti svobodného pohybu, pak je asi na čase, abychom přemýšleli o tom, jak lze zlepšit procesní práva a další aspekty v rámci celé Evropské unie. Právě to je cílem stockholmského programu. Proto jsem ráda, že jsme dokázali učinit první krok k posílení procesních práv, aby bylo zaručeno, že každému, kdo je podezřelý ze spáchání trestného činu nebo je jeho obětí a je účastníkem právního řízení v Evropě, se nyní skutečně dostane pomoci formou překladu a tlumočení. Toto základní právo lze nalézt v úmluvách Evropské rady a jiných dokumentech, ale v praxi není dodržováno. To nyní můžeme změnit a právě to bychom měli udělat.
Paní Macoveiová poukázala na problematiku korupce a finanční trestné činnosti a vyjádřila názor, že příslušné formulace byly příliš neurčité. Chtěla bych podotknout, že daná část hovoří velmi jasně a stanovuje vysoké nároky. Ze zmínky o Skupině států proti korupci (GRECO) nikterak nevyplývá, že bychom měli v úmyslu se ve shodě s jejich přístupem přiklonit k méně náročným požadavkům - ve stockholmském programu ostatně nic takového není řečeno. Je v něm uvedeno, že společně s mnoha dalšími úkoly si klademe za cíl s tímto důležitým subjektem úzce spolupracovat, protože máme-li bojovat proti organizované trestné činnosti, musíme se zaměřit na peníze. Jsem přesvědčena, že toto je důležité.
Mnozí řečnící zmiňovali subsidiaritu. Domnívám se, že návrh, o kterém v současnosti diskutujeme, říká velmi jednoznačně, že spolupráce EU v oblastech spravedlnosti a vnitřních věcí by měla přinášet přidanou hodnotu. Vše, co lze stejně dobře řešit na vnitrostátní úrovni, by mělo být ponecháno na této úrovni. Evropské instituce musíme použít tehdy, když potřebujeme spolupráci. Nemyslím si, že členským státům odnímáme práva, nýbrž že naopak přinášíme přidanou hodnotu, ze které budou mít užitek všichni občané.
Posledním bodem, ke kterému bych se chtěla vyjádřit, je otázka soukromí a ochrany údajů, o kterých se vede významná a důležitá diskuse. Tuším to byl pan poslanec Borghezio, kdo tuto věc zmínil a naznačil, že současná podoba stockholmského programu vyvolává mnoho otazníků. Mimo jiné vyjádřil obavu týkající se sledování a rozsáhlých databází. Naše úsilí v této oblasti přirovnal také k situaci v bývalém Východním Německu a někdejších evropských komunistických státech. Domnívám se, že tento druh tvrzení je zcela neopodstatněný. Ve Východním Německu neexistovala ani ochrana údajů, ani zde nebyla demokracie a občané neměli žádná základní práva - což jsou tři významné faktory, kterým připadá v naší spolupráci zásadní místo. Co se týče stockholmského programu, z mnoha různých hledisek posilujeme a zpřísňujeme nařízení o ochraně údajů a zdůrazňujeme respekt k právům jednotlivců a také k demokracii. Skutečností je, že informační strategie, kterou chceme EU navrhnout, vyváženě spojuje metodickou a efektivní výměnu informací s přísným požadavkem na ochranu soukromí a bezpečnou správu údajů, ale také s požadavkem, aby údaje nebyly uchovávány po dlouhou dobu. Přečtěte si prosím znovu příslušné pasáže, které hovoří velmi jasně. Jedná se tu o pokrok, za nějž nás pochválil také evropský veřejný ochránce práv, jenž se této problematice věnuje.
Na závěr se ještě vyjádřím ke kýmsi vyslovené poznámce, o tom, že bychom měli učinit stockholmský program konkrétnější. Program obsahuje mnoho velmi konkrétních a praktických prvků, ale skutečná práce na nich začíná teď. Některé členské státy si stěžovaly na skutečnost, že usnesení musí být připraveno ve velmi krátké lhůtě a že je velmi obtížné to včas stihnout. Mohu zde konstatovat, že to bude ještě horší. Jakmile přijmeme stockholmský program, zapojíte se do důležité práce, kterou je třeba udělat, pokud jde o provádění a řešení jednotlivostí různých návrhů. Často budete pracovat v časové tísni a ve stresu, ale budete se podílet na důležitých úkolech a budete mít velkou příležitost věci změnit. Velmi vám děkuji za vaše názory, a jak jsem již řekla, pokud se chcete v následujících dnech obracet na předsednictví, použijte prosím internet.
Chtěl bych zdůraznit důležitost spolupráce ve všech významných oblastech tohoto programu. Ve svém projevu pan poslanec Busuttil použil přirovnání k významu vnitřního trhu, což podle mne není až tak daleko od pravdy, protože se z hlediska rozsahu a závažnosti jedná o podobný projekt. Slovem, které jsme poslední léta často opakovaně slýchávali v politických rozpravách o azylové a migrační problematice, byla solidarita. Všechny členské státy souhlasí, že solidarita musí být vyšší, a to nejen mezi členskými státy, ale také mezi EU a třetími zeměmi. To je poselství, které chceme dát prostřednictvím stockholmského programu najevo.
V této souvislosti by měl být jedním z důležitých východisek globální přístup. Role agentury Frontex by měla být posílena. Paní Kellerová tuto věc zmínila ve svém projevu. Chtěl bych, aby bylo zcela jasno, že řešením tohoto problému nemůže být pouze agentura Frontex. Ta odpovídá za koordinaci kontrol na hranicích, ale nemá žádné zmocnění například k záchranným operacím na moři. Situace ve Středomoří není v první řadě problémem kontroly na hranicích. Jedná se o problém, který vyžaduje několik rozdílných druhů opatření. Mimořádně důležitá je větší spolupráce se zeměmi původu a tranzitními zeměmi. Je také zapotřebí, abychom formou pomoci investovali do rozvojové spolupráce. Domnívám se, že je důležité zdůraznit, že nyní, když je již přijata Lisabonská smlouva, bude Parlament do všech těchto aspektů v maximální míře zapojen a v těchto oblastech vzroste demokratická kontrola.
Na základě toho všeho, co zde dnes bylo řečeno, se také domnívám, že je důležité zdůraznit, že Lisabonská smlouva vskutku způsobí opravdovou a významnou změnu. Hlavní změnou pochopitelně projde řádný legislativní postup, který bude nahrazen postupem, v němž Parlamentu připadne v řadě oblastí důležitější role v legislativním procesu. Proto nesdílím žádnou z obav, které tu dnes ohledně těchto otázek vyjádřila paní poslankyně Kellerová. Myslím si naopak, že v této oblasti politiky zaznamenáváme obrovský pokrok směrem k větší demokratické kontrole.
Dále bych dodal, že v žádném případě nemůžeme přijmout oprávněnost výrazu "pevnost Evropa". Pan Billström se tomu již věnoval. Také tato věc je zárukou vyvážené evropské migrační politiky. Odmítáme-li nepovolené, nelegální přistěhovalectví, činíme tak kvůli nelegálnímu obchodování a organizované trestné činnosti, které jej doprovázejí. Nepopíráme, že tomu tak je. Kromě toho se však domnívám, že se nám podařilo předložit azylovou politiku, která zachovává evropské hodnoty šlechetnosti.
Nemohu samozřejmě, pane předsedající, odpovědět na všechny otázky, protože nemáme dost času. Jen chci zdůraznit, že stockholmský program je, jak prohlásila paní Asková, velmi věcný, a proto z něj bude vycházet akční plán, který bude provádět španělské předsednictví, a z vás se tedy, dámy a pánové, stanou spoluzákonodárci. Považuji to za velmi účinný způsob, jak posunout kupředu tento prostor svobody, bezpečnosti a práva, který si občané tolik přejí.
V posledních letech ustoupila v agendě EU ochrana a prosazování lidských práv poněkud do pozadí, politickou prioritou se stala bezpečnost členských států. Unijní prostor svobody, bezpečnosti a práva vstupuje do rozhodující fáze. Maastrichtská smlouva zařadila na úroveň Společenství ty stránky z oblastí spravedlnosti a vnitřních věcí, které byly do té doby řešeny výhradně na mezivládní úrovni. Program z Tampere a Haagský program přinesly důležitý politický stimul k upevnění těchto politik. Stockholmský víceletý program postupně stanovuje na příštích pět let priority tak, aby se výhody prostoru svobody, bezpečnosti a práva staly pro občany skutečností. Program bude prováděn po vstupu Lisabonské smlouvy v platnost. Díky zavedení postupů spolurozhodování jako řádného legislativního postupu budou podléhat parlamentní kontrole evropské politiky v oblasti spravedlnosti a vnitřních věcí a opatření přijatá k jejich realizaci.
písemně. - (HU) Během přípravy stockholmského programu bylo naším cílem dosáhnout toho, aby evropští občané poznali hmatatelné výhody prostoru svobody, bezpečnosti a práva. Vytvářet Evropu pro občany však vyžaduje udělat mnohem více než jen připravit program. Lisabonská smlouva občanům otevírá nové možnosti, jak uplatňovat své zájmy. Práva, svobody a zásady shrnuté v Listině základních práv se stávají závaznými. Evropská unie nyní může svým podpisem přistoupit k úmluvě Rady Evropy o ochraně lidských práv. Tento právní akt musí co nejdříve vstoupit v platnost. Potřebujeme jasný realizační plán pro uskutečnění těchto závazků, aby se nově platným právním strukturám dostalo řádného obsahu.
Tato opatření jsou nepochybně užitečná, protože základní zásady týkající se lidských práv vyžadují trvalou pozornost, a také v EU máme v této oblasti stále ještě dost práce před sebou. Nárůst diskriminace a nesnášenlivosti se stávají ve stále větší míře vážnými sociálními problémy. Národnostní a etnické menšiny, zvláště Romové, dále homosexuálové a zdravotně postižení se každodenně setkávají s určitou formou diskriminace. Proto je důležité, aby jednotlivé členské státy důsledně prováděly existující směrnice, a aby Rada rozšířila ochranu každé z ohrožených skupin přijetím nového komplexního návrhu směrnice.
V důsledku hospodářské krize vrůstá rasismus a xenofobie i množství trestných činů zapříčiněných těmito problémy. Podle Agentury Evropské unie pro základní práva příslušné statistiky neposkytují přesný obraz skutečné situace, protože ve většině případů si oběti nejsou vědomy svých práv a neobrátí se na úřady. Orgány EU a členské státy nesou společnou odpovědnost za to, aby se tato situace změnila. Musíme na evropské úrovni navrhnout nařízení, která budou schopná zajistit, že Evropa a členské státy budou i nadále chránit rozmanitost a pro násilí vůbec nenechají volný prostor.
Stockholmský program zavazuje Evropskou komisi k předložení návrhu o přistoupení Evropské unie k Evropské úmluvě o lidských právech. Jedná se o důležitý a významný krok, který nám umožní v Evropě zavést jednotnou minimální úroveň ochrany základních práv. Díky přistoupení k úmluvě budou instituce EU podléhat vnější a nezávislé kontrole, která bude prověřovat soulad právních předpisů a činností EU s Evropskou úmluvou o lidských právech. EU zároveň bude moci obhájit své stanovisko před Evropským soudem pro lidská práva. Tím se vyloučí možnost, že by mohlo dojít k nesouladu mezi rozhodnutími Soudního dvora Evropské unie a Evropského soudu pro lidská práva.
S odvoláním na bod 16 návrhu usnesení vyzývám, aby byla co nejrychleji zahájena jednání o přístupu EU k Evropské úmluvě o lidských právech. V souvislosti s projednávaným usnesením žádám o okamžité odstoupení Polska od Protokolu o uplatňování Listiny základních práv v Polsku a Spojeném království. Jakmile vstoupí v platnost Lisabonská smlouva, Listina základních práv se bude vztahovat na všechna přijatá opatření týkající se společného prostoru svobody, bezpečnosti a práva. Je ostudné, že pravicové správní orgány Polské republiky ustoupily tlaku hierarchie katolické církve a upírají Polákům práva, která jim náleží. Polským občanům by se mělo těchto práv dostávat stejně jako občanům ostatních členských států EU. Nechceme-li, aby Poláci byli v EU občany druhé kategorie, musí být Listina základních práv přijata ve své úplnosti.
Důležitá část stockholmského programu se věnuje zvýšené ochraně znevýhodněných skupin vystavených ohrožení. Vytvoření prostoru svobody, bezpečnosti a práva je nemyslitelné bez zákazu všech forem diskriminace. Zákaz však není dostačujícím řešením. Evropská unie musí podniknout konkrétní kroky proti všem diskriminačním opatřením, protože jedině tak může v této oblasti náležitě pomoci všem občanům. Chtěl bych zmínit pouze jedno z takových diskriminačních opatření, které má dopad na tradiční národnostní menšiny. Ve dvou státech EU v současnosti probíhá jazyková genocida. Proto žádám Evropskou radu a budoucí španělské předsednictví, aby se během provádění stockholmského programu s větší pozorností věnovali zamezení diskriminačním opatření. Jinak tento program nebude sloužit zájmům všech občanů EU, ale jenom těch, kteří náležejí k většinovým národům.
Spolupráce EU v oblasti migrace se za posledních několik let prudce vyvíjela a vztahuje se k ní množství různých legislativních aktů a jiných druhů opatření. Pokud jde o práva žadatelů o azyl, rád bych vás upozornil na základní cíl spolupráce v oblasti azylu. Cílem tohoto úsilí je vytvořit společný evropský azylový systém, který lidem poskytne ochranu v souladu se Ženevskou úmluvou o postavení uprchlíků a ostatními mezinárodními smlouvami vztahujícími se na lidi potřebující ochranu. Rámec této spolupráce pamatuje na ustanovení umožňující poskytnout podpůrnou ochranu a na ustanovení týkající se azylového řízení, přijímání a navracení. Tato ustanovení zpracovávají celou azylovou problematiku a tvoří základ společného evropského azylového systému.
Správné řízení migrace vyžaduje jak vytváření možností, aby lidé mohli do Evropské unie legálně přicházet, tak také nástroje pro navracení těch, kdo nesplňují podmínky pro vstup a zdržování se na jejím území nebo jejichž žádost o azyl je neopodstatněná. Pokud jde o základní práva těch, kdo nemají právo zdržovat se na území Unie, chtěl bych za prvé poukázat na obecné právní zásady, které musí tvořit základ všech činností EU, a za druhé, a to konkrétněji, na pravidla týkající se navracení státních příslušníků třetích zemí, kteří nemají právo legálně vstoupit do členského státu a zdržovat se v něm. Tato pravidla stanovuje směrnice o navracení osob, kterou přijali Evropský parlament a Rada v roce 2008. Tato směrnice představuje první důležitý krok na cestě k právním předpisům s cílem zajistit spravedlnost a transparentní postupy, aby byla na evropské úrovni vytvořena účinnější politika pro navracení. Základní zásadou pro řešení týkající se navracení je, že se musí zakládat na právní jistotě a být humánní a účinné.
Řešení týkající se navracení také obsahuje ustanovení o společných návratových letech. Směrnice Rady o organizaci společných letů za účelem navrácení státních příslušníků třetích zemí, jimž nebylo uděleno povolení k pobytu nebo přiznán azyl, byla přijata v roce 2002 v rámci návratového akčního programu. Najímání společných letů je efektivním využitím zdrojů a pomáhá zlepšit operativní spolupráci mezi členskými státy. Chtěl bych však zdůraznit, že nejde o vykonávání rozhodnutí o hromadné deportaci. Jedná se o opatření pro spolupráci za účelem účinnějšího využití kapacity členských států. Obecné směry, které doprovázely rozhodnutí Rady, stanovují, že společné lety lze organizovat pro osoby, které nesplňují nebo přestaly splňovat podmínky vstupu, zdržování se nebo pobytu na území členského státu Evropské unie. Členský stát, který najímá let, a všechny zúčastněné členské státy musí zaručit, že právní situace každé z navracených osob, za které nesou odpovědnost, dovoluje provést navrácení.
Všechna tato opatření mají zajistit, aby se všem, kdo to potřebují, dostalo mezinárodní ochrany, a aby bylo navracení státních příslušníků třetích zemí, kteří se nezákonně zdržují na území EU, uskutečněno právně jistým a zákonným způsobem. Využití společných návratových letů nepředstavuje porušení zásady nenavracení nebo obejití požadavku, aby byl každý případ přezkoumán individuálně. Po členských státech se požaduje, aby zohlednily veškeré individuální okolnosti týkající se osoby, jež má být navrácena, a to včetně případné žádosti o mezinárodní ochranu. To se samozřejmě vztahuje také na osoby, které přišly z Afghánistánu.
Pane předsedající, vážení poslanci, politika navracení na úrovni Společenství je samozřejmě důležitá, ale je jen jednou stránkou komplexní migrační politiky. Evropský pakt o přistěhovalectví a azylu, který Evropská rada přijala v září minulého roku, potvrzuje závazek Unie přistupovat k migraci globálně. To znamená, že problematika migrace by měla být ucelenou součástí vnějších vztahů EU a že účinné řízení migrace musí být jednotné. To také vyžaduje úzké partnerství mezi zeměmi původu, tranzitními zeměmi a cílovými zeměmi.
Evropské právní předpisy zavazují členské státy, aby zajistily státníkům příslušníkům třetích zemí zdržujícím se na jejich území možnost požádat o mezinárodní ochranu, pokud si tak přejí učinit. Pokud jde o možnost přiznání té či oné formy mezinárodní ochrany těmto státním příslušníkům, v tomto případě Afgháncům, členské státy musí přezkoumat každou žádost o azyl a uplatnit kritéria stanovená evropskými právními předpisy na příslušné individuální okolnosti jednotlivého žadatele o azyl. Členské státy musí rozhodnout, zda si může žadatel o azyl nárokovat postavení uprchlíka, a pokud nesplňuje požadovaná kritéria pro to, aby byl považován za uprchlíka, musí prověřit, zda mu může udělit tzv. podpůrnou ochranu.
Nyní proberu jednotlivé zásady. Za prvé, státní příslušníci třetí země nesmí být navráceni do své země, pokud jsou vystaveni nebezpečí závažných útoků. Právní předpisy Evropské unie a konkrétněji kvalifikační směrnice stanovuje, že členské státy musí v souladu se svými mezinárodními závazky dodržovat zásadu nenavracení. Proto členské státy nemohou poslat zpět do Afghánistánu osoby, které jsou uprchlíky ve smyslu stanoveném Ženevskou úmluvou nebo kterým byla poskytnuta podpůrná ochrana. Kromě toho jsou členské státy povinny zajistit, že nebudou provedeny žádné návratové operace porušující článek 3 Evropské úmluvy o lidských právech, který členským státům ukládá, aby se zaručily, že nepošlou zpět do jeho země nikoho, je-li pravděpodobné, že mu po návratu hrozí pronásledování nebo vážný útok.
Měl bych také poznamenat, že i když většina členských států zatím ve vnitrostátním právu neprovedla směrnici o navrácení, Komise je vybízí, aby v tomto období zajistily, že jejich rozhodnutí o navrácení budou splňovat pravidla stanovená touto směrnicí. To zejména znamená, že by měla být dána přednost dobrovolným návratům, že musí být zabezpečeno právo na odvolání proti rozhodnutím o navrácení a že musí být zohledněny individuální potřeby zranitelných osob. Zmíněná směrnice o navrácení zatím ještě nevstoupila v platnost. Brzy se tak ovšem stane a osobám, kterých se to bude týkat, bude možno poskytnout další záruky.
To jsou tedy odpovědi, pane předsedající, dámy a pánové, které nám poskytují evropské právní předpisy. Pan Billström zde také již vysvětlil, že co se týče všech těchto problémů, snažíme se objevit náležitou rovnováhu mezi přáním vyjít vstříc těm, kdo jsou pronásledováni z politických důvodů a skutečně si zaslouží ochranu, a zároveň nutností připustit, že některé žádosti nelze přijmout jako oprávněné. Jedná se o křehkou rovnováhu, kterou Komise pečlivě sleduje.
Otázky tu již zazněly. Je Afghánistán bezpečná země? Na to bychom se měli zeptat pana Obamy, který zcela nedávno rozhodl, že tam vyšle 34 000 vojáků. Když žádná armáda nemůže v Afghánistánu zaručit přežití svých vojáků, je oprávněné se domnívat, že jsme s to zaručit, že životy migrantů, které posíláme zpět do této země, nebudou ohroženy? Tato situace připomíná špatný vtip a ani UNHCR s ní není spokojeno, protože naléhavě doporučovalo členským státům, aby dále nepokračovaly v podobných deportacích.
Je mi líto, pane Barrote, ale dotyčné právní předpisy jsou ve stejné míře evropskými jako vnitrostátními právními předpisy, takže nás prosím neodkazujte na různost poměrů v jednotlivých členských státech. Tyto poměry do značné míry zapříčinila směrnice o navracení osob, kterou osobněji raději nazývám "ostudnou" směrnicí, protože pokud jde o ochránce lidských práv, ti se všichni shodnou na tom, že je ostudná. Víte, že v jednotlivých evropských zemích se se žadateli o azyl zachází velmi rozdílně, a právě kvůli těmto rozdílům nejsou Afghánci schopni žádat o azyl za příznivých podmínek.
Co působí této sněmovně i mně starosti, je skutečnost, že s bezpečnostními poměry v Afghánistánu to vypadá tak, že nevíme, zda tam lze vůbec někoho navrátit. Ve Finsku jsme tuto situaci například vyřešili tím, že jsme i přesto, že u žadatele náležitosti definice pro postavení uprchlíka nebyly osobně splněny - a azyl tedy nebyl poskytnut -, vydali povolení k dočasnému pobytu, protože nechceme vracet lidi zpět do země, v níž je válka. Bezpečnostní situace v Afghánistánu je v současnosti příliš nebezpečná na to, abychom tam mohli někoho vrátit, ale později, až se stav zklidní, budou tito lidé navráceni.
(PL) Pane předsedající, úvodem bych chtěl zmínit následující věc - pracoval jsem několik let na ministerstvu národní obrany Polské republiky a byl jsem mnohokrát v Afghánistánu, protože tam slouží 2 000 vojáků z Polska. Obtížnost situace spočívá v tom, že na jedné straně se setkáváte s lidmi, kteří jsou zoufalí, kteří si v tak složitých podmínkách nevědí rady, protože kolem nich neustále zuří válka. Na druhé straně jsou tu lidé, kteří, neváhám to takto říci, hrají na obě strany. Za denního světla podporují ty, kdo jsou v současné době u moci, a v noci pomáhají Talibanu. Vzhledem k tomu, co jsem uvedl, pokládám tuto základní otázku: Máme nástroje a možnost posoudit skutečné úmysly a situaci těch, kdo přicházejí do Evropy? Domnívám se, že někteří přicházejí jednoduše proto, že již nevidí jiné východisko, ale jednotlivě se také mohou vyskytnout případy lidí, kteří to hrají na více stran.
Pane předsedající, diskuse se mi jeví z části poněkud zvláštní. Proč jsou zde tito lidé nelegálně? Jsou zde nelegálně, protože nemají žádnou legální možnost, jak se dostat ze země, ve které se odehrává válka. Nemají žádnou možnost dostat se sem legálně, proto není vůbec žádným překvapením, že zjišťujeme, že sem přicházejí nelegálně. Všichni dobře víme, jak je obtížné žádat o azyl a obdržet ho, protože Ženevská úmluva je v této věci velmi přísná, takže musíte dokázat, že vy osobně jste vystaven pronásledování, což je pochopitelně obtížné, když utíkáte před válkou. Prohlašujete zde, že kvůli tomu, že tito lidé neobhájili svoji žádost o azyl, bychom je měli posílat zpět do Afghánistánu, v němž je válka a nedá se v něm žít, v němž nemohou přežít, v němž si nevydělají na živobytí a v němž mimochodem také probíhá silný nátlak vůči ženám. Již jen z tohoto posledně jmenovaného důvodu by měly všechny ženy prchající z této země dostat azyl.
Pane předsedající, vážení poslanci, děkuji vám z množství zajímavých příspěvků do této rozpravy. Úvodem bych se pokusil shrnout některé nejdůležitější zásady týkající se této záležitosti. Začnu tím, nač poukázala paní poslankyně Mathieuová v první části svého příspěvku o problému smíšených migračních toků. Je tomu skutečně tak, že do Evropské unie směřují smíšené migrační toky, a protože Unie nemá neomezenou možnost přijímat tyto lidi, jak upozornila paní poslankyně Mathieuová, je důležité provádět individuální, právně jisté posouzení, abychom byli schopni stanovit, komu by měla být podle evropských právních předpisů a mezinárodních úmluv přiznána ochrana. Komise nad tím dohlíží formou směrnic, které byly v rámci Unie jednomyslně přijaty.
Tím se zvolna dostávám k názorům, které tu předtím přednesly paní poslankyně Guillaumová a paní poslankyně de Sarnezová, totiž zda je Afghánistán zemí, ve které je možné zaručit osobní bezpečnost. Ano, přesně tato otázka je jádrem celé rozpravy. Právě tuto skutečnost se snaží objasnit a s jistotou vyřešit individuální přezkum. Účelem zřízení společného evropského azylového systému je dosáhnout tohoto cíle. Domnívám se, že několik řečníků ve svých projevech naprosto ignorovalo tuto skutečnost, jinak řečeno právně jistý přezkum, jehož účelem je upřesnit, zda je oprávněné žádosti vyhovět nebo zda je oprávněné ji zamítnout, je tím, čeho se musíme snažit dosáhnout. V případě, že bude oprávněné ji zamítnout, musí být daná osoba navrácena bez ohledu na to - a to zopakuji, aby záměrům předsednictví všichni správně rozuměli -, o jakou zemi se jedná. Pokud vyjasníme a potvrdíme, že daná osoba nepotřebuje zvláštní ochranu, můžeme ji s čistým svědomím poslat zpět do země původu. Uskuteční-li se navrácení, jak řekl pan komisař Barrot, koordinovaně prostřednictvím letu s několika lidmi na palubě, jejichž případy byly všechny přezkoumány individuálně, nebo budou-li tito lidé cestovat samostatně, je opravdu druhořadé. V této souvislosti je to již jen logistická otázka.
Nyní přejdu k příspěvku paní poslankyně Kellerové, jejíž argumenty týkající se těchto otázek jsou vždy zajímavé. Ano, sdílím váš názor, že možnost přístupu k azylu je komplikovaná. Je to obtížné, když máme v současnosti systém, který v zásadě vyžaduje, aby se osoba žádající o azyl nacházela na území Evropské unie, jenže zároveň pro tyto lidi asi není vždy úplně snadné dostat se sem, aby to mohli učinit. Právě z toho důvodu jsme však během švédského předsednictví urychlovali tuto práci, abychom mohli zřídit společný evropský přesidlovací systém, který umožní nabídnout alternativní cestu, přístup do Evropské unie pro ty, kdo pravděpodobně nejvíce potřebují ochranu, kdo jsou nejzranitelnější, a pro ty, kdo nemají finanční prostředky, aby mohli do Evropské unie přicestovat.
Dovolte mi podotknout, že pokud by všechny členské státy EU mohly nabídnout v poměru k počtu svých obyvatel tolik míst, kolik v současné době poskytuje Švédsko - ročně nabízíme 1 900 míst -, byla Evropská unie schopna ročně poskytnout 100 000 míst UNHCR, Úřadu vysokého komisaře OSN pro uprchlíky. Jedná se o velmi důležitý strategický krok, aby se mohly uzavřít ty nejhorší utečenecké tábory po celém světě a abychom se vzchopili a dali najevo solidaritu, o které jsme v předsednictví přesvědčeni, že by ji měla Evropská unie prokazovat zemím za našimi hranicemi, které vlastně hostí většinu světových uprchlíků.
Pokud jde o určení bezpečné země, chtěl bych vás také upozornit, že existuje judikatura Soudního dvora a Evropského soudu pro lidská práva, která stanovuje, že sama skutečnost, že daná osoba přichází ze země nebo oblasti, v níž jsou nepokoje, není dostatečným důvodem opravňujícím k poskytnutí absolutní ochrany před deportací nebo práva na podpůrnou ochranu, vyjma zvláštních případů, kdy násilí všeobecně dosahuje tak vysokého stupně, že všichni jsou již v důsledku pouhé přítomnosti v dané zemi nebo oblasti vystaveni skutečnému nebezpečí ohrožení na životě nebo na zdraví. Navíc v diskutovaném případě tyto výjimečné okolnosti nebyly uváděny.
Nyní bych rád odpověděl na otázku týkající se skupinových letů. Je nezbytné říci, že agentura Frontex již skupinové lety organizovala a částečně je financovala. Domnívám se, že toto je opravdu potřeba zmínit. Takové lety se uskutečnily v letech 2008 a 2009, takže nejsou žádnou novinkou. O co se agentura Frontex snaží, a domnívám se, že ředitel agentury Frontex si v tom vede úspěšně, je zajistit, aby skupinové repatriace byly prováděny za slušných podmínek, ve kterých jsou brány na lidi patřičné ohledy. Ředitel agentury Frontex mi dokonce nedávno řekl, že v Rakousku byl svědkem toho, že zde funguje ochránce práv, který se zaměřuje speciálně na sledování podmínek, za nichž jsou tyto návraty prováděny.
Především bych vám chtěl připomenout - a při té příležitosti děkuji panu Billströmovi a švédskému předsednictví, kteří nám velice pomohli -, že jsme na jaře začali předkládat texty, které nám pomohou přiblížit se vytvoření Evropy azylu. Máme text o podmínkách přijímání, provedli jsme přezkoumání - paní poslankyně De Sarnez správně poukázala na tuto věc - dublinského problému a začali jsme vést diskusi o nutnosti přizpůsobit dublinské nařízení tak, abychom zabránili případům, ve kterých toto nařízení poškozuje zájmy zranitelných osob, zvláště dětí, a podpořili jsme zásadu umožnění jistých výjimek z dublinského nařízení.
Chci poděkovat švédskému předsednictví. Jsem přesvědčen, že při seznamování Rady s těmito různými dokumenty odvedlo výbornou práci, ale k jejich přijetí ještě vede dlouhá cesta. A potýkáme se s určitými problémy. Dělám vše, co je v mých silách, aby tato Evropa azylu začala fungovat, švédské předsednictví mi s tím pomáhá a samo jde příkladem - pan Billström navíc poukázal na to, jak výrazný příklad již dříve jeho vlast dala Evropě. Pokud jde o tento problém, členské státy již prokazují větší solidaritu při přijímání uprchlíků a zajišťování jejich ochrany. Je zapotřebí, aby s tím začaly všechny země. Zatím však nejsme tak daleko, stále jsou ještě země, které uprchlíky nepřijímají.
Děkuji vám, pane předsedající. Před sedmi měsíci, abych byl přesný, tak dne 23. dubna, tato sněmovna velkou většinou hlasů zamítla udělení absolutoria za rozpočet Rady na rok 2007. Proč? Kvůli tomu, že chování Rady vůči Parlamentu a Výboru pro rozpočtovou kontrolu bylo naprosto nepřijatelné. Rada odmítla odpovědět na písemné otázky, které jsme jí položili ohledně jejího rozpočtu, a odmítla se sejít s Výborem pro rozpočtovou kontrolu a zodpovědět otázky. Situace již byla tak trapná, že zástupci Rady neprodleně opustili každé zasedání, na kterém zazněly otázky týkající se rozpočtu Rady.
Takové jednání však vlastně nebylo žádnou novinkou. Docházelo k němu řadu let. Novinkou bylo to, že Parlament se mu v dubnu postavil. Domnívám se, že v dubnu si většina poslanců položila prostou otázku: Jak mohu jakožto člen Evropského parlamentu nést před svými voliči zodpovědnost za rozpočet Rady, když Rada dokonce neodpovídá ani na otázky, které jí Parlament položí? Domnívám se, že to byla právě tato otázka, která vedla většinu poslanců této sněmovny k tomu, že zamítli udělení absolutoria za rozpočet Rady. Někteří lidé se možná domnívali, že Parlament se stane po červnových volbách shovívavějším, nebo že jeho požadavky na otevřenost a transparentnost je třeba brát spíše jako předvolební tah než výraz skutečné změny postoje. Pokud toto předpokládali, pak byli zklamáni.
Dokonce i po volbách jsme byli ve Výboru pro rozpočtovou kontrolu jednotní v našem velmi jednoduchém postoji: Chce-li Rada, abychom jí udělili absolutorium za její rozpočet, pak se musí s námi sejít a zodpovědět naše otázky. Na konci září se konečně věci daly do pohybu. Dne 24. září se konala schůzka Rady s předsedou Výboru pro rozpočtovou kontrolu, zpravodaji výboru a koordinátory. Rada zároveň odpověděla na otázky výboru, byť nepřímo, a tyto odpovědi byly zveřejněny na internetových stránkách Rady.
Co se týče konkrétně této zprávy o udělení absolutoria za rozpočet na rok 2007, chtěla bych vyjádřit svoji spokojenost s tím, že nyní doporučujete, aby bylo Radě uděleno absolutorium. Podíváme-li se blíže na hlavní sporné otázky, zjistíme, že neexistuje důvod pro neudělení absolutoria. Rada se vždy snažila dodržovat pravidla a uplatňovat otevřenost, pokud jde o ekonomické řízení. Tak tomu bude i v budoucnosti. Jsem si vědoma toho, že neúřední setkání delegace z Výboru pro rozpočtovou kontrolu s delegací Rady, jež proběhlo v září, dovolilo vyjasnit řadu otázek a že právě to umožnilo, jak zmínil také pan zpravodaj, udělení absolutoria Radě za rozpočet na rok 2007.
Platí tedy v tomto případě "Konec dobrý, všechno dobré", jak říkáme v Německu? Ne, zatím nikoliv. Postup udělování absolutoria Radě se zdál jako by bez konce a ukázalo se, že je velmi nutné ho zařadit na pořad interinstitucionálního jednání, který mimochodem musí být rozšířen o předsedu Evropské rady. Na evropské scéně se objevil nový hráč a stávající postup nemůže a nesmí pokračovat dále v současné podobě. Způsob, jakým se musí Parlament doprošovat o informace a o zapojení partnerů do dialogu, když chce dostat odpovědi na své nevyřešené otázky, je nedůstojný parlamentní demokracie. Rada se stylizuje do role absolutistického orgánu prvořadé důležitosti a já jakožto občanka Evropské unie se za to stydím před voliči ve svém volebním okrsku. Postup, se kterým máme zkušenosti, je prostě absurdní a už se nesmí v budoucnu opakovat.
Chtěla bych ještě jednou poděkovat švédskému předsednictví. Udělali jsme zajímavé počáteční kroky. Poprvé se uskutečnil zmiňovaný rozhovor, nový a dosud nevídaný milník, a skutečnost, že jste tu dnes s námi, je fantastický signál. Předsednictví Rady stejně jako všechny ostatní instituce EU musí požádat Parlament o udělení absolutoria a totéž platí samozřejmě tím spíše pro nového vysokého představitele jakožto hlavu nové služby vnější akce. My, poslanci, nyní musíme dát najevo, že tato věc je pro nás důležitá, a že s ní musíme společně něco udělat. Tato záležitost musí být na každém pořadu jednání a chtěla bych požádat Komisi, aby ji zařadila na pořad jednání.
Nelíbí se nám, jak rozprava dosud v minulosti probíhala. Skutečnost, že nemáme nic v rukou, vůbec žádný návrh, jak by se mělo postupovat v budoucnosti, nám vadí. Lisabon se nesmí stát synonymem pro neprůhlednou Evropskou unii, v níž parlamentní kontrola byla minimalizována. Máme šanci začít znovu, s posílenou rolí volených zástupců občanů a udělování absolutoria budoucímu předsedovi Evropské rady bude prvním prubířským kamenem.
Paní Malmströmová, souhlasím s vámi, že je dobré dodržovat zásady transparentnosti včetně rozpočtové transparentnosti, ale souhlasím i s myšlenkami, které říkají něco dalšího. Dnes jsme svědky zásadního zlomu ve způsobu, jímž fungujeme. V předvečer vstupu Lisabonské smlouvy v platnost Rada jako by uznala, že Parlament je jediným voleným orgánem, protože Parlament pracuje otevřeně. Aby byli Parlament a Rada kompatibilními orgány, měla by také Rada pracovat ve velké míře otevřeně, a to se v této chvíli děje. Překonáváme nechuť Rady ke spolupráci s Parlamentem. Domnívám se, že tomu tak nebude jen v této oblasti naší práce, ale že k tomu dojde i v dalších oblastech naší práce včetně parlamentních výborů.
Rada se totiž i nadále schovává za jakousi gentlemanskou dohodu uzavřenou někdy na začátku sedmdesátých let dvacátého století, tedy před čtyřiceti lety, kdy se Parlament a Rada dohodli, že si nebudou vzájemně zasahovat do rozpočtů, nebudou si vzájemně kontrolovat účetnictví a tak jako úctyhodní gentlemani nebudou vzájemně nic komentovat. Jedná se o záležitost minulosti, protože rozpočet Rady se od základu změnil. Před čtyřiceti lety jej netvořilo nic jiného než správní výdaje, zatímco v současnosti přibyly provozní výdaje. Proto se musíme snažit o zásadní změnu.
Prozatím jsme se dostali z mrtvého bodu. Jsme připraveni udělit absolutorium, ale je nutné postoupit ještě o krok dál. Ostatně problémy ještě nejsou vyřešeny. Naším úkolem je zajistit, že vůči rozpočtu Rady a také vůči našemu vlastnímu rozpočtu Parlamentu se bude uplatňovat transparentnost a demokratická kontrola. Proto souhlasím se všemi - řečníky, zpravodajem, řečníky ze všech politických skupin -, kdo jasně řekli: Podívejte se, toto je varovný signál, příště při udělování absolutoria Radě musíme postoupit o krok dál. Výroční zpráva Účetního dvora obsahuje doporučení v tomto smyslu a opět zmiňuje body týkající se programu SESAME. Paní Malmströmová, vás už se to brzy asi nebude týkat, ale my budeme i nadále prosazovat transparentnost.
jménem skupiny EFD. - Pane předsedající, jsme zvolení poslanci Evropského parlamentu, ale naši voliči nejsou informováni o tom, co se děje v zákulisí. V dubnu roku 2009 se Výbor pro kontrolu rozpočtu rozhodl odložit udělení absolutoria Radě. I kdyby Účetní dvůr vůči účetnictví nevznesl žádné výhrady, výbor konstatoval, že má dost důvodů postupovat právě takto. Avšak i poté, co se výbor v září sešel se švédským předsednictvím a některé otázky Parlamentu byly písemně zodpovězeny, připravil pan poslanec Søndergaard, zpravodaj pro udělení absolutoria Radě za rok 2007, zprávu, která by i při značné míře dobré vůle neopravňovala udělit absolutorium. Padlo však politické rozhodnutí o udělení absolutoria a nehodící se odstavce byly oslabeny.
Výbor hodlá doporučit udělení absolutoria na základě nadějných vyhlídek. Kdyby lidé, kteří se nás zdráhali v červnu volit, věděli o následujících skutečnostech: že na základě gentlemanské dohody z roku 1970 existuje vzájemná vůle nerušit stávající stav; že interní auditor Rady nebude zván na Výbor pro rozpočtovou kontrolu, aby si pak Rada nepozvala interního auditora Parlamentu a celá věc neměla nepříjemné následky; a že politicky jmenovaný Účetní dvůr neměl žádné připomínky ke zprávě interního auditora Rady z dubna roku 2008, co by na to asi řekli?
Ještě v roce 2002, když jsem byla hlavní účetní Evropské komise, napsal tehdejší generální ředitel pro rozpočet v dopise internímu auditorovi Komise, že postup udělování absolutoria je pouze interinstitucionální hra a nic jiného. Budeme se i nadále vyhýbat diskusi o kostlivci ve skříni, protože máme strach, že bychom přišli o privilegia, která jsme získali za léta mlčení? Při hlasování o udělení absolutoria Radě za rok 2007 máme příležitost demaskovat a ukončit toto pokrytectví. Myslím si, že víte, jakou možnost zvolím já, a doufám, že se ke mně přidáte a zamítnete udělení absolutoria Radě.
Letos na jaře náhle vyšly najevo mimorozpočtové účty a Radě nebylo uděleno absolutorium. Pro tento krok byly uváděny čtyři důvody. Prvním důvodem bylo, že Rada odmítla přistoupit na jakoukoliv oficiální, úřední formu schůzky s Parlamentem. Druhým důvodem bylo, že Rada odmítla vypracovat podrobné písemné odpovědi. Třetím důvodem bylo, že Rada nepředložila zprávu o činnosti ani seznam rozpočtových operací. Čtvrtým důvodem bylo, že nebylo možné zjistit, zda jsou výdajové položky v rozpočtu Rady provozními výdaji.
Chtěl bych zpravodaji připomenout, že jeho prvotní zpráva Radě pokládá celkem dvacet dotazů a otázek. Kde tedy na ně najdeme důkladné odpovědi? Můžete mi to říci? Ne, nemůžete. Co nyní děláme místo toho, abychom stupňovali svůj tlak na Radu? Jsou z nás prosebníci a z našich požadavků se stávají prosby, které se objeví v nové zprávě. Všichni, kdo budou hlasovat pro udělení absolutoria Radě, podpoří přesně ten stav, kdy se Parlament vůči Radě nachází v roli pokorného prosebníka.
Chtěla bych však upozornit na několik věcí, které stále zůstávají otevřené a do jejichž řešení se musíme během několika příštích let pustit. Komplikovaný a namáhavý průběh udělování absolutoria Radě naznačuje, oč Evropskému parlamentu jde. Evropský parlament chce transparentnost a otevřený, ale také úřední dialog s Radou. Evropský parlament na těchto požadavcích houževnatě a neústupně trvá, ale nikoliv proto, že by se jednalo o výraz jakési zlovolnosti poslanců, tyto požadavky totiž vyjadřují jeho starost o veřejné prostředky a vyjadřují, jak by tomu správně mělo být, jeho starost o transparentní nakládání s penězi daňových poplatníků.
(DE) Pane předsedající, dámy a pánové, chtěl bych rovněž poděkovat panu poslanci Søndergaardovi za jeho úspěšnou práci, díky níž Rada nakonec vyšla vstříc Parlamentu v postupu udělování absolutoria. Rada dlouhou dobu odmítala náležitě odpovědět na otázky Parlamentu a dovolávala se přitom gentlemanské dohody - dohody neoficiálního charakteru, které je ostatně již čtyřicet let. K naprosté absurdnosti situace ještě přispívá to, že úředníci Rady již zjevně po čtyřiceti letech neví, co přesně tato gentlemanská dohoda stanovovala, protože znění, které má k dispozici Evropský parlament, obsahuje přesný opak toho, čeho se Rada při jednáních opakovaně dovolávala.
První bod gentlemanské dohody stanovoval, že Rada se nebude pokoušet provádět jakékoliv změny výdajů Evropského parlamentu, Třetí bod stanovuje, že oba orgány by měly v rozpočtových otázkách úzce spolupracovat. Rada si to vykládá tak, že ani jeden orgán se nebude plést do rozpočtových činností toho druhého orgánu. Dále se již nebudu zabývat seriózností tohoto způsobu argumentace. Místo toho bych chtěl poděkovat švédskému předsednictví Rady za to, že se začalo věnovat nápravě těchto nedůstojných poměrů.
(DE) Pane předsedající, pane komisaři Kallasi, začnu tím, že vřele vítám skutečnost, že švédské předsednictví Rady je zde přítomno a chtěl bych osobně poděkovat paní Malmströmové, že postupu dodala větší transparentnost. Vše, co řekli kolegové poslanci, je pravda - postup je transparentnější a i když se dnes sama vyjádřila poněkud opatrněji, přesto můžeme konstatovat, že absolutorium udělíme. Čeká nás ještě dlouhá cesta. Žádáme Radu, aby po tomto prvním kroku udělala ještě další kroky, zvláště vezmeme-li v úvahu, že pravomoci Rady v oblasti zahraniční a bezpečností politiky jsou nyní Lisabonskou smlouvou definovány mnohem jasněji. V budoucnosti bude mít tato politika v osobě baronky Ashtonové také svoji konkrétní tvář. Občané však dříve baronku Ashtonovou neznali a ani v budoucnosti evropští daňoví poplatníci nebudou přesně informování o tom, jak velký má rozpočet a jak s ním nakládá. Tento stav musíme změnit. Takový krok je ostatně v době, kdy bojujeme o transparentní a demokratickou Evropu, naprosto nezbytný.
Domnívám se, že od chvíle, kdy Parlament odmítnul udělit Radě absolutorium, bylo vyvinuto mnoho konkrétních snah. Zvláště jsme uvítali, že Rada na svých internetových stránkách zveřejnila svoji výroční zprávu o činnosti a že se zvýšila míra transparentnosti v oblasti společné zahraniční a bezpečnostní politiky. Uvítali jsme rovněž schůzku, která se konala v září, na níž došlo ke konstruktivnímu rozhovoru mezi zástupci Rozpočtového výboru a zástupci švédského předsednictví. Snahy, které Rada vyvinula, aby předložila náležité odpovědi na požadavky, jež Parlament vznesl v dubnu, nás rovněž těší.
Pane předsedající, děkuji vám za rozpravu o této nesmírně důležité záležitosti. Jsem ráda, že se shodujeme na důležitosti otevřenosti a transparentnosti. Tyto vlastnosti samozřejmě nejsou jen základem pro naši konstruktivní spolupráci, ale umožňují také občanům získat důvěru k evropským institucím. Rada právě tak jako Parlament zde hodlá přijmout svoji zodpovědnost a pokud jde o peníze daňových poplatníků, zaručit co nejvyšší možnou míry transparentnosti. Tyto otázky se díky nové smlouvě, jež vstoupí v platnost již do týdne, stanou ještě důležitějšími.
Rozsáhlejší diskuse o formě, kterou by mělo mít provádění auditů rozpočtového hospodaření Unie, by měla proběhnout v souvislosti s přezkumem rozpočtových nařízení a každoroční rozpočtové procedury EU, který bude nutné provést kvůli vstupu Lisabonské smlouvy v platnost. Rada se však, pokud jde o její ekonomické řízení, snaží a bude se i nadále snažit řídit pravidly a uplatňovat transparentnost Co se týče Parlamentu, budeme pokračovat v dodržování léty osvědčeného postupu a také příští rok s Parlamentem povedeme rozhovory neúřední formou, jejichž účelem bude vyjasnit případné otázky týkající se plnění rozpočtu. V této souvislosti se těším, že budu s Evropským parlamentem pokračovat v dialogu o otázce udělení absolutoria a jsem přesvědčena, že také příští rok mezi námi proběhne konstruktivní neúřední dialog o zprávě Účetního dvora za rok 2008.
Pokročili jsme však přece jen o něco dál. Když se začneme zabývat udělováním absolutoria za rok 2008 - ale je tomu tak dokonce již teď - nebudeme začínat od nepopsaného listu. Budeme vycházet z bodu, do něhož jsme dospěli letos. Proto jsem přesvědčen, že je správné hájit to, čeho jsme dosáhli, hlasováním za udělení absolutoria, a tím pokračovat v tomto zápase - vždyť to vlastně ani není nic jiného. Čas nám ukáže - až budeme vědět, jak se bude situace dále vyvíjet letos, příští rok a přespříští rok -, zda jsme učinili správné rozhodnutí. Rozhodující je, abychom jako výbor a jako Parlament byli schopni stát při sobě a dovést to, čeho jsme se rozhodli dosáhnout, až do konce.
písemně. - (EL) Pane předsedající, dámy a pánové, také bych chtěl na úvod blahopřát zpravodaji, jenž vykonal výjimečnou práci, bez obalu položil klíčové otázky a trval na tom, že na ně musíme dostat jasné odpovědi, abychom mohli doporučit udělení absolutoria. Blahopřeji také Výboru pro rozpočtovou kontrolu, jenž trval na svém, podporoval zpravodaje a i přes počáteční problémy dokázal přesvědčit Radu, aby nám odpověděla na nejdůležitější otázky. Jak bychom mohli doporučit udělení absolutoria za rozpočet, jak bychom mohli odpovědně tvrdit, že dotyčný rozpočet je v pořádku, když nevíme, o čem ta čísla vypovídají? Toto by bylo naprosto absurdní. Po odpovědích Rady jsme již připraveni doporučit udělení absolutoria, ale současně jsme doplnili důležité připomínky do doprovodného usnesení, které Výbor pro rozpočtovou kontrolu schválil jasnou většinou. Chceme otevřené postupy a máme k nim důvěru, chceme transparentnost a máme k ní důvěru, a chceme mít úplné informace o tom, jak se zachází s penězi evropských daňových poplatníků.
Skutečně, zpráva o prvním železničním balíčku přijatá Komisí v roce 2006 a nejnovější statistiky ukazují, že otevření trhu pro konkurenci nijak negativně neovlivnilo celkovou úroveň železniční bezpečnosti, která se naopak nadále zvyšuje. Nicméně musíme být obezřetní a postarat se, aby se tato úroveň zvšovala i nadále, a rozhodně se nesmíme spokojit s již dosaženými výsledky. Liberalizace ve skutečnosti znamená, že počet provozovatelů našich sítí dál roste, a proto musíme neustále posuzovat kvalitu provozovatelů stávajících.
Aby se tyto překážky odstranily, začala agentura pro železnice v roce 2008 pracovat na vzájemném uznávání kolejových vozidel. V této souvislosti agentura zařazuje všechny vnitrostátní normy na základě harmonizovaného seznamu technických parametrů dříve, než přejde k porovnávání norem v různých členských státech, aby stanovila stupeň rovnocennosti. Cílem je odstranit postup, který je v železničním odvětví běžný - aplikovat vnitrostátní normy, které brání schválení kolejových vozidel již schválených v jiných zemích.
Podle mého názoru musí být zajištěno, aby vnitrostátní bezpečnostní orgány vydávaly své bezpečnostní certifikáty a povolení v souladu s tím, co je stanoveno Evropskou agenturou pro železnice. Probíhají odpovídající kontroly? Je například zajištěno, že jsou školení zaměstnanců, osvědčení a pracovní podmínky řádně sledovány? Jaká je situace s ohledem na zavedení standardizované certifikace Společenství? Jaká je situace s ohledem na Evropský průkaz strojvedoucího? Pokud jde o evropský systém řízení železničního provozu (ERTMS), snahy se musí zdvojnásobit.
K většině nedávných železničních nehod a neštěstí, kterým se jen těsně uniklo, došlo kvůli selhání údržby. Intenzita byla zejména zanedbána z nákladových důvodů, intervaly údržeb se prodlužují. Jaká je situace s ohledem na celoevropský certifikační systém pro údržbobové práce? Dle mého názoru musí být učiněno vše potřebné, aby se zabránilo každému jednotlivému členskému státu v návratu k vlastním starým předpisům a k nezávislému jednání a jednání odlišným způsobem. Bezpečnostní riziko představují zejména hraniční přechody mezi jednotlivými členskými státy. Jak hodlá Komise v krátkodobém výhledu předejít tomuto problému? Zároveň bych vás rád požádal, abyste před svým hodnocením zajistili, že nezapomenete na sociální hlediska - s těmi se také musí počítat.
Pane předsedající, nejprve bych rád poděkoval panu Simpsonovi již za položení této otázky a poblahopřál mu, protože se jeho otázka stala předmětem této rozpravy. Jedná se o velmi pozdní rozpravu, v tuto pozdní večerní hodinu, ale je velmi dobře, že tuto rozpravu vedeme. Když se objevil předmět této otázky, viděli jsme slova: kontext - evropský železniční systém. V tuto chvíli si troufám domnívat se, že žádný evropský železniční systém stále nemáme.
Proč ne? Každá železnice má své technické normy. Jedná-li se o elektrické železnice, jsou to buď DC nebo AC. Pokud jde o AC, jedná se buď o 15 kV nebo o 30 kV, popřípadě o 35 kV. Mohu vám říci zajímavý fakt, který je zvláště příhodný v přítomnosti pana Tajaniho. V systému Sever-Jih existují dvě železnice, které jsou si podobné - jedna v Polsku a jedna v Itálii. Všechny ostatní se od sebe vzájemně liší. Proto, pane předsedající, dejme železnici šanci. Zřiďme skutečný evropský železniční systém, i kdyby tak mělo být učiněno navzdory všemocným vnitrostátním železničním dopravcům.
Pane předsedající, dámy a pánové, v souladu s přípravou na železniční soutěž evropské směrnice stanovily oddělení železniční sítě a dopravních činností, a zakazují tedy jakýkoli druh standardizace. Výsledek: vlaky ve Francii se dnes na vedlejší síti pohybují pomaleji než začátkem 20. století. Třetina sítě se rozpadne v důsledku nedostatku zdrojů k údržbě. Všechna železniční sdružení, všichni odborníci říkají, že tato situace nevyhnutelně vyústí v hrozné nehody.
(DE) Pane předsedající, tato situace skutečně není překvapující. Můžeme říci jednu věc, a sice to, že kde dochází k liberalizaci a privatizaci, počet nehod a incidentů se zvyšuje. Příčina je jasná, protože kde je potřeba dosahovat vyšší zisky, tam jsou špatně placení zaměstnanci, tam je horší zaškolování a získávání kvalifikací, protože je to nákladné, je tam nižší počet kontrol, protože ty stojí peníze, a nakonec - to jsme viděli všude - když vše selže, vyplynou z toho neuvěřitelné náklady pro veřejnost, která musí odstranit nepořádek napáchaný liberalizací a privatizací.
Jsem přesvědčen, a to je skutečný problém, že Komise by měla zahájit přísnější fázi týkající se strategičtější úlohy Evropské agentury pro železnice. Musí převzít úlohu větší koordinace, kontroly a dohledu nad vnitrostátními bezpečnostními agenturami a musí tak učinit o mnoho rychlejším způsobem kvůli rozdílům mezi různými státy, jak již zmínili mí kolegové poslanci, s ohledem na rozpory mezi vnitrostátními a evropskými právními předpisy. Podle mého názoru vznikají po této stránce velké průtahy.
Jak všichni víte, Evropská komise vyzvala členské státy, aby na podporu mnohojazyčnosti ve společnosti zvážily výuku regionálních a menšinových jazyků jako součást svých vnitrostátních strategií. Tato rozhodnutí Evropské unie v této oblasti nenahrazují opatření, která již byla přijata členskými státy, ale jsou určena na jejich podporu a jako jejich doplněk. Hlavním nástrojem financování, který je Evropské unii k dispozici, je program celoživotního vzdělávání na období 2007-2013, jenž je otevřen všem jazykům Společenství včetně regionálních a menšinových.
Jak víte, ustanovení Listiny jsou zaměřená na instituce a orgány Evropské unie a stejně tak na členské státy, ovšem pouze když provádějí právní předpisy Společenství. V důsledku toho tedy členské státy nadále přijímají rozhodnutí o vnitřní jazykové politice také s ohledem na regionální a menšinové jazyky. Ochrana příslušníků menšin je nedílnou součástí dodržování lidských práv, což je jednou ze zásad, na nichž byla Unie vytvořena, jak je uvedeno v čl. 6 Smlouvy o Evropské unii.
V důsledku toho by měly členské státy použít každý právní nástroj, který mají k dispozici, aby ochránily práva příslušníků národnostních menšin v souladu s jejich vlastním ústavním pořádkem, povinnostmi a závazky, které jim ukládá mezinárodní právo. Mezinárodním právem myslím například Evropskou chartu regionálních či menšinových jazyků Rady Evropy, která v této oblasti představuje celosvětový rámec, stejně jako doporučení od Organizace pro bezpečnost a spolupráci v Evropě, ke kterým se Evropská unie uchylovala při různých příležitostech.
Jazyky evropských národů jakožto kulturní celek tvoří kulturní dědictví Evropy, jak již také pan komisař řekl. Děkuji mu, že na to poukázal. Mezi jazyky nejsou žádné rozdíly, ať už jimi hovoří menšina nebo většina. Právo lidí používat svůj vlastní jazyk je zároveň nedílnou součástí jejich základních práv, jak je také uvedeno v čl. 22 Listiny základních práv. Není náhodou, že jsou národnostní společenství velmi citlivá na jakékoliv porušování svých práv v této oblasti.
Mluvím jménem menšiny, která čítá více než půl milionu lidí, proti slovenskému národnímu jazykovému zákonu, jenž obsahuje některé články porušující a omezující práva této menšiny. Dovolte mi uvést několik případů. Čl. 8 odst. 4 tohoto zákona stanovuje, že lékaři musí s pacienty komunikovat v národním jazyce v místech, kde je menšinový podíl méně než 20 %. To platí i pro sociální pracovníky a jejich klienty, stejně tak i pro hasiče a zdravotníky, pokud jsou ve službě, jinými slovy, při hašení požáru nebo odvážení někoho do nemocnice. Podle čl. 6 odst. 1 musí být slovenština použita v textech inzerátů, ať už veřejných nebo soukromých. Podle čl. 8 odst. 6 se musí inzerát v národním jazyce objevit jako první a musí být větší, nebo musejí být písmena alespoň stejně velká, jako jsou písmena textu v druhém jazyce. To samozřejmě předává poselství, že je ten první jazyk důležitější, zatímco ten druhý je podřízený a druhořadý.
Paní Bauerová, byla jste kritická k jazykovému zákonu. Tento jazykový zákon není tak dobrý, jak by měl být, o tom skutečně není pochyb. Nicméně neporušuje základní práva. To také musí být uvedeno. Za těchto okolností je třeba pracovat na odstranění nedostatků, které existují především při výkladu zmíněného zákona. Je naprosto nezbytné, aby z této dnešní rozpravy vzešel signál, že dosahujeme lepších výsledků, ne protože chceme stavět jednu skupinu obyvatel proti druhé, ale protože chceme na Slovensku zlepšit vztahy mezi Slováky a Maďary a také samozřejmě mezi oběma zeměmi. To musí být naším zájmem. Zvláště nyní, kdy se blížíme k volbám, mohu jen vyzvat k umírněnosti, rozumu a dialogu, který nabízí cestu k pozitivnímu výsledku.
Stejně jako existuje maďarská menšina na Slovenku, tak existuje v rámci Slovenska i slovenská menšina v mnoha obcích s maďarskou většinou. Proto tyto prvky musíme přivést dohromady. Druhý vyslaný signál z této rozpravy je také rozhodujícím faktorem. Společně máme řadu problémů. Slovensko i Maďarko má společné problémy, jako je například problém Romů. Nebylo by tedy více rozumné soustředit se na tyto existující problémy společně prostřednictvím dialogu, ve snaze dát všem menšinám této oblasti větší šanci? Nakonec, my všichni jsme členy menšin. Cílem musí být, že se jasně zavážeme k jazykové rozmanitosti, jak řekl pan komisař, k podpoře mnohojazyčnosti, protože jazyky jsou "majetek". Lidé, kteří hovoří dalšími jazyky, mají výhodu, a pokud tomu každý porozumí a přijme to, budeme se moci těšit na lepší budoucnost.
Na druhé straně, od 1. prosince budeme mít doložku v článku 2 Smlouvy o Evropské unii, která uvádí, že je Unie založena na hodnotách dodržování lidských práv, včetně práv osob náležejících k menšinám. Toto zřejmě nemůže být pevným právním důvodem k okamžitému budování naší vlastní koncepce práv menšin v acquis communautaire. Přesto si dnes zasloužíme prohlášení, které bude více zaměřené na politický postoj Komise, jde-li o práva menšin, a to poselství musí být podle mého názoru velmi jasné. Strana, která jedná proti právům osob náležejícím k menšinám, včetně jazykových práv, jedná proti základním hodnotám Unie.
Slovenský jazyk si nepřeje rozvíjet se na úkor ostatních jazyků. A právě proto je nepochopitelné, že zákon, který upravuje používání jazyků národnostních menšin, vymezuje pro jejich používání o mnoho užší prostor než pro slovenštinu. Tato zákonná norma totiž pouze připouští možnost používání těchto jazyků, tuto možnost však chápe jen jako negativní a nikoliv pozitivní právo, nepovažuje ji tedy za právo, které je možné vyžadovat a uplatňovat v každodenním životě.
Slovensko je zralá, dospělá a sebevědomá demokratická země a není odkázaná na kulturní válku, ani na to, aby se zákony bránila proti původním jazykům. Původní národy neohrožují ani slovenskou státnost, ani jazyk, ani kulturu slovenského národa. Právě naopak, různé etnické skupiny budou nadšeně a nezjištně chránit, podporovat a rozvíjet slovenský jazyk i jeho kulturu tehdy, pokud se i ze strany slovenského národa projeví stejná ochota chránit, podporovat a rozvíjet jazyk a kulturu národnostních menšin.
Poučují, ale jaksi se zapomněli podívat na sebe, jak u nich v Maďarsku omezují menšinám používání jejich rodného jazyka. Podívejme se spolu například na výchovu dětí a na školy. Slovenská republika umožňuje maďarským dětem vzdělávat se v rodném jazyce, a to od základní školy přes střední školu až po vysokou školu. Výuku všech přemětů přitom zabezpečují maďarsky hovořící učitelé v maďarském jazyce. Naopak v Maďarsku si slovenské děti o slovenských školách nemohou nechat ani zdát. Maďarská vláda je zrušila v roce 1961. Děti z národnostních menšin se v Maďarsku správnému používání rodného jazyka od té doby nemají kde naučit, protože maďarská vláda jim vzdělání v rodném jazyce na rozdíl od jiných vlád Evropské unie neumožňuje. Slovenské děti se proto musí v Maďarsku učit všechny předměty v maďarštině a rodný jazyk jim je ve škole přidaný jako trest, nebo práce navíc, která je má znechutit. Učí ho maďarsky hovořící učitelé, kteří slovenský jazyk neovládají. Tak se potlačuje a vykolejuje vztah dětí k rozdnému jazyku a ke kulturním vazbám.
(HU) Hned na začátku tohoto bodu musíme vyjasnit, co můžeme považovat za hodnoty Evropské unie. Je to něco, co je napsáno v dokumentech, nebo něco hodnotného, co státy respektují, popřípadě je to Evropská unie přiměje respektovat, pokud to nerespektují? Může být národnostní menšina brána jako něco hodnotného? Záleží na ní? V České republice byly Benešovy dekrety ponechány v platnosti, aby Václav Klaus podepsal Lisabonskou smlouvu. Jinými slovy, zachovali jizvy kolektivní viny sudetských Němců a maďarských etnických skupin. Má tedy menšina hodnotu? Má hodnotu menšinový jazyk? Na Slovensku je původní maďarská populace trestána, používá-li svůj mateřský jazyk. Tento zákon prostě nelze řádně provést. Evropa by měla být zahanbena, pokud bude tento zákon existovat. Toto by neměl být spor mezi Slovenskem a Maďarskem. Tento problém by se měl řešit mezi Evropskou unií chránící své hodnoty a Slovenskem. Je to pokrytecký systém, který hlásá tyto hodnoty, ale v praxi se jimi neřídí.
Ráda bych poděkovala komisaři Orbanovi zejména za zmínku o Evropské chartě regionálních či menšinových jazyků Rady Evropy, když uváděl práva a užitečné dokumenty. Podobně si myslím, že je zvláště důležité, že pan Buzek navštívil Bratislavu a v této záležitosti vydal jasné prohlášení. Konec konců každý z nás, kdo se v této sněmovně po léta zabýval lidskými právy, cítí, že je krátce před začátkem platnosti Lisabonské smlouvy pobuřující, že občanům patřícím k menšině není v jejich rodné zemi povoleno používat svůj vlastní mateřský jazyk a nemohou požívat práv, jež jsou zaručena demokracií. Podle zákona může být uplatňování základního lidského práva používat mateřský jazyk skutečně i trestným činem. Toto znamená, že menšiny jsou ve své vlasti druhořadými občany. Pane Paško, hovoříme o 530 000 Maďarech na Slovensku a 20 - 30 000 Slovácích v Maďarsku, jen pro srovnání.
Nicméně bych prostě chtěla odpovědět panu Swobodovi, že v tomto případě menšina bojuje s většinou za svá nejzákladnější lidská práva. Nejsou to dvě proti sobě bojující země. Evropská unie musí zaručeně zasáhnout a otevřeně vystoupit proti tomuto slovenskému i jakémukoli podobnému zákonu, který ohrožuje používání menšinových jazyků a ochranu menšinové identity, protože takové zákony jsou v rozporu se všemi mezinárodními dokumenty, včetně základních principů, které jsou nyní umocněny v Lisabonské smlouvě a v Listině základních práv.
Maďarští poslanci zde napadjí slovenský jazykový zákon. Jejich tvrzení jsou holým klamem, výmysly, výplody uraženého maďarského nacionalismu. To musíme, vážení poslanci, odmítnout. Naopak, slovenský jazykový zákon je v plném souladu s mezinárodními standardy, což potvrdil i ten nejkompetentnější - komisař Organizace pro bezpečnost a spolupráci v Evropě, pan Vollebæk. Náš jazykový zákon přispívá k odstranění diskriminace menšin, k bezpečnosti a zdraví našich občanů a vytváří prostor pro jejich plnou integraci. Slovensko navíc podepsalo Chartu menšinových jazyků, čímž udržuje jazykovou rozmanitost všech menšin na Slovensku na vysoké úrovni.
(PL) Pane předsedající, jsem rád, že jako poslanec z Litvy zde mohu hovořit Polsky, ve svém mateřském jazyce. Myslím, že toto privilegium by mělo být normou nejen v Evropském parlamentu, ale ve všech zemích EU, protože multikulturnost a jazyková rozmanitost jsou v evropské hierarchii hodnot velmi důležité. Měli bychom vynaložit veškeré úsilí, abychom zajistili, že národnostní menšiny, a zvláště domorodé menšiny, nebudou cítit žádnou diskriminaci v záležitostech, kterých se týká dnešní prohlášení Komise. Proto má Komise před sebou naléhavý úkol vyřešit konflikty týkající se používání menšinových jazyků ve všech zemích EU, a to bez výjimky. Nalezení pozitivního řešení těchto problémů ve Finsku, Itálii, Polsku, Dánsku, České republice a mnoha jiných zemích tento úkol jednoznačně usnadňuje. Pouze potřebujeme účinné, a co je mnohem důležitější, okamžité jednání Komise v této záležitosti.
Takové jazyky jsou ve Spojeném království, Lucembursku, Estonsku, na Kypru, ve Španělsku, Švédsku a Finsku a jejich seznam pokračuje. To by, pane předsedající, znamenalo, že bychom v plénu museli používat 35 nebo 40 jazyků, což z finančního a logistického hlediska prostě není uskutečnitelné. Trvání na tom by, pane předsedající, mohlo přinést volební výhody, ale skutečně to nedává žádný smysl a je to zcela nereálné. Pouze by to mohlo přinést zbytečné frustrace mnoha loajálním občanům.
V první řadě diskriminuje na základě etnického původu, tím, že degraduje půl milionu čítající maďarskou komunitu na druhořadé občany a jejich mateřský jazyk na druhořadý jazyk. Za druhé, hrubě zasahuje do osobního života lidí, jak upozornila Edita Bauerová. Za třetí, je nedemokratický, protože mezi občany rozsévá strach. Za čtvrté, odporuje dvěma dokumentům Rady Evropy, které Slovensko přijalo v dohodě o přistoupení. Konečně, komisař Orban řekl, že Evropská unie podporuje bilingvismus a mnohojazyčnost, zatímco Slovensko se vydalo na cestu směrem k jednojazyčnosti a jazykové asimilaci.
(HU) Děkuji vám za slovo. Chtěl bych vás upozornit na opatření z podnětu Evropské unie - tím správným směrem. Mluvíme o menšině - neslyšících - jejichž mateřským jazykem je znaková řeč, která byla uznána v 10 členských státech Evropské unie, konečně i v mé vlastní zemi, v Maďarsku. Tento zákon říká, že nejenže je znaková řeč naším mateřským jazykem, ale že jsou jím chráněna naše kulturní práva menšin. Také chci upozornit na to, že je v tomto směru Slovensko skutečně napřed, protože používání slovenské znakové řeči bylo uznáno v roce 1995. Ale co Maďaři? Je mou povinností upozornit na skutečnost, že v Evropské unii nelze používat dvojí metr. Pokud může na Slovensku sluchově postižená osoba používat znakovou řeč, ať mohou slovenští občané používat svůj mateřský jazyk.
Jazykový zákon, tak jako všechna předcházející témata, která tu byla našimi maďarskými kolegyněmi a kolegy otvírána, nemá žádný špatný dopad ani vliv na představitele národnostních menšin. Vážený pane předsedající, práva národnostních menšin na Slovensku, jako i všech ostatních menšin, jsou v plném rozsahu chráněna a jsou vysoce nadstandardní. My podáváme našim přátelům z Maďarska přátelskou ruku, chceme mít dobré sousedské vztahy, a velmi nás mrzí, že oni opakovaně instituci Evropského parlamentu zneužívají k projevům nenávisti vůči Slovenské republice.
Bohužel v některých částech diskriminuje místní občany, protože čeština je často v lepší pozici než maďarština. Proč není přinejmenším zajištěno rovné zacházení pro češtinu a maďarštinu? Tento pozměňovací návrh zákona může být vysvětlen pouze podivným složením vládní koalice na Slovensku, kde se soudruh Fico snaží ukrást hlasy nacionalistické SNS a populistické HZDS dovoláváním se domnělého maďarského nebezpečí. Mohu s potěšením prohlásit, že tento druh chování nebyl možný v koaliční vládě vedené Mikulášem Dzurindou. V tom období spolu tři členské strany skupiny Evropské lidové strany (Křesťanských demokratů) včetně menšinových stran dobře spolupracovaly, nikoliv proti sobě, a to by mělo být ve skutečnosti cílem.
Zmíněný jazykový zákon vytváří nerovnováhu. Problémem není pouze to, že chrání slovenský jazyk a nikoliv menšinové jazyky, které by měl chránit, jak v Evropě dokazuje velké množství příkladů. Rovněž se nejedná o souvislý, jednotný zákon chránící menšiny, a jak jsme již mnohokrát řekli, právě toho by bylo zapotřebí, aby se zabránilo narušení rovnováhy. Jedním z vynikajících rysů dnešní velice důležité rozpravy bylo to, že jsme slyšeli o mnohých kladných příkladech. Upřímně doufám, že se i Slovensko bude od nynějška ubírat tímto směrem.
(HU) Békesség Istentől! Pace vouǎ! Boží pokoj s Vami! Peace to you from God! Chtěl jsem vám v mnohojazyčné Evropě popřát mír v maďarštině, rumunštině, slovenštině a v angličtině. Mohl jsem to udělat zde v Evropském parlamentu, avšak podle slovenských právních předpisů by to bylo riskantní kvůli hrozícímu porušení národního jazykového zákona. V jednom členském státě Evropské unie mohou být lidé pokutováni za používání jazyka, který není jazykem úředním, a týká se to používání jednoho z evropských úředních jazyků, maďarštiny. Toto je naprosto skandální a ostudné.
(SK) Původně jsem chtěla reagovat na pana Bokrose, ale nedali jste mi tehdy slovo. Chtěla jsem říci, že slovenský parlament, uznávám, nepřekládá všechny zákony do menšinových jazyků, kterých je mimochodem 11, a není jen jeden, a že pokud jde o tak velkou menšinu, jako je maďarská menšina, která má půl milionu příslušníků, máme také stejně tak velkou půlmilionovou menšinu Romů, kteří si nestěžují. Chtěla bych se zeptat, nakolik maďarský parlament překládá všechny zákony do menšinových jazyků, a zda tedy vůbec existuje nějaký překlad do slovenského jazyka? Velmi si však vážím toto, že jste využil možnost a hovořil ve slovenštině.
Rád podpořím tvrzení pana Swobody, že se pohybujeme pokojným a klidným směrem a hledáme při tom cestu ven. Jen kdyby neřekl, že tento zákon neporušuje základní práva. Když například v nemocnici ve slovenském městě drží matka za ruku své čtyřleté dítě vystrašené z toho, co mu lékaři budou dělat, a je jí vynadáno, že dítě uklidňuje v maďarštině, nemůžeme říci, že nedochází k porušování jejich práv. Nemůžeme však ani říci, že to není obsaženo v zákoně. Ten problém spočívá přesně ve znění zákona. Zákon skutečně zakazuje takovouto komunikaci v nemocnicích, v nichž je maďarský jazyk nedostatečně zastoupen.
Pocházím z Košic, je to kosmopolitní, 250-tisícové město, kde žije mnohočetná skupina Maďarů, Čechů, Rusínů, Ukrajinců, Romů a samozřejmě Slováků. Voliči před čtyřmi lety rozhodli, že v košickém regionu velmi úspěšně spolupracuje koalice nás - sociálních demokratů - s reprezentací maďarské menšiny. Jako regionální poslankyně konstatuji, že naše spolupráce je příkladná. Maďaři i Slováci u nás žijí ve shodě a nikoho nenapadne, aby se navzájem osočovali nebo napadali pro svoji národnost. V konkrétním životě lidí žádné rozpory nejsou, národnostní problém na smíšených územích neexistuje. Říkám to s plnou vážností. Kdyby vrcholní politici některých stran tuto otázku neživili pro svoje preference, ani v Evropském parlamentu by se tato otázka maďarské národnostní menšiny neotevírala, protože neexistuje.
Úvodem bych se rád zaměřil na podstatu politiky mnohojazyčnosti, kterou jsme během tohoto období chtěli podpořit. Na jedné straně jsme chtěli být schopni zajistit respekt a úctu pro každý jazyk, kterým se mluví v Evropské unii, ať už hovoříme o národních, regionálních či menšinových jazycích nebo jazycích, jimiž hovoří občané, kteří přišli z jiných kontinentů. Na druhou stranu jsme chtěli zajistit, aby tato oslava rozmanitosti dosáhla společného cíle, který všichni chceme, tedy zachovat a upevnit jednotu Evropské unie, jinými slovy, naši jednotu. Hovoříme zde, chcete-li, o nejpřímějším uplatňování zásady "jednoty v rozmanitosti". Ve svém projevu nemohu jinak než dbát poznámek pana Swobody v tom smyslu, že díky tomu, co děláme, musíme hledat prvky, které nás spojí, nikoliv rozdělí.
Měl jsem příležitost navštívit všechny členské státy. Zároveň jsem měl příležitost cestovat do oblastí a regionů, ve kterých bohužel stále probíhají diskuse a spory, a některé jazyky jsou bohužel brány jako rukojmí pro některé politické zájmy, jež nejsou inspirovány jednotou EU. Také jsem řekl nahlas a zřetelně: musíme najít řešení, která nám umožní komunikovat a navzájem se ovlivňovat. To je také důvod proč, jak jsem již řekl, i v této situaci, kdy se zdá obtížnější některé věci přijmout, fakt učení a hovoření jazyky komunit, vedle kterých žijeme, nám nabízí důležitá řešení z hlediska vzájemného pochopení. Proto v situacích tohoto druhu, jichž existuje bezpočet, věřím, že můžeme docílit pokroku v oblasti vzájemného porozumění.
Chci učinit několik poznámek o úsilí, které vynakládáme, abychom byli schopni nabídnout podporu všem jazykům, jimiž se hovoří v Evropské unii. Financujeme mnoho projektů souvisejících nejen s úředními jazyky, ale také s mnoha regionálními a menšinovými jazyky. Existuje bezpočet konkrétních případů, které Evropská komise podpořila, na druhé straně sítě organizací, určené na podporu regionálních a menšinových jazyků, stejně jako méně rozšířených jazyků v Evropské unii obecně. Nicméně jsme také financovali projekty spojené s konkrétními menšinovými a regionálními jazyky. Existují také konkrétní příklady způsobu, jakým tyto jazyky podporujeme. Jak jsem již řekl, a rád bych svá slova zopakoval, strategie pro mnohojazyčnost přijatá v roce 2008 je zaměřena na všechny jazyky, jimiž se hovoří v Evropské unii. Nemáme žádné překážky. Každý z těchto jazyků považujeme za přednost Evropské unie a, chcete-li, za součást kulturního dědictví, které nyní v Evropské unii máme.
Rád bych také samozřejmě řekl pár slov o změnách právních předpisů týkajících se používání slovenštiny na Slovensku. Jsme rádi, že v tuto chvíli pokračují rozhovory mezi maďarským a slovenským předsedou vlády o možnostech, které jim umožní najít společná řešení založená na vzájemném porozumění. Z hlediska Společenství chci zdůraznit, že vzhledem k extrémně širokému rozsahu použití tohoto zákona nejsme v současné době schopni posoudit všechny možné důsledky jeho prosazování. To je přesně důvod, proč je uplatňování tohoto zákona rozhodující, zejména způsob, jakým je uplatňován. V tomto bodě chci zdůraznit, že Evropská komise provede důkladnou analýzu, při níž podrobně prozkoumá způsob, jakým bude tento zákon uplatňován.
Rád bych na závěr ještě jednou zdůraznil, že se v rámci omezení poměrně limitovaných pravomocí, které máme, snažíme podporovat všechny jazyky, jimiž se v Evropské unii hovoří, ať už jsou úřední, regionální, nebo menšinové, jako je například velština, kde existují konkrétní příklady, jakým způsobem tyto jazyky podporujeme, nebo katalánština, u níž se například Evropská komise pokusila otevřít nebo upozornit lidi na používání tohoto jazyka. Máme například velmi podrobné internetové stránky a informace v katalánštině o politikách Společenství. Totéž se týká i baskičtiny a mnoha dalších jazyků. Chci ukázat, že tato úsilí nám umožňují ukázat konkrétní způsob, jímž chceme tuto politiku podporovat; považuji ji za důležitou politiku Evropské unie, která je vlastně součástí základu vytvoření Evropské unie.
písemně. - Vítám kladný postoj Evropské komise a uznávám, že bylo dosaženo pokroku, jde-li o uznání menšinových jazyků. Nicméně stále musí být mnoho vykonáno, pokud chceme umístit menšinové jazyky na stejnou úroveň předních jazyků v rámci EU. V současné době je na plenárních zasedáních irština tlumočena do angličtiny a já jsem musel zastavit uprostřed jedné své minutové řeči (hovořil jsem irsky) a vrátit se do angličtiny pro nedostatek tlumočnické kapacity. Odpovídající vzdělání pro irské tlumočníky a překladatele je v současnosti k dispozici jen na Irské národní univerzitě v Galway (NUIG) a v profesních advokátních organizacích v Irsku; zatímco zde se rýsuje pokrok, apeluji na Komisi, aby poskytla další finanční prostředky na vytvoření nových uznávaných překladatelských kurzů irštiny - aby tak bylo k dispozici přiměřené množství irských tlumočníků s cílem umožnit evropským institucím nabízet kompletní irské překladatelské a tlumočnické služby, jak je uvedeno v čl. 146 parlamentního jednacího řádu. Jak jste řekl, "náš mezikulturní dialog nemůžeme upevnit bez mnohojazyčnosti", a mnohojazyčnost nemůže vzniknout bez odpovídajících školicích zařízení.
Pane předsedající, dámy a pánové, jako Maďar ze Slovenska prohlašuji, že je slovenský jazykový zákon špatný. Není špatný, protože porušuje evropský systém hodnot, ale protože násilně zasahuje do práv několika set tisíců svobodných evropských občanů na používání jejich mateřského jazyka a nepřijatelným způsobem omezuje svobodné uplatňování tohoto práva. Strach z trestu a nejasné znění jazykového zákona vyúsťují v situace, kdy se občané ani neodváží použít svůj mateřský jazyk v místech, kde je to dovoleno. Na druhé straně, používání dvou jazyků je povinné, přestože je to zcela neopodstatněné.
Slovenská vláda, která rovněž přijímá nacionalistické ideály, obhajuje tento jazykový zákon tím, že patrně musela vytvořit určitou rovnováhu v oblastech jižního Slovenska mezi používáním slovenštiny a maďarštiny. Jak již bylo řečeno, toto by mělo znamenat, že Slováci žijící ve čtvrti obývané Maďary mají nárok na jakékoli oficiální informace v jejich jazyce. Toto nicméně platí pouze naopak, pokud je podíl menšiny nejméně 20 %. Jak pěkná rovnováha! Jen pomyslete, že tohle všechno se v Evropě děje ve 21. století!.
Menšiny národu přidávají hodnotu, pokud si zachovají své kulturní hodnoty. Proto je obzvláště důležité zachovávat kultury menšin. Z tohoto hlediska věřím, že Rumunsko, členský stát, jenž zastupuji, má jeden z nejmodernějších souborů zákonů chránících menšiny. V Rumunsku se mohou menšiny obracet na soudy ve svém mateřském jazyce. Mají školy, kde se vyučuje v jejich mateřských jazycích. Všech 19 rumunských menšin má zastoupení v parlamentu. V oblastech, kde menšiny čítají 20 % populace, musí úřady vydávat dokumenty v menšinových jazycích. Všechna rozhodnutí jsou vydávána v rumunštině, stejně jako v menšinových jazycích dané oblasti. Věřím, že rumunské právní předpisy upravující tuto problematiku mohou být považovány za vzor osvědčených postupů a též za měřítko, jde-li o práva menšin a používání jejich jazyků.
Po schválení ze strany předsedy Komise bylo dosaženo i dohody týkající se jmenování Catherine Ashtonové novou vysokou představitelkou Unie pro zahraniční věci a bezpečnostní politiku. V souladu s Lisabonskou smlouvou se paní Ashtonová ujme všech svých funkcí, včetně funkce místopředsedkyně Komise, dne 1. prosince. Jako Evropský parlament zaujímá postoj ke všem komisařům, uspořádáte samozřejmě také slyšení s paní Ashtonovou. Pokud je mi známo, zanedlouho se představí Výboru pro zahraniční věci, kde bude rovněž odpovídat na dotazy.
Přípravy na vstup Lisabonské smlouvy v platnost dále pokračovaly, jak bylo předsednictvím podrobně popsáno v říjnové zprávě o aktuálním stavu pro Evropskou radu. Dne 1. prosince bude přijata řada rozhodnutí, která umožní plné zavedení Lisabonské smlouvy, jedná se například o rozhodnutí týkající se změněného jednacího řádu Rady a jednacího řádu Evropské rady. Na prosincovém zasedání Evropské rady předložíme novou zprávu shrnující stávající situaci v otázkách, kterými jsme se zabývali v souvislosti s prováděním a praktickým uplatňováním Lisabonské smlouvy. V těchto oblastech bude zahrnuta i Evropská služba pro vnější činnost. Zpráva bude rovněž obsahovat plán naznačující postup práce v této oblasti.
Moji švédští kolegové, ministryně spravedlnosti Beatrice Asková a ministr pro přistěhovalectví Tobias Billström, zde včera byli a představili Stockholmský program ve velmi dlouhé rozpravě. Nebudu zde proto opakovat, co řekli, ale ráda bych využila této příležitosti a zdůraznila, že Stockholmský program se zaměřuje na konkrétní opatření, která přinášejí zlepšení do běžného života občanů. Obsahuje spolupráci se zeměmi za hranicemi EU. Bezpečnější a otevřenější Evropa vyžaduje skutečný partnerský vztah s našimi partnerskými státy.
Co se týká změny klimatu, zatímco bude pokračovat zasedání Evropské rady, budou se samozřejmě v Kodani konat jednání o klimatu. Tyto otázky jsou důležité pro Evropu a pro budoucnost celé naší planety. Před dvěma týdny předstoupil předseda vlády Fredrik Reinfeldt před Parlament v Bruselu a předložil výsledky říjnového zasedání Evropské rady včetně nejdůležitějších prvků postoje EU před kodaňskou konferencí. Nyní je nezbytné, abychom našim partnerům ve světě jasně ukázali, jak vysoko stavíme tento problém a že poskytneme impuls, který posune vyjednávání kupředu. Švédské předsednictví vloží do této práce veškeré úsilí.
Herman Van Rompuy byl vybrán rozhodnutím na základě všeobecné shody hlav států a vlád. Já toto rozhodnutí vítám a osobně rozhodně podporuji. Herman Van Rompuy si získal obrovský respekt jako předseda vlády Belgie. Přináší s sebou kombinaci instinktivního evropanství Belgie - která byla zakládajícím členem Unie a rovněž vždy stála v předních řadách tohoto evropského projektu - a své osobní schopnosti budovat konsenzus: Přesně ty cenné vlastnosti, které by předseda Evropské rady měl mít.
Těší mne a jsem nanejvýš hrdý, že Catherine Ashtonová byla vybrána za první místopředsedkyni / vysokou představitelku. Podpořil jsem a schválil toto jmenování během zasedání Evropské rady, jak je podle smluv nezbytné. Všichni ji velmi dobře známe jako osobu, která má jak politické schopnosti, tak smysl pro orientaci, které budou zapotřebí při plnění náročného úkolu první vysoké představitelky a místopředsedkyně Komise. Z vlastní zkušenosti s Catherine Ashtonovou jako členkou Komise vás mohu ujistit o její hluboké oddanosti projektu Evropské unie.
Jaké by měly být klíčové signály z Evropské rady? Za prvé, že chceme v Kodani dosáhnout ambiciózní, smysluplné dohody, která hlavně a především stanoví cíl 2° C. To je zásadní. Někdy sledujeme, jak politici a diplomati vyjednávají. Oni - my - spolu vyjednávat můžeme, ale nemůžeme vyjednávat s vědou. Nemůžeme vyjednávat proti přírodním vědám. Nemůžeme vyjednávat v rozporu s doporučením vědců, a toto je minimum: Dosáhnout dohody, která bude v souladu s cílem 2° C. Musíme proto stanovit reálné, účinné cíle pro snížení objemu emisí pro vyspělé země, jakož i podstatná opatření, která podniknou země rozvojové, zejména rychle rostoucí, rozvíjející se ekonomiky. Dohoda rovněž musí být komplexní a zahrnovat veškeré problémy obsažené v plánu z jednání na Bali.
Program, který vzejde z Evropské rady, musí do budoucna stanovit směrodatné priority pro oblast spravedlnosti a vnitřních záležitostí na následující roky a ukázat, jakým způsobem budou tyto priority realizovány. Účinnější respektování základních práv; lepší přístup k soudům; rozhodnější postup proti organizovanému zločinu, obchodování s lidmi a terorismu; účinnější řízení migrace - to vše jsou oblasti, v nichž by měl Stockholmský program stanovit řadu konkrétních kroků, jež nás povedou vpřed. Tyto kroky rovněž vyžadují důslednou spolupráci s našimi partnery ze třetích zemí, o niž jsem odhodlán usilovat v našem společném úsilí o maximalizaci našich globálních zájmů.
Dnes bych v této sněmovně rád ocenil úvodní prohlášení předsedy Van Rumpuye, pro kterého, cituji, "bude obraz Rady vytvořen výsledky její činnosti" a který zastává přístup krok za krokem. Právě pomocí této metody - kterou bych nazval metodou "Jeana Monneta", efektivní činností bez politických póz - určuje skupina Evropské lidové strany (Křesťanských demokratů) své směřování. Právě tato metoda nás přivedla od konfliktů včerejška k dialogu dneška. Byla to tato metoda, která nás přivedla od dlouhého čekání na hranicích k schengenskému prostoru, od měnících se směnných kurzů ke stabilnímu euru. Díky této krok po kroku probíhající integraci Evropy skutečně došlo ke značnému pokroku, což nikdo nemůže popřít.
Jako všichni ostatní mají i členové skupiny PPE své sny, ale rozdíl mezi námi a ostatními spočívá v tom, že se snažíme přeměnit své sny ve skutečnost. Učinili jsme tak ve věci evropské integrace, učinili jsme tak při znovusjednocení a učinili jsme tak rovněž s Lisabonskou smlouvou, která nás přes veškeré své nedostatky zavede o kus dál správným směrem. Právě toto Evropané očekávají, dámy a pánové, nikoli senzační prohlášení jepičí životnosti.
Skutečně předpokládám, že se Rada bude vyvíjet. Očekávám, že se vyvine v transparentnější instituci a že bude ještě těsněji spolupracovat s Parlamentem a Komisí. Očekávám, že ministři přestanou ohlašovat národní vítězství nad svými partnery, jen co se vrátí zpět z Bruselu, a že přestanou vinit Evropu ze všech problémů. A konečně očekávám, že Rada přestane měnit své postoje v závislosti na tom, kdo je právě jejím předsedou. Spolu se skupinou PPE toto vše od prvního stálého předsednictví Rady očekávám. Paní Malmströmová, to se nevztahuje na vás, protože jste již svým státem byla jmenována komisařkou. Proto už nemáte možnost volby, musíte hovořit o Evropě.
jménem skupiny S&D. - (DE) Pane předsedo, dámy a pánové, přítomní i nepřítomní, v uplynulých několika dnech po zasedání Evropské rady jsme hodně diskutovali o lidech a funkcích. Dnes bych znovu rád zaměřil své poznámky k vám, pane Barroso. Je důležité, abychom o lidech a funkcích diskutovali. Co se týče postů, měla naše skupina jednu jasnou prioritu. Řekli jsme, že jako druhá největší skupina v této sněmovně chceme, aby druhá pozice v Komisi, jinými slovy vysoký představitel, který působí jako místopředseda Komise, byla obsazena členem naší strany. Je to proto, že se domníváme, že Komise, která není neutrální organizací ale politickým orgánem, by měla odrážet realitu v tomto Parlamentu. Dosáhli jsme toho, za co jsme bojovali. Vím, že jste usiloval o totéž, a proto bych vám chtěl upřímně poděkovat, navzdory kritice, kterou ode mne ve sněmovně většinou slyšíte.
Samozřejmě nás těší, že Cathy Ashtonová nyní zastává pozici vysoké představitelky. O panu Van Rompuyovi bylo již řečeno dost a já souhlasím s předcházejícími řečníky. Mnohem důležitější však je otázka, za vykonání jakých úkolů budou mít tito lidé zodpovědnost. Nemyslím si, že by evropské občany skutečně zajímalo, jakým způsobem byli pan Van Rompuy a baronka Ashtonová zvoleni. Důležitým problémem však je otázka, jakým způsobem můžeme snížit nezaměstnanost, která v Evropě v současné době neklesá, ale roste. Lidi zajímá otázka, zda jsme skutečně stále schopni zabránit změně klimatu a zda Kodaň skončí úspěchem, nebo fiaskem. To však nestačí. Podle mého názoru o změně klimatu nehovoříme dostatečně. Nediskutujeme dostatečně o tom, že například boj proti změně klimatu a investice do technologií šetrných k životnímu prostředí představují obrovský potenciál tvorby pracovních míst, že zelené technologie představují projekt pro budoucnost a že průmyslová politika a ochrana životního prostředí se vzájemně nevylučují, ale lze je skloubit.
Představy týkající se struktury Komise, které jste zde předložil, ukazují správným směrem. Jedná se o problém, který je třeba vyřešit v Kodani stejným způsobem jako otázku celosvětové zdravotní politiky, otázku, zda by Evropa měla prokázat solidaritu s umírajícím kontinentem, jako je Afrika, boje proti AIDS a zpřístupňování nových zdrojů pro budoucnost. Lze problémy evropské energetické bezpečnosti vyřešit mírovou cestou? Nebo nám na evropských hranicích hrozí zintenzivnění konfliktů vyplývajících z nákupu plynu, ropy a dalších surovin? To je práce pro vysokou představitelku Evropské unie. Otázka zkrocení finančních trhů je hlavním cílem evropské politiky, protože je skutečně nehorázné, když uprostřed fáze, kdy evropští daňoví poplatníci musí vyrovnávat náklady vyplývající z krize, se kasino znovu otevřelo a hazardéři opět cestují po světě. V tomto případě nepotřebujeme debatu o rozdělení postů, ale jasná pravidla pro finanční trhy Evropské unie. To je mnohem důležitější.
Právě proto říkám, ano, Herman Van Rompuy a Cathy Ashtonová byli zvoleni, ale nyní se musí pustit do práce a musí být ustanovena Komise. Proto bych na závěr rád zopakoval své poznámky směrem k panu Barrosovi. My, sociální demokraté, jsme s vámi diskutovali o našich myšlenkách. Jeden z našich požadavků byl splněn k naší spokojenosti, mám na mysli pozici vysoké představitelky. Předpokládáme, že struktura politik vaší Komise v oblasti ochrany životního prostředí, sociálních věcí a financí bude korespondovat s požadavky sociálních demokratů, pokud možno pod vedením sociálnědemokratických komisařů, a pak bude všechno v pořádku.
jménem skupiny ALDE. - Pane předsedo, nebudu se vracet k nominacím z minulého týdne. Řeknu jen, že zprávy byly dobré a špatné. Špatnou zprávou je, že nepředsedal liberál, ale dobrou je, že to byl Belgičan. Jak prohlásil předseda Komise, v Belgii v podstatě panuje celkový konsenzus, rozhodně ohledně evropských záležitostí a ohledně budoucnosti Evropy.
Takže, pane Barroso, nyní doufáme, že budeme mít v co nejbližší době novou Komisi. Já doufám, že v ní bude hodně liberálních komisařů - někdo tvrdí, že jich je tam až příliš, ale podle mne by 50 % bylo dobrých! Domnívám se, že téměř třetina liberálních komisařů je dobré číslo. Každopádně mne těší, že z osmi liberálních komisařů, kteří byli představeni jako kandidáti pro Komisi, jsou čtyři ženy, takže v liberálním zastoupení mužů a žen v Komisi panuje rovnováha.
Druhým bodem je Stockholmský program. V této věci je pro naši skupinu zásadním bodem rovnováha mezi bezpečností a svobodou. Je zřejmé, že musíme chránit občany před terorismem a organizovaným zločinem, ale možná jsme po událostech z 11. září kladli přílišný důraz na bezpečnost a ochranu. Domnívám se, že Stockholmský program - a rovněž filozofie vašeho předsednictví - musí vrátit rovnováhu směrem k respektování základních práv a rovněž k větší otevřenosti společnosti. Podle mého názoru je toto velkou ambicí a tím, co Stockholmský program musí učinit. Podle naší skupiny, skupiny ALDE, je tento program ambicióznější než program z Tampere a Haagský program, ale s významnějším zaměřením na základní práva lidí. Chránit a zavádět bezpečnostní opatření je dobré, ale je třeba tak činit vyváženým způsobem a respektovat přitom základní práva.
Třetím obrovským úkolem nadcházejících dnů je, jak prohlásil předseda Komise, finanční dohled. Pane Barroso, domnívám se, že je asi čím dál jasnější, že v konečném důsledku potřebujeme jeden evropský orgán pro finanční dohled. Je nám zapotřebí kvalitního orgánu pro dohled nad přeshraničními finančními institucemi, který by spojil dohled na mikro a makroúrovni a možná ho i co nejtěsněji propojil s Evropskou centrální bankou - proč ne? A přirozeně i s tím, co se odehrává v Komisi.
Nyní je důležité, aby Rada nezmenšila rozsah návrhů, jež byly nastoleny. Toho se v současné době obávám. V Parlamentu se snažíme prosadit ambicióznější návrhy, ale mám pocit, že v současnosti panuje v Radě pokušení vydat se opačným směrem. Proto je naprosto nezbytné, aby v této záležitosti panovalo mezi Komisí a Parlamentem porozumění, v rámci něhož řekneme Radě: Máme proces spolurozhodování, takže pokud přijdete s návrhy a Rada přijde s návrhy, které budou méně ambiciózní než návrhy Komise, pak v Parlamentu neprojdou. My se pohybujeme opačným směrem.
jménem skupiny Verts/ALE. - (DE) Pane předsedo, pane Barroso, jistě chápete, že mne jako vedoucí politické skupiny v této sněmovně samozřejmě těší, že se nám ženám podařilo zviditelnit ženy v čele Evropské unie. Je nicméně důležité, aby ženy nehrály roli pouze v rámci statistiky. Můžete se na nás spolehnout, že vám pomůžeme pro tyto ženy zajistit vlivné pozice v rámci Komise. Nechceme pouhá symbolická gesta.
Mnoho pozornosti se věnovalo osobám na nejvyšších pozicích, Hermanu Van Rompuyovi a baronce Ashtonové. Poslanci Parlamentu znají baronku Ashtonovou lépe než Hermana Van Rompuye. Při slyšeních budeme mít příležitost je poznat ještě lépe. Doporučovala bych, abyste Hermanu Van Rompuyovi navrhl, aby se setkal s politickými skupinami ve sněmovně, abychom ho lépe poznali. Všichni tvrdí, že jsou na něj Belgičané hrdí. Proč se nezapojí do dobrovolné diskuse s politickými skupinami zde ve sněmovně, abychom se na začátku období, kdy bude svůj úřad zastávat, vzájemně lépe poznali?
Tolik mé ohlédnutí za minulým týdnem. Zanedlouho tu budeme mít příští schůzku na nejvyšší úrovni. Pane Schulzi, nemám pocit, že bychom o Kodani hovořili příliš málo. Z našich diskusí vyvozujeme příliš málo logických závěrů. Tento týden bude Parlament hlasovat o usnesení, které obsahuje vše, co by bylo pro Kodaň správné, pokud věříte Organizaci spojených národů a vědcům. Obyvatelé Evropy v průběhu času tato doporučení postupně opouštějí. Podle mé analýzy spočívá ústřední problém v tom, že ochrana klimatu je vnímána jako zátěž a že nejsou rozpoznány příležitosti, které konzistentní politika v oblasti ochrany klimatu nabízí.
Dalším bodem programu příštího summitu je Lisabonská strategie. Jedním z dlouhodobých úkolů této strategie byla podpora udržitelného rozvoje, ale dosud se nám toho nepodařilo dosáhnout. Rozdílným pilířům Lisabonské strategie se vždy dostávalo různého stupně priority. Ochrana životního prostředí, sociální spravedlnost a udržitelný rozvoj byly vždy odsunuty na okraj kvůli starším, a podle mého názoru překonaným, prioritám vztahujícím se k politikám v oblasti průmyslu, hospodářství či dokonce výzkumu. Pokud chcete na příští vrcholné schůzce rozhodnout, že bychom na jaře měli přijmout revidovanou Lisabonskou strategii, pak nemáme čas na analýzu slabých bodů Lisabonské strategie, která podle mého názoru neuspěla. Proč jsme se dostali do takové katastrofické hospodářské krize? Proč v Evropské unii existuje tolik problémů v sociální oblasti a na trhu práce? Domníváme se, že není dobrý nápad připravovat Lisabonskou strategii a její revizi bez důkladné reflexe, bez sebekritiky a bez skutečného procesu konzultací, po kterém volají například odbory a sociální platforma, protože Lisabonská strategie je velmi důležitá pro všechny z nás a pro budoucnost Evropské unie.
Na závěr bych se ráda zmínila o Stockholmském programu. Podobně jako další velké programy vypadá jako dobrá věc, neustále se to o něm také tvrdí a zdá se, že lidé si to obecně i myslí. Naše skupina má však dojem, že v něm existuje nerovnováha mezi svobodou a bezpečností. S tímto vývojem nesouhlasíme a budeme to zdůrazňovat prostřednictvím příkladu SWIFT. Nezařazení SWIFT do programu bylo vážnou chybou. Pane Barroso, touto provizorní dohodou k problematice SWIFT se snažíte obejít Parlament, přičemž neberete v úvahu obavy týkající se ochrany údajů. To ukazuje, že svoboda a bezpečnost v současné době nejsou v rovnováze.
Avšak po desetiletí, které Evropská unie strávila v posedlosti svými vlastními orgány, se nyní musí znovu vrhnout do práce. Často se říká, že občané našich členských států Evropě nerozumí, a kdyby jí rozuměli, tak by byla oblíbenější. To však nebere do úvahy jeden zásadní bod. Naši občané rozumí až příliš dobře zahleděnosti Evropské unie do sebe sama. Nerozumí však tomu, proč je tolik času, úsilí a zdrojů věnováno institucionálním procesům a tak málo politice, která by skutečně mohla zlepšit jejich život.
Pane předsedo, je mi skutečně líto, že zde dnes dopoledne, jak se zdá, prostor ovládly vnitřní politické záležitosti Spojeného království. Rád bych jasně prohlásil, že se nestydím vůbec za nic, co říká nebo dělá vůdce Konzervativní strany a zejména je nám všem jasné, že jsme vždy naznačovali, že pokud by nedošlo k ratifikaci Lisabonské smlouvy, že bychom ji chtěli Britům předložit k hlasování. Domnívám se, že to je od nás čestný postoj.
Rostoucí nezaměstnanost a chudoba jsou však prvními známkami ještě větší nerovnosti příležitostí, která bude mít významný dopad na příležitosti dosáhnout vzdělání. Musíme hovořit i o tomto tématu. Vyvstává otázka, zda hlavy států a vlád naleznou východiska z krize, ve kterých se spojí evropský koncept integrace se sociálním pokrokem a která budou mít reálný vliv na evropské občany. Namísto strategie pro ukončení programů hospodářské obnovy a povinné konsolidace rozpočtů je nám zapotřebí změny politiky. V tomto ohledu chci zmínit jen tři věci. Za prvé, očekáváme, že Rada učiní prohlášení týkající se jejího postoje ohledně plánů pro strategii na období do roku 2020, která by měla nahradit neúspěšnou Lisabonskou strategii. Inovace a znalosti, boj proti vyloučení, strategie pro zelenou ekonomiku, digitální Evropa - jako seznam hesel to nezní špatně. Nutně však potřebujeme konkrétní návrhy, které popíší, jak toho všeho dosáhnout.
Vystoupala na vrchol, aniž by za sebou zanechala jakoukoli stopu. Představuje součást této postdemokratické doby. Dobře se vdala: Vzala si poradce, přítele a zastánce Tonyho Blaira a byla dosazena do Sněmovny lordů. Za svého působení ve Sněmovně lordů dostala jeden velký úkol a tím bylo prosadit v ní Lisabonskou smlouvu a udělat to tak, aby se zdálo, že jde o něco úplně jiného, než byla ústava EU. Je tedy dobrá v udržování kamenné tváře a ve Sněmovně lordů rázně potlačila jakýkoli pokus uskutečnit mezi obyvateli Spojeného království referendum.
Ale poslechněte si další část. Jde o něco vážnějšího. Cathy Ashtonová byla aktivní členkou Kampaně za jaderné odzbrojení. Byla ve skutečnosti pokladní této kampaně v době, kdy Kampaň za jaderné odzbrojení dostávala obrovské dary, a odmítala odhalit jejich zdroj. Je pouze známo, že tyto dary získal muž jménem Will Howard, který byl členem Komunistické strany Velké Británie. Popře baronka Ashtonová, že v době, kdy byla pokladní, získávala prostředky od organizací, které nesouhlasí se západním kapitalismem a demokracií? Tuto otázku je třeba položit.
Tak tedy máme dva trpaslíky. Nemastní neslaní povedou nemastné neslané, ale já neoslavuji, protože budou prosazovat plány na politickou unii, a i když si snad naši vedoucí představitelé pro tuto chvíli zachovali tvář na mezinárodní scéně, zradili všichni své národní demokracie. Je tu Evropský stát. Kvůli této Lisabonské smlouvě nás očekává lavina nových právních předpisů, a já v srdci nemám žádné pochyby, že ve Spojeném království se musí konat řádné, svobodné, spravedlivé referendum, které rozhodne, zda zůstaneme součástí této Unie, nebo ne. Doufám a modlím se, abychom si zvolili odchod, ale každopádně je třeba se lidí zeptat.
Pane předsedo, při veškeré úctě mám pocit, že vážená paní poslankyně naprosto nepochopila základní myšlenku, protože dvakrát řekla "lidé, kteří byli minulý týden zvoleni." Oni zvoleni nebyli. To se tu snažím říct, a v případě baronky Ashtonové jde o to, že nikdy v životě nebyla zvolena do žádného veřejného úřadu. Ujme se ohromně mocného úřadu a lidé v Evropě, Británii a nikde jinde nemají možnost ji pohnat k odpovědnosti a odvolat ji z úřadu, a to je ten základní problém celé Evropské unie. Jde o problém byrokracie versus demokracie. Vše se vydalo strašně, strašně špatným směrem.
(DE) Pane předsedo, po všem tom vzrušení je nám možná zapotřebí střízlivějšího přístupu. Rozvíjející se ekonomiky prahnoucí po energii a rozmařilé průmyslové státy nebyly připraveny plnit dokonce ani Kjótský protokol. Mám proto pochyby, zda se něco změní po kodaňské konferenci. Účelnost obchodování s povolenkami je rovněž pochybná, přičemž jsou na toto vynakládány milióny, zatímco skutečné alternativy jako například obnovitelné zdroje energie jsou odbývány drobnými. To nesmí vést k tomu, aby se propagovaly jaderné elektrárny jako alternativa v duchu Kjótského protokolu.
Další naléhavá krize, jmenovitě závody v dotacích pro krachující automobilku Opel, představuje stejně výbušný problém. Znamení, jako byl pokles objednávek, nebyla brána vážně a Evropská unie pravděpodobně rovněž přispěla k úpadku kdysi kvetoucího odvětví záplavou předpisů. Poučení, které si z toho musíme vzít, je, že v budoucnu musíme nastavit základní podmínky, které lze naplánovat a předvídat, pro všechna odvětví, a dokud nepřipravíme propracované plány, tak je nezodpovědné sypat na problémy miliardy eur z kapes evropských daňových poplatníků. Je třeba přinejmenším zajistit, aby tyto peníze neproudily do USA. Dále je třeba zavést pravidla pro splácení.
Když už nic jiného, tak by na nadcházejícím jednání mělo být možno položit základy pro finalizaci "transparentního" evropského občana. Stockholmský program dává lidem méně práv, nikoli více, protože nemohou kontrolovat, jak jsou údaje využívány. Nikde se neobjevuje známka toho, že by končilo monitorování cestujících, nebyla vyřešena kontroverzní otázka ochrany údajů a pokud chceme zavést evropský azylový systém, pak bychom podle mého názoru měli používat nejpřísnější kritéria, jako jsou například ta platná v Dánsku.
úřadující předsedkyně Rady. - (SV) Pane předsedo, děkuji vedoucím politických skupin za velmi podnětné příspěvky. Valná většina, byť ne všichni, se zdá být podobně jako švédské předsednictví potěšena, že jsme dokázali úspěšně provést jmenování Hermana Van Rompuye a Catherine Ashtonové. Oba přispívají k soudržnosti, stabilitě a lepší koordinaci Evropské unie, což je nezbytné, pokud máme být schopni zaměřit na velké výzvy, které přesahují šestiměsíční předsednická období. Domnívám se, že je to dobře.
V nadcházejícím období před evropskou vrcholnou schůzkou existují tři hlavní oblasti, v nichž chce švédské předsednictví spolu s vámi a s pomocí Komise dosáhnout pokroku. Otázka klimatu, v souvislosti s kterou děláme maximum, abychom dosáhli ambiciózní politické dohody s časovým rozvrhem tak, aby se tato nakonec mohla stát právně závaznou. S výsledkem jednání v Kodani a tím, co bude následovat, budeme muset žít velmi dlouho, a musíme postupně změnit naši společnost, aby se začala ve vztahu ke klimatu chovat chytřeji.
Pokud jde o otázky pana Verhofstadta ve věci dohledu, těší mne, že v této věci přece jen postupujeme kupředu. Dosavadní problém s finančním dohledem spočíval v tom, že se příliš zaměřoval na jednotlivé podniky, a málo na finanční systém jako celek. Spolupráce mezi orgány finančního dohledu také nefungovala. S ustanovením nových evropských orgánů finančního dohledu se s tímto problémem dokážeme vypořádat. Jejich pohled bude zastřešující a budou spolupracovat na širší bázi. Budou samozřejmě také odpovědné Radě a Evropskému parlamentu. Další podrobnosti této záležitosti budou probírány na zasedání Rady ECOFIN 2. prosince, kde doufám dojde k dalšímu pokroku.
A na závěr ve věci Stockholmského programu: Jedná se o velmi významné rozhodnutí, se kterým rovněž budeme muset žít velmi dlouho a na něž bude mít Evropský parlament v budoucnu obrovský vliv. Jak mnozí z vás prohlásili, podstatou bude nalézt řešení na závažné problémy, před kterými stojíme v souvislosti s přeshraniční kriminalitou, obchodováním s lidmi a hrozbou terorismu, a jejich vyvážení s politikou, jejímž středem je občan a která zajišťuje respekt vůči soukromí jednotlivců.
Tento systém tedy již zachránil řadu životů v Evropě i jinde. Hovoříme tu o nanejvýš závažné záležitosti. Naprosto souhlasím s tím, že celý boj proti terorismu je třeba vést při plném respektování základních práv a záruk pro naše otevřené, svobodné společnosti. My jsme byli první, kdo prezidentu Bushovi řekl, že musí uzavřít Guantánamo - my, Evropané. A za tím si stojíme. Zároveň však musíme dbát na to, abychom zůstali v boji proti terorismu jednotni a odhodláni.
A konečně, jelikož tolik z vás hovořilo - a já vám za vaše poznámky děkuji - o rovnováze mezi pohlavími, která je velmi důležitá pro mne, pro Komisi a evropské orgány: Dovolte mi upozornit, že dnes po desáté ctíme Mezinárodní den proti násilí na ženách. Domnívám se, že jde o záležitost, v níž v Evropě musíme něco udělat. V Evropě bohužel stále existuje množství případů, v nichž jsou ženy obětí útoků svých mužských společníků, současných nebo bývalých. Rád bych této příležitosti využil k demonstraci našeho odhodlání zabývat se touto záležitostí, která existuje i v evropské společnosti.
Rád bych se tomuto trendu postavil. Pan Verhofstadt nikdy nemluvil pravdivěji, než když prohlásil, že sklenici lze považovat za poloplnou nebo poloprázdnou. Proto by mě zajímaly důvody Rady, které ji vedly k výběru těchto jednotlivců. Domnívám se, že v pozadí těchto důvodů bylo Společenství, a pokusím se vysvětlit, co tím myslím. Volba odcházející členky Evropské komise do funkce evropské ministryně zahraničí vysílá jasný signál: Totiž, že záměrem je vést zahraniční politiku Společenství a nikoli zahraniční politiku, která zvláště sleduje filozofii nějakého konkrétního jednotlivého státu. Co se tedy mne týče, důležitou zprávou pro mne není, že paní Ashtonová je Britka, ale že přichází z Komise. Jinými slovy, že v otázkách zahraniční politiky zastává postoj Společenství, který není spojen se specifickým pohledem jednoho státu.
(ES) Pane předsedající, včera jsem se ujal slova při plenárním zasedání, abych zdůraznil význam Stockholmského programu, který bude na programu zasedání Evropské rady dne 10. prosince. Učinil jsem tak proto, abych obrátil pozornost k jeho obsahu a zejména vyzval k co nejširší parlamentní podpoře pokroku ve věci zprávy, kterou společně vypracovaly tři výbory. Hovořím o Výboru pro právní záležitosti, Výboru pro občanské svobody, spravedlnost a vnitřní věci a Výboru pro ústavní záležitosti. Včera jsem se proto zaměřil na význam vytvoření Evropy pro občany a trhu.
Bude posílen zejména v oblasti svobody, bezpečnosti a spravedlnosti a prostřednictvím akčního plánu, který má být schválen během španělského předsednictví. Je tomu tak proto, že článek 17 Smlouvy o Evropské unii a článek 295 Smlouvy o fungování Evropské unie vyžadují spolupráci tohoto druhu. Tyto články nás vyzývají, abychom se zapojili do meziinstitucionální spolupráce, a požadují, abychom dosáhli meziinstitucionální dohody ze účelem společného vypracování strategie pro provádění Lisabonské smlouvy. Dále se po nás požaduje, abychom tak činili v souladu s principy maximální transparentnosti, subsidiarity a spolupráce s národními parlamenty. Ty se proto zapojí do vývoje lisabonské agendy.
To znamená, že nás čeká ještě tvrdší práce. Nebudeme mít život snazší. Naopak, bude ještě komplikovanější. Budeme také muset uskutečnit proces hodnocení, abychom se poučili z této zkušenosti. Hlavním cílem této činnosti je zajistit, že budeme jednat v souladu s evropským modelem a se základními právy. Evropský parlament se rovněž bude muset více angažovat v oblasti ochrany údajů. Mám tím na mysli opatření v návaznosti na dohodu SWIFT, o níž se tu dnes hovořilo a která je tak důležitá v kontextu našich bilaterálních vztahů se Spojenými státy.
V tomto kontextu bych se rád krátce zmínil o dvou bodech, které byly předmětem této rozpravy. Prvním bodem je předseda Rady. Pane Barroso, právě jste prohlásil že chcete pracovat v tandemu s Hermanem Van Rompuyem. Myslím, že je to velmi dobrá myšlenka. Je to správné, měl byste s Radou spolupracovat. Rád bych však jasně řekl jednu věc: Předseda Rady nezodpovídá Evropskému ani žádnému jinému parlamentu. To znamená, že vy ve své funkci předsedy Komise jste legitimní demokratickou institucí a legitimním demokratickým předsedou Evropy. Proto rozhodně pracujte v tandemu, ale zajistěte prosím, abyste v tandemu seděl vpředu a ovládal řidítka.
Má druhá poznámka se týká toho, že představitelka Rady prohlásila, že Cathy Ashtonová se ujme jak úřadu vysoké představitelky, tak úřadu místopředsedkyně Komise dne 1. prosince 2009. Především jde pouze o jeden úřad - vysoká představitelka, místopředsedkyně Komise - a za druhé se nemůže ujmout úřadu bez souhlasu Parlamentu. Od 1. prosince se první Barrosova Komise ocitne v právní zemi nikoho mezi koncem smlouvy z Nice a počátkem Lisabonské smlouvy. Cathy Ashtonová se plně ujme úřadu teprve, až na konci ledna 2010 získá souhlas Parlamentu.
Mnozí voliči mají pocit, že Evropa je stále stejně daleko, a tento problém musíme naléhavě řešit. Všichni jsme neměli referendum a možnost vyjádřit se k budoucímu vývoji Evropy, nicméně napříč Evropskou unií probíhají změny, které mají přímý dopad na naši práci při řešení výzev, které nás očekávají, a otázek, které tu již byly zmíněny - nezaměstnanosti, sociálních práv, hospodářské regulace, boje s terorismem, míru a spravedlnosti - a já jsem hrdá, že shodou okolností mluvím i jako předsedkyně Kampaně za jaderné odzbrojení ve Walesu.
(EL) Pane předsedající, příští Rada stane před důležitou otázkou, otázkou rozšíření. Hovoříme-li o rozšíření, je zřejmé, že významnou kapitolou je v tomto ohledu i Turecko. My, Kypr i moje strana - a to bych zde v Evropském parlamentu rád jasně prohlásil - rozhodně podporujeme vstup Turecka do Evropské unie. Nikdy ovšem nepřestaneme opakovat, že k tomuto vstupu nemůže dojít, pokud Turecko nesplní, tak jako tomu bylo u všech přistupujících zemí, své závazky, které učinilo vůči Kypru a Evropské unii.
V současnosti na Kypru probíhají rozhovory mezi oběma vůdci, a pokud bude dosaženo řešení, stane se symbolem vítězství pro celou Evropskou unii. Toto vítězství povzbudí Evropskou unii, aby zaujala své místo v moderním světě. Musíme si však na rovinu říci pravdu, a pravdou je, že 40 000 tureckých vojáků okupuje polovinu Kypru, údajně aby chránili 80 000 kyperských Turků. To představuje dva turecké vojáky před každým domem kyperských Turků. Nevím o žádném poslanci Evropského parlamentu, který by byl takto chráněn. Hovoříme tedy o izolaci kyperských Turků, a my se otevřeně zasazujeme o odstranění této izolace kyperských Turků okupační armádou.
(HU) Nedávno došlo v souladu s Lisabonskou smlouvou ke dvěma velmi významným personálním rozhodnutím. Evropská unie má nyní stálého předsedu a vysokou představitelku pro zahraniční věci. Jsou pro nás tato personální rozhodnutí v nějakém smyslu signálem? Rozhodně ano. V této sněmovně často hovoříme o rovnováze mezi Evropskou komisí, Radou a Parlamentem. Podle mého názoru zde existuje nerovnováha, neboť vláda Evropské unie, Komise, má monopol na iniciování legislativy. V některých případech jedná téměř jako soudce. Drží v rukou hlavní pravomoci, zatímco my v této sněmovně poskytujeme formální známku demokracie. Lisabonská smlouva blíže nespecifikuje úkoly stálého předsedy. Ty budou samozřejmě záviset na charismatu a odhodlání osoby, která bude tuto pozici zastávat. Rozhodnutí lze interpretovat tak, že pravomoci a kontrola by měly zůstat - podle vašich slov - Komisi, která zastupuje nadnárodní společný zájem. My však říkáme, že zůstaly v rukou hlavy impéria, které centrálně řídí životy 500 milionů lidí.
(EL) Pane předsedající, je důležité, že Lisabonská smlouva konečně vstoupila v platnost. Evropští občané po deset let sledovali, jak Evropská unie nedokázala nalézt způsoby jak zajistit, aby po rozšíření, při němž přistoupilo dvanáct nových členských států, její instituce účinně fungovaly. Dnes se však situace změnila. Máme předsedu Rady - a všichni nás ujišťují, že se jedná o osobu, která bude usilovat o konsenzus a dohodu - a máme rovněž vysokou představitelku pro zahraniční věci.
Hodnocení ex ante, zda jsou, či nejsou vhodní v porovnání s těmi, jejichž jména kolovala před jmenováním, či v porovnání s těmi, kteří se na dané záležitosti údajně specializují, je nepodstatné. Podstatné je, jakým způsobem bude smlouva uplatňována. Obrovský význam zde bude mít spolupráce mezi Evropskou komisí a Evropským parlamentem. Došlo k posílení role Parlamentu, ale aby došlo k jeho zásadnímu posílení a aby to evropští občané zpozorovali, musí Evropská komise naléhavě vznášet dotazy, vzhledem k tomu, že jí přísluší iniciativa v Evropské radě.
Podle mého názoru se za otázkou jmen a funkcí ve skutečnosti skrývá klíčový problém států. Dovolte mi vysvětlit, co mám na mysli. Jsme svědky toho, co by mohlo být nejčernější noční můrou těch, kteří hlásali ideál Evropského společenství a svou touhu po jednotě. Tehdy se věřilo, že kořeny Unie je třeba nalézt v legitimitě státu a že její budoucnost leží v překonání národní sobeckosti. Napětí mezi dvěmi protikladnými směry, které je někdy bolestné, často plodí originální mechanismy, ale především slouží politickému přístupu, který ve světě nemá obdoby.
Tímto projevem se nechci, jak jste asi pochopili, vrátit k pronášení soudů o pouhých záměrech. Raději vám připomenu práva a povinnosti nás, poslanců Evropského parlamentu. Naší povinností je vyjádřit pochybnosti o neproniknutelném dohadování, které provází jmenování do těchto funkcí, jež vyplývají z Lisabonské smlouvy. Naší povinností v budoucnu bude přinutit Radu k ukončení tohoto nedemokratického, zastaralého způsobu jmenování, který posiluje názor, že se Evropa při svém budování odděluje od svých lidů.
Po těchto slovech se nyní zmíním o řadě bodů. Především otázka jmenování. Nezpochybňuji osoby, zpochybňuji postupy. Rovněž upřímně doufám, že se věci odehrály tímto způsobem naposledy. Evropané očekávali transparentnost, demokracii a jasnou debatu, ale v podstatě se jim dostalo záhadnosti a jednání na poslední chvíli, která probíhala za zavřenými dveřmi Evropské rady. To se už nesmí opakovat a já se domnívám, že bude na Parlamentu, aby pro budoucnost navrhl nové postupy a nová pravidla.
Co se týká změny klimatu, přála bych si, aby Evropská unie po Kodani hovořila jednotně a konala společně, ať už bude rozsah výsledné dohody konference jakýkoli. Pokročme vpřed! Usilujme o skutečné třicetiprocentní snížení emisí skleníkových plynů! Když říkám "skutečné", mám tím na mysli, že jednoho dne bude zapotřebí nastolit otázku výjimek a obchodování s emisemi. Udělejme krok kupředu a učiňme pevné finanční závazky vůči rozvojovým zemím. Dlužíme jim to.
(LV) Děkuji vám, pane předsedající. V minulém týdnu zažila evropská společnost dvě události. Fotbalová společnost viděla, jak rozhodčí vybral tým, který se bude účastnit závěrečného turnaje Mistrovství světa, zatímco celá společnost neviděla nebo nechápala, jak a proč určití arbitři vybrali šampióny do evropských úřadů. Když se však zeptáte nájemníků Bílého domu či Kremlu, komu v budoucnu zavolají, odpověď bude znít, že stejným lidem jako v minulosti. Co se týká prosincových opatření Rady, rád bych vzhledem k situaci v oblasti hospodářství, financí a zaměstnanosti vyzval švédské předsednictví, aby v těchto ohledech nezapomnělo na dobře známou situaci pobaltských států. Vzhledem k agresivním investicím, které do nich směřovaly, byly tyto země nuceny se zoufale držet těsně stanoveného, pro investory výhodného směnného kurzu svých národních měn vůči euru. V reálu do znamená devalvaci hospodářství, takže obyvatelé pobaltských zemí se stávají mistry v úrovni nezaměstnanosti, zatímco jejich společnost demograficky krvácí. O jaké evropské solidaritě můžeme vykládat našim občanům, když jejich sociální a hospodářská situace zaostává za evropským průměrem ještě více než před vstupem do Evropské unie?
(BG) Vstup Lisabonské smlouvy v platnost by měl do rozhodovacího procesu vnést větší transparentnost, více demokracie a větší účinnost. Jak si však všichni dobře uvědomujeme, účinnost a demokracie nekráčí vždy ruku v ruce, zejména pokud chybí koordinace mezi orgány a vztahy s občany. Není pochyb o tom, že je demokratičtější nalézt vhodný způsob, jak evropské občany zapojit do volby předsedy Rady, aby se Evropská unie skutečně přiblížila svým občanům. Domnívám se, že to bude úkol do budoucnosti. Přes to všechno přeji jmenovanému předsedovi Rady a vysoké představitelce mnoho úspěchů.
Co se týká nadcházejícího zasedání Rady ve dnech 10. a 11. prosince, skutečně doufám, že na něm dojde ke schválení ambiciózního programu ve věci institucionálních otázek souvisejících s Lisabonskou smlouvou. Mám na mysli Evropskou službu pro vnější činnost. Musí nám být jasně vysvětleno její složení, právní status a pravomoci. V tomto smyslu hlasuje Parlament o svém postoji ke zprávě pana Broka. Od Rady rovněž očekávám jasné vysvětlení ohledně výsledků koordinačních strategií, které jsou uplatňovány a navrhovány pro překonání krize, včetně jakéhokoli balíčku hospodářských a finančních opatření. Zejména by mne zajímal názor Rady na budoucí evropské orgány finančního dohledu, které by napříště měly snížit riziko finančních poklesků, jež zásadním způsobem přispěly k současné krizi.
Očekávám také, že uslyším rozhodnutí Rady o dalších důležitých bodech, jako je například integrovaná polisabonská strategie, o které jsme slyšeli, že má být přijata v březnu 2010. Doufám, že se Parlament v této strategii chopí aktivní role. Středobodem této strategie musí být evropští občané. Vytváření pracovních příležitostí prostřednictvím investic, výzkumu, inovací, zelených technologií a ekologické účinnosti se musí stát faktorem, který bude přispívat k udržitelnému hospodářskému rozvoji, nikoli naopak. Co se týká Stockholmské strategie, byl bych samozřejmě rád, aby rovněž došlo k co nejrychlejšímu rozšíření schengenského prostoru tak, aby zahrnoval Bulharsko a Rumunsko. Děkuji vám a přeji hodně úspěchů na zasedání.
(PL) Pane předsedající, nadcházející vrcholné schůzce Evropské rady bude stále dominovat téma nedávné volby předsedy Rady a hlavy evropské diplomacie. Pro mnohé představovalo překvapení nejen zvolení těchto konkrétních osob, ale i nejasné stanovení jejich povinností. Dlouho se nám tvrdilo, že nová Lisabonská smlouva přinese zlepšení práce EU, ale nyní, na samém počátku se ukazuje, že vyvolává konflikty kvůli personálním otázkám. Ani jeden z kandidátů nepředstavil žádný program, což je v ostrém kontrastu například s panem Barrosem, který před svým zvolením program představil.
Dalším úkolem nyní bude ustanovit diplomatickou službu Evropské unie. Domnívám se, že při zřizování této služby je třeba mít na paměti jeden ohled - a já žádám švédské předsednictví a konkrétně Cecilii Malmströmovou, aby stran zahraniční služby věnovali pozornost tomuto - nové členské státy mají extrémně nízké zastoupení v generálním ředitelství pro vnější vztahy a generálním ředitelství pro rozšíření. Při přidělování národních kvót členským státům je třeba brát do úvahy skutečnost, že nové členské státy jsou v těchto dvou generálních ředitelstvích v podstatě sotva zastoupeny. Nemělo by tedy docházet k diskriminaci, protože pokud má diplomatická služba nabýt v očích lidí důvěryhodnosti, pak je třeba věnovat pozornost tomuto proporciálnímu zastoupení. Uplatnění proporcionality a rovného zacházení v diplomatické službě je velmi důležité. Je to v našem společném zájmu.
Duch Lisabonské smlouvy, o niž jsme tak těžce usilovali, by býval nebyl zrazen, kdyby byl post předsedy svěřen Jean-Claudu Junckerovi, neochvějnému Evropanovi, výbornému učiteli a proevropskému nadšenci s vynikajícími zkušenostmi a odborností. Jen těžko lze nalézt někoho, kdo v sobě ztělesňuje tolik kvalit. Nebylo nám dosud vysvětleno, jakou tyto nezpochybnitelné kvality, jak se zdá, představovaly překážku pro jeho zvolení. Nejsem jediný, kdo by chtěl slyšet vysvětlení této záležitosti.
Druhé zamyšlení se týká role Parlamentu. Toto je naposled, kdy Parlament zasedá v tomto plénu se starými pravomocemi. Tento parlament se zrodil před padesáti lety a jeho poslanci byli jmenováni národními parlamenty. Dnes je to parlament, který s Radou ministrů sdílí pravomoci rozhodovat, vytvářet předpisy a navrhovat legislativu. Domnívám se, že to povede k vytváření evropských právních předpisů, které budou lépe odrážet zájmy občanů. Tento Parlament se bude snažit ve svých zákonech hájit zájmy občanů.
(DE) Pane předsedající, dámy a pánové, pro mne, pro nás všechny a pro celou Evropskou unii existuje jedna jasná budoucí priorita, a tou je pracovní trh. Musíme věnovat mnohem, mnohem více pozornosti vytváření nových pracovních příležitostí a uchování již existujících. Tato velmi důležitá oblast se může stát klíčem k vytvoření úspěšné a udržitelné Evropy, a podle mého názoru docházelo v uplynulých měsících k jejímu vážnému zanedbávání. Musíme si uvědomit, že nízká úroveň nezaměstnanosti má pozitivní vliv na mnoho dalších oblastí. Ujistěme se, že tlačíme na správném místě.
Dále bych rád řekl, že nechápu, proč mnozí řečníci ve sněmovně kritizují, že někteří evropští politici se netěší před svým zvolením celosvětové slávě. Proč by měli být slavní? Jako Evropané musíme mít dostatečné sebevědomí říci, kdo se nám líbí, o kom si myslíme, že je vhodný, a pak tyto lidi zvolit, a nikoli se rozhodovat na základě toho, zda o nich někdo jiný už slyšel či zda vyhovují našim partnerům ve světě. Jakýkoli jiný postoj by byl absurdní stejně jako mnoho projevů od řady lidí kteří, pokud jsou vůbec přítomni, se skrývají za svými pestrobarevnými prapory.
Není to však pouze dar od Boha. Musíme vyvinout odhodlané úsilí, abychom získali pro náš evropský projekt přidanou hodnotu. Především se otevřela cesta pro společné evropské politiky. Už neexistují žádné formální výmluvy, proč se jim vyhýbat. Nyní je na Radě, aby zahájila ráznou společnou zahraniční, bezpečnostní a energetickou politiku, která by se mohla stát skutečně důvěryhodnou pro naše partnery. Jedním z nejnaléhavějších úkolů bude dokončení jednotného energetického trhu, rozvoj celoevropských sítí pro dodávky energie a jejích zásobníků a uskutečňování doložky solidarity v oblasti energetiky.
Od zavedení Lisabonské smlouvy očekáváme především efektivnější Evropskou unii, která bude schopna provést další rozšíření a přinést výhody občanům i členským státům. Očekáváme, že přinese nový počátek společného trhu tím, že překlene propast mezi politickou a hospodářskou integrací. Rádi bychom, aby jmenování nové Evropské komise proběhlo za ctění Evropského parlamentu a jeho práv a aby se při něm uplatnila nová role vnitrostátních parlamentů při současném zachování principu subsidiarity a diskuse o tom, jakým způsobem Evropu po Lisabonu dále budovat. Praktické provádění Lisabonské smlouvy však znamená uznat, že solidarita a energetická politika se řídí také současnou legislativou, jako například nařízením o zajištění bezpečnosti dodávek plynu.
Snad jediná věc, která mne osobně mrzí, je, že žádnou z těchto funkcí nezískal představitel pocházející z nových členských států, ale snad to bude možné příště. Každopádně bych chtěl poděkovat všem kandidátům ze své oblasti, zejména estonskému prezidentu Toomasi Hendriku Ilvesovi a lotyšské prezidentce Vaiře Vīķe-Freibergové. Domnívám se však, že bychom se nyní měli zabývat podstatnou prací a přestat se už zaobírat personálními otázkami.
Dalším důležitým bodem, o kterém chci pohovořit, je řešení finanční krize, které Rada, pokud se nemýlím, učinila jednou z priorit. Evropští občané od nás očekávají, že budeme řešit problém nezaměstnanosti a balíčku opatření pro finanční dohled. V tomto směru bude velmi důležité, jaká bude nová Komise a jak efektivně bude pracovat. To platí i pro mou vlast Estonsko, protože pro nás je nejpřirozenějším cílem snaha zajistit hospodářský růst, abychom se mohli stát plnoprávným členem eurozóny, k čemuž jsme se velmi přiblížili, protože je značná šance, že splníme maastrichtská kritéria. Děkuji.
Nové institucionální uspořádání bylo přijato, aby se rozhodování přiblížilo občanům a aby bylo jednodušší, demokratičtější, transparentnější a efektivnější. V tomto ohledu jsme vyslechli spoustu slov o silné Evropě. Zásadní otázka, kterou si musíme položit, však zní, jaký koncept síly bychom měli rozvíjet či na jakých základech chceme silnou Evropu vybudovat. Síla a úspěch Evropy doposud vycházely ze dvou klíčových myšlenek zakladatelů jednotné Evropy: Prvním z nich byla úcta k lidské důstojnosti a druhou spolupráce. To znamená, že při úsilí o zajištění svých zájmů bychom rovněž měli brát ohled na ostatní, ať už se jedná o jednotlivce, národy, menšiny či státy.
Dnes si tedy s veškerou vážností musíme znovu položit otázku, co znamená úcta k lidské důstojnosti a co znamená učinit lidskou bytost středem našeho uvažování. Tato otázka se velmi úzce dotýká Stockholmského programu. Mnozí z vás upozorňovali na základní svobody a na potřebu jejich ochrany, ale zdá se, že máme celkem rozdílné názory na to, kde vlastně lidská práva začínají. Doufám, že se dokážeme shodnout alespoň na tom, že lidská práva začínají před tím, než je někomu uděleno občanství dané země.
(SV) Pane předsedající, jsme svědky kritiky, že do vrcholných úřadů EU byli jmenováni dva poměrně neznámí politici . Myslím si, že je to kritika nespravedlivá. Přinejmenším zde v Parlamentu jsme poznali, že paní Ashtonová je výbornou vůdkyní. Kritiku je však třeba řešit, protože mnozí nyní docházejí k závěru, že členské státy chtějí, aby EU fungovala prostě jako orgán pro mezivládní koordinaci, nikoli jako samostatná politická úroveň s úkolem hledat společná řešení pro podstatné výzvy, jako je hospodářský růst, mír a ochrana životního prostředí. Kdyby to byla pravda, pak by to bylo absurdní.
Na tomto pozadí je znepokojující, že Rada a Komise tak obtížně dokazovaly schopnost jednat ve věci jedné z největších vnitřních výzev, které EU čelí, konkrétně ve věci reformy dlouhodobého rozpočtu EU. Musíme nyní poskytnout nezbytné zdroje pro investice na vnitřním trhu. Jedná se o dopravu a energetickou infrastrukturu. Musíme poskytnout prostředky nezbytné k podpoře toho, co prohlašujeme v nové Lisabonské strategii s výhledem do roku 2020. Musíme vyřešit otázku financování boje se změnou klimatu alespoň částečně prostřednictvím rozpočtu EU a musíme se připravit na nadcházející rozšíření.
O panu Van Rompuyovi se prohlašovalo, že je budovatel konsenzu a efektivní vyjednávač, jako kdyby to snad byly negativní přívlastky. To jsou velmi významné schopnosti pro dnešní dobu. Co chceme? Nějakého guru prezidentského stylu, který se naparuje na světové scéně a působí potíže? Ničitele, rozvraceče? Ne, potřebujeme dobrého, efektivního, rozumného předsedu a domnívám se, že právě to jsme dostali. Přeji mu mnoho zdaru.
Domnívám se, že některé poznámky, které tu naneštěstí pronesl pan Farage, přesáhly únosnou míru, ale už začínám chápat, že pan Farage připomíná dlouhohrající desku. Neustále opakuje stejnou politickou agendu jdoucí zpět k dobám hesla "Vládni, Británie" a bojů mezi státy. Ty doby už skončily. Evropská unie je největší mírový proces v dějinách. Bude tomu tak i nadále a my poslanci musíme tvrdě pracovat, aby tomu tak bylo i v nadcházejícím období.
(HU) Pane předsedající, kodaňská konference je čtvrtým bodem na programu zasedání Evropské rady. V dosažení jednotného postoje v této oblasti brání Evropské unii dva významné kontroverzní body. První se týká prodeje kvót na emise oxidu uhličitého po roce 2012. Komise a některé staré členské státy EU chtějí prodej kvót po 2012 zakázat. Devět zemí - Česká republika, Polsko, Maďarsko, Rumunsko, tři pobaltské státy, Slovensko a Bulharsko - však trvá na možnosti prodávat své kvóty i po tomto roce.
Zmíněné země, včetně Maďarska, buď splnily, nesplnily, nebo překročily své závazky z Kjóta. Například Maďarsko, které se zavázalo k 8% snížení, dosáhlo snížení 23 %. Právě proto považuje postoj Komise za naprosto nepřijatelný a co nejdůrazněji trvá na možnosti obchodovat s kvótami oxidu uhličitého i po roce 2012. Rád bych vyzval kolegy poslance z Bulharska, Polska, České republiky, Slovenska a pobaltských států, aby bez ohledu na stranickou příslušnost zastávali stejně rozhodně tentýž postoj.
Koná se poslední zasedání podle Smlouvy z Nice a hovoříme o prvním zasedání podle Lisabonské smlouvy. Tento kvantový skok, tato změna, nová kapitola se musí projevit i na první vrcholné schůzce. Evropa se změnila. Skončila doufám diskuse o orgánech i o personálním obsazení. Přecházíme nyní k vytváření politiky v rámci nového kontextu. Dojde k posílení práv občanů a parlamentů, posílí se schopnost Evropské unie a jejích orgánů jednat a všechny tři naše orgány získají pravomoci, které nám usnadní zastupování našeho kontinentu ve světě.
Na papír lze napsat cokoli. Zda se nám však podaří přesvědčit občany, že máme politickou vůli jednat, formulovat nové cíle a zapojit do projektu občany, to bude záležet na všech těch zasedáních, jež se budou konat v následujících několika týdnech. Očekávám, že vrcholná schůzka přinese novou dynamiku, nový pocit zodpovědnosti a serióznější přístup k řešení nejrůznějších témat. V uplynulých dnech jsme byli svědky hledání nejmenšího společného jmenovatele: nacionalizace a politizace. Lisabonská smlouva naopak vyzývá k evropeizaci a tvorbě politik.
Proto očekávám, že budeme vědět, co udělat s modelem sociálně tržního hospodářství. Jak se vypořádáme s finanční a hospodářskou krizí? Nemůžeme postupovat prostřednictvím obrany existujících práv, ale hledáním globálních řešení. Očekávám rovněž, že přezkoumáme naše finance. Musíme nezbytně vědět, kolik musíme na naše politiky vynaložit peněz. Na vrcholné schůzce musí být zodpovědnost za tento finanční přezkum přesunuta na Komisi. Musíme vážně, upřímně a otevřeně diskutovat o nejrůznějších tématech a stanovit si nové cíle. Přeji vám všem hodně úspěchů.
Mnozí se obávají, že malé členské státy EU, například má vlast Rakousko, budou mít menší vliv, protože velké státy budou mít díky novým způsobům hlasování možnost o všem rozhodovat. Lidé mají rovněž pocit, že volba osob do vrcholných úřadů Evropské unie byla založena na nejchatrnějším a nejmenším společném jmenovateli. To není nic proti osobním kvalitám pana Van Rompuye a baronky Ashtonové. Lidé si však uvědomují, že procesu scházela demokratická volba.
(PL) Pane předsedající, nejdůležitější prací švédského předsednictví byla více než cokoli jiného Lisabonská smlouva, díky které se pro Evropu otevírají nové možnosti. Musíme vypracovat plán pro její zavedení. Obsazení úřadů je pouhým počátkem. Za druhé, musíme přijmout plán hospodářské obnovy. Musíme mít na paměti nejen pomoc bankám, ale i pomoc obyčejným lidem, zejména v oblasti omezování nezaměstnanosti. Za třetí, pracujeme na strategii boje proti změně klimatu - a to je dobře. Rozhodujeme se, co by se v této oblasti mělo udělat, ale mějme na paměti, že co se týká finanční podpory, je na prvním místě boj s hospodářskou krizí. Za čtvrté, Stockholmský program znamená bezpečnou, otevřenou Evropu, Evropu svobod - jen pak je to Evropa společná. Základním požadavkem je dosažení určité rovnováhy mezi těmito důležitými hodnotami. A konečně, rozvoj Pobaltí vyžaduje větší spolupráci členských států v regionu a v tomto směru vykonalo švédské předsednictví velký kus práce.
Přirozeně také podporujeme jednání mezi Tureckem a Kyprem a rozhovory, které probíhají na ostrově, jež hledají řešení současného rozdělení. Za tento proces nesou odpovědnost zúčastněné strany, a OSN poskytuje pomoc, ale EU tento proces samozřejmě podporuje, a já jsem nedávno Kypr navštívila a hovořila s různými stranami v této záležitosti zapojenými, protože by bylo skvělé, kdyby se podařilo v blízké době najít řešení. Dnes odpoledne také proběhne rozprava o rozšíření s ohledem na Turecko a další kandidátské země s ministrem zahraničí Carlem Bildtem, kde budou mít poslanci možnost vznést dotazy ohledně této i jiných záležitostí.
Krátce se zmíním o strategii pro Baltské moře. Ráda bych znovu poděkovala Evropskému parlamentu za podporu, kterou v této záležitosti švédskému předsednictví poskytl. Myšlenka strategie pro Baltské moře se pochopitelně zrodila zde v Parlamentu, takže nás velmi těší, že byla zavedena a platí. Strategie bude představovat významný faktor pro schopnost řešit problémy ochrany životního prostředí v regionu, ale i pro zvýšení spolupráce, kromě jiného za účelem prosperity, inovace a bezpečnosti.
Evropská služba pro vnější činnost představuje jednu z největších a nejvýznamnějších změn vyplývajících z Lisabonské smlouvy. Na své říjnové vrcholné schůzce schválila Evropská rada obecný rámec této služby. Paní Ashtonová bude spolu s Evropským parlamentem pokračovat v práci na tomto rámci a nejpozději v dubnu příštího roku předloží konečný návrh. Služba pro vnější činnost začne pochopitelně fungovat postupně, a je třeba, aby k tomu došlo kompetentním, konstruktivním způsobem. Evropský parlament bude mít příležitost diskutovat o formě, jakou se tak stane.
Osm let po Laekenu stojíme nyní na prahu nové smlouvy. Jedná se o historický okamžik, o počátek nové éry Evropské unie. Těší mne, že se švédské předsednictví dokázalo podílet na jejím zavádění. Nyní můžeme do určité míry nechat institucionální otázky za sebou a soustředit se na hlavní politické výzvy, jež, jak víme, znepokojují evropské občany - neboť jsou to samozřejmě evropští občané, za něž všichni bojujeme.
Závěrem, Stockholmský program přinese evropským občanům bezpečnost a je velmi důležité, abychom ho uvedli v činnost. Všechna tato témata zůstanou aktuální i po vrcholné schůzce a ve všech budeme potřebovat velmi těsnou spolupráci s Evropským parlamentem. Předseda vlády Reinfeldt zde bude na prosincovém zasedání a podá zprávu o výsledku vrcholné schůzky a poskytne rovněž obecné shrnutí švédského předsednictví. Děkuji vám za kvalitní, konstruktivní rozpravu.
místopředsedkyně Komise. - Pane předsedající, stejného dne, kdy oslavujeme skutečnost, že příští Komise bude očividně mít nejméně devět žen - což považuji za velké vítězství pro nás všechny, kteří jsme za to aktivně bojovali - se ze zpravodajství dozvídáme, že jenom ve Francii si vloni domácí násilí vyžádalo 156 mrtvých žen. A protože dnes máme Mezinárodní den proti násilí na ženách, mělo by nás to přimět k zastavení a zamyšlení se a snad rovněž k budoucím činům na evropské i mezinárodní úrovni. Snad bychom měli tuto otázku nastolit i během dalších schůzí ve zbytku dne.
Ráda bych se vyjádřila k otázce jmenování nové vysoké představitelky a nového předsedy Rady. Paní Cathy Ashtonová byla do Komise jmenována s plnou důvěrou vlády Spojeného království. Před rokem pro ni zde v Parlamentu hlasovala velká většina poslanců - 538, pokud se nemýlím. Jak jsme slyšeli od některých z vás, spolupracovala paní Ashtonová velmi úzce s Parlamentem a vždy usilovala o jeho zapojení v nejrůznějších otázkách. Byla jednomyslně jmenována 27 hlavami států či vlád, takže se domnívám, že má veškerou legitimitu vykonávat svou práci a získat si respekt zahraničních partnerů Evropské unie. Líbila se mi metafora, která tu zazněla, že namísto někoho, kdo zastavuje dopravu, či představuje červené světlo semaforu, potřebujeme jemného koordinátora, někoho, kdo napomůže plynulému toku dopravy či demokratickému, kvalitnímu přijímání rozhodnutí v Evropské unii. Znám ji jako velmi dobrou kolegyni a řekla bych, že je rovněž přesvědčená Evropanka. To je pro začátek skutečně důležité.
V rozpravě už zazněly dobré postřehy. Domnívám se, že jsme vedli plodnou, konstruktivní diskusi, děkuji za všechny vaše příspěvky. Ráda bych zareagovala na přímou otázku Görana Färma týkající se přezkumu rozpočtu. Mohu jen zopakovat, co vám řekl předseda Komise, tedy že tato záležitost bude předána příští Komisi. Je tomu tak především proto, že Lisabonská smlouva bude obsahovat opatření, která vyžadují nové institucionální uspořádání, a tedy přinese i dobrý základ pro rozhodnutí týkající se rozpočtu. Za druhé, nová Komise bude muset rozhodnout o svých politických prioritách, a poté příslušně nasměrovat své peníze, aby měla pro své priority i odpovídající rozpočet. Řekla bych, že jde o významnou inovaci a příležitost pro příští Komisi. Všichni to také s vřelostí předáme Cecilii Malmströmové. Co Komise říci může je, že návrh na přezkoumání rozpočtu přijde počátkem příštího roku a bude okamžitým úkolem pro příští Komisi.
písemně. - (PT) Nadcházející zasedání Evropské rady má položit základy pro budoucnost Lisabonské strategie pro růst a zaměstnanost. Činí tak v době, kdy nezaměstnanost v Evropě dosahuje rekordních úrovní, hospodářství je v recesi a potácí se v hluboké krizi. Po osmi letech se musíme sklonit před realitou: Stanovené cíle naprosto selhaly. Příčiny tohoto neúspěchu spočívají v tom, co se záhy ukázalo být skutečným programem této strategie: v deregulaci pracovních vztahů a s ní souvisejícím znehodnocení práce, útoku na sociální práva, zrušení základních veřejných služeb, privatizaci a liberalizaci klíčových sektorů hospodářství a ustanovení trhu jako nejvyššího principu ve stále rozsáhlejších oblastech veřejného života. Pracovníci a lidé mají veškeré důvody doufat v radikální opuštění této agendy: Ve změnu kurzu, kterou je nutné provést. Tato změna kromě jiného vyžaduje: uznání vzdělání jako práva, nikoli služby či další oblasti trhu; demokratizaci přístupu ke znalostem a kultuře; ocenění práce a práv pracujících; ochranu výrobních odvětví a mikro a malých a středních podniků; poskytování kvalitních veřejných služeb pro všechny; spravedlivější rozdělování bohatství.
písemně. - (HU) Pane předsedající, dámy a pánové, očekává se, že na nadcházejícím zasedání Evropské rady členské státy odsouhlasí hlavní základní zásady, které budou zastávány na konferenci o klimatu v Kodani. Domnívám se, že je důležité, aby emisní kvóty a finanční podpora poskytovaná rozvojovým zemím neodsunuly na vedlejší kolej otázku energetické účinnosti. Jinými slovy: Evropská unie má tendenci zapomínat na toto snadné a efektivní řešení. Příčinou, proč by to mohlo být obzvláště negativní, je skutečnost, že v určitých evropských regionech můžeme úroveň emisí snížit prostřednictvím zlepšení energetické účinnosti levněji než jakýmkoli jiným způsobem. Z toho lze vyvodit dva závěry. Za prvé, Evropská unie musí usilovat o celosvětovou konvergenci norem energetické účinnosti pomocí přijetí nového plánu ochrany klimatu. Za druhé, dotacím na zvyšování energetické účinnosti je třeba přiřknout významnější úlohu v budoucím dlouhodobém rozpočtu EU, se zvláštním přihlédnutím k programům rekonstrukcí budov v bývalých socialistických zemích. Je tomu tak proto, že v této oblasti můžeme dosáhnout velkolepých úspor při poměrně malých finančních nákladech.
písemně. - (RO) Klíčovým tématem Stockholmského programu je "budování Evropy občanů". Já si pod tím představuji, že od nynějška musí evropské orgány spolu s členskými státy pokročit směrem ke zrušení hranic uvnitř EU, neboť občané stále čelí administrativním a právním překážkám, které jim, jak se zdá, znemožňují uplatňovat jejich právo žít a pracovat v členském státu, který si sami vyberou. Proto Stockholmský program musí tento klíčový bod uskutečnit a přijít s jasně definovanými nástroji, které umožní přístup na pracovní trh Společenství všem pracovníkům v EU, což představuje významný symbol evropského občanství.
Lisabonská smlouva zajišťuje, že se Parlamentu ohledně mezinárodních smluv bude nejen naslouchat, ale bude zapotřebí i jeho souhlasu s nimi. Jde pro nás o začátek nové éry a proto žádáme, abychom byli v souladu s článkem 60 připuštěni ke koordinačním schůzkám EU a nemuseli stát přede dveřmi. Při informování o jednáních s námi Komise musí jednat stejně jako s Radou, a my ji žádáme, aby začala u Kjótské dohody. Tak zní náš požadavek směrem ke Komisi. Snad by nám k tomuto tématu chtěla něco říci paní Redingová.
Máme před sebou důležitou událost, protože za chvíli paní Torstenssonová a já podepíšeme některé velmi důležité dokumenty související s telekomunikačním balíčkem. Paní Torstenssonová, komisaři, dámy a pánové, kolegové poslanci, právní akty, které tvoří telekomunikační balíček, byly schváleny postupem spolurozhodování. Elektronická komunikace a internet se staly hlavními prostředky našich moderních společností. Tento legislativní balíček je dobrým příkladem toho, jak naše práce může pomáhat lidem a jak může ovlivňovat jejich každodenní život.
Při této příležitosti bych chtěla také poděkovat všem, kteří se zapojili, za jejich neuvěřitelně solidní a konstruktivní práci a za velmi tvůrčí spolupráci. Zvláštní poděkování bych chtěla vyslovit místopředsedovi Evropského parlamentu, panu Alejovi Vidal-Quadrasovi, předsedovi výboru panu Herbertu Reulovi a třem zpravodajům z Parlamentu, paní Kateřině Trautmannové, paní Pilar del Castillo Verové a panu Malcolmu Harbourovi, kteří podobně jako moji kolegové v Radě odvedli určitou mimořádně důležitou práci, aby nám umožnili telekomunikační balíček sestavit.
Nebudu zacházet do příliš velkých podrobností: tato země je v nesnázích už více než 18 let, humanitární situace je otřesná a v zemi zuří konflikt. Probíhá zde proces s přechodnou federální vládou, ale ta je křehká - řečeno nejmírnějším možným způsobem - a vyžaduje trvalé snahy mezinárodního společenství, aby v zemi došlo postupně k usmíření a začal se postupně budovat nějaký funkční stát, který by přinesl trochu stability do této zoufale rozervané země.
Co se týče konkrétně problému pirátství, námořní operace Atalanta i nadále úspěšně probíhá u somálského pobřeží. Veškeré zásilky Světového potravinového programu byly bezpečně doručeny do Somálska z Mombasy do Mogadiša a Berbery. Od května 2009 nedošlo v Adenském zálivu k žádnému úspěšnému útoku. To je, alespoň do určité míry, výsledek závazku členských států EU a mezinárodního společenství, které pomohlo vytvořit generaci důležitých námořních posil na vysoké úrovni. Úspěch operace v tomto omezeném smyslu je také výsledkem úzké spolupráce mezi civilní námořní komunitou a operačním ústředím EU v Northwoodu ve Spojeném království. To umožnilo rozvoj skvělých řídících praktik, které jsou také námořníky čím dál více respektovány. Došlo také k velmi efektivní realizaci koordinovaného mechanismu pro námořní ochranu komerční dopravy v Adenském zálivu.
Navzdory tomu, co jsem řekl, spokojenost se stavem věcí není na místě. Piráti i nadále rozšiřují pole své působnosti dále na východ do Indického oceánu a s koncem období monzunových děšťů jsme nedávno zaregistrovali novou vlnu útoků na severu a severovýchodě od Seychel, které jsou poměrně dost vzdálené. Nejméně 11 lodí je nyní v zajetí - všechny po útocích v místě, které je známé jako Somálská pánev - s celkem 250 členy posádky.
Vím, že se Parlament zajímá o poněkud obtížnou situaci soudního procesu s podezřelými piráty, kteří byli zadrženi a zatčeni jednotkami operace Atalanta. V současnosti je ve vazbě v Keni drženo 75 podezřelých. Soudní proces s nimi zahrnuje devět různých soudních řízení a představuje velké břemeno pro keňský soudní systém. Řádný průběh těchto soudních řízení je samozřejmě nezbytný, pokud máme udržet jak zastrašující vliv operace Atalanta, tak celkovou kredibilitu našich protipirátských snah. Nedávná dohoda se Seychelami, o které jistě víte, o vydání podezřelých pirátů představuje v tomto ohledu důležitý přínos. Pirátství je velice lukrativní obchod a je velmi důležité, abychom ve všech směrech zaměřili naše různorodé činnosti na to, abychom snížili jakoukoli možnost pirátů získat další peníze z těchto skutečně opovrženíhodných operací, které podnikají.
Koneckonců, co děláme v námořních vodách, nemůže nahradit to, co je třeba udělat v Somálsku nebo pro Somálsko samotné, ale tam nemůžeme, jak jsem již řekl, čekat okamžitý úspěch. Budeme muset pokračovat v námořní operaci a to bude znamenat: zaprvé, že budeme muset být připraveni udržet dlouhodobý závazek vojenských jednotek; zadruhé, že budeme muset posílit koordinaci spolupráce mezi všemi složkami a mezinárodním orgány zapojenými do této operace; a zatřetí, že také musíme rozvíjet schopnosti regionálního námořnictva, protože toto břemeno nemůžeme nést sami. Námořní mezinárodní organizace, jako kontaktní skupina pro pirátství, zde budou hrát důležitou roli.
A konečně, toto je jedna z oblastí, kde jsme v uplynulých letech ukázali své schopnosti v rámci EBOP. Kdybychom se vrátili o pár let zpět, jen velmi málo z těch nejodvážnějších zde by si umělo představit, že budeme vést námořní jednotky EU v Adenském zálivu a v Indickém oceánu. Životně důležité humanitární a jiné důvody nás vedly k tomu, co se v rámci možností dosud ukazuje jako relativně úspěšná operace, ale nedělejme si iluze. Zbývá ještě mnoho práce. Musíme pokračovat v operaci a podpora Parlamentu je v tomto ohledu zásadní.
Co se týče bezpečnosti, je třeba jednat rychle. Africká unie zde hraje, jak víte, klíčovou roli, hlavně prostřednictvím AMISOM, což jsou bepečnostní síly poskytující ochranu přechodné federální vládě v Mogadišu. Prostřednictvím afrického mírového projektu je Evropská unie hlavním přispěvatelem pro složky AMISOM, protože poskytuje prostředky na podporu sil Africké unie. Nová dohoda o příspěvku 60 milion eur byla právě dokončena. To je součástí závazku, jež učinila Komise v Bruselu v dubnu tohoto roku. Společný strategický dokument 2008-2013 stanovuje pomoc Komise Somálsku; abychom byli konkrétní, podpůrný program ES pro Somálsko má rozpočet celkem 215,4 milionů z Evropského rozvojového fondu (ERF) na období 2008-2013.
Operace ATALANTA, první námořní operace EU, brzy oslaví své výročí. Tato operace je úspěšná, zastrašuje piráty a zvyšuje informovanost mezi komunitou námořních dopravců o nejlepších sebeobranných opatřeních. Ale všichni víme, že zbývá ještě mnoho práce. Souběžně s operací ATALANTA Komise využívá nástroje stability, finančního nástroje, aby podpořila keňský soudní systém - jak právě zmínil předseda Rady -, protože Keňa se ujala stíhání převezených podezřelých pirátů, kteří byli zatčeni v rámci operace, a je nesmírně důležité, aby neunikli trestu. Tato podpora pro keňský soudní systém zahrnuje směsici opatření na posílení kapacity v oblasti trestního stíhání, policie, soudů a vězeňských služeb. Program je realizován prostřednictvím Úřadu OSN pro drogy a kriminalitu (UNODC) s náklady 1,75 milionu eur.
V širším kontextu je důležitým aspektem při zajišťování bezpečnosti v této oblasti i rozvoj kapacit místních námořních sil. Komise podporuje zavádění tzv. džibutského etického kodexu Mezinárodní námořní organizace opět prostřednictvím nástroje pro stabilitu. Program zabývající se určitými kritickými námořními cestami, včetně oblasti Afrického rohu a Adenského zálivu, pomůže vytvořit místní výcvikové centrum pro námořní záležitosti v Džibuti. Toto centrum se zaměří na zvyšování kapacity a na školení námořních administrativních pracovníků, úředníků a strážců pobřeží v dané oblasti zahrnující Somálsko, Puntland a Somaliland. Finanční podpora bude za rok 2009 také věnována regionálnímu centru pro sdílení informací v Sana'a v Jemenu. První fáze tohoto programu již začala a byly zahájeny studie o technické proveditelnosti.
jménem skupiny S&D. - (IT) Paní předsedající, dámy a pánové, cílem této rozpravy a usnesení, které my, skupina Progresivní aliance socialistů a demokratů v Evropském parlamentu, zítra schválíme, je vyjádřit silnou podporu závazku Evropské unie bojovat proti pirátství. Současně chceme vyjádřit znepokojení nad dramatickou situací v Somálsku, která jen znásobuje nutnost rychlé reakce na podporu stability v zemi, která by zničila kořeny fenoménu pirátství.
jménem skupiny ALDE. - (ES) Paní předsedající, musíme podporovat sociální a demokratický rozvoj Somálska, abychom zastavili pirátství. Navíc žádáme, aby byly evropské lodě rybařící v jižní části Indického oceánu chráněny před pirátskými loděmi v rámci operace Atalanta stejně jako obchodní lodě. Žádáme, aby byl k dispozici ozbrojený vojenský doprovod, protože ten představuje nejúčinnější a nejlevnější řešení, a také je doporučuje Mezinárodní námořní organizace. Přejeme si také , aby byly osoby zadržené a obviněné z pirátství souzeny v zemích dané oblasti, jak stanovuje smlouva z března 2008 s Keňou a Seychelami.
jménem skupiny GUE/NGL. - (ES) Paní předsedající, plně podporujeme první část prohlášení paní Ferrero-Waldnerové. To je skutečně podstatou problému a jeho kořeny. Dokud se nevypořádáme s kořeny tohoto problému, žádné vzdušné či pozemní vojenské jednotky nic nevyřeší. Co se týče námořního řešení, důstojník zodpovědný za operaci Atalanta včera jasně řekl, že námořní řešení otázky pirátství není možné. Rád bych připomněl sněmovně, že Spojené státy se již pokoušely o pozemní vojenské řešení, ale ve svém úsilí selhaly.
Byla by proto chyba brzdit rozvojovou pomoc a řešení týkající se správy země. Vojenské řešení tedy není možné, ale není také možné privatizovat funkce ozbrojených sil, jak se domnívá španělská vláda. Není to otázka výměny armády za soukromé bezpečnostní firmy vybavené válečnými zbraněmi. Ne, to rozhodně není řešení. Řešením ve skutečnosti je zastavit všechny formy pirátství. Myslím tím zastavit pirátství v Somálsku a také zahraniční piráty, kteří páchají škody v somálských teritoriálních vodách.
Paní komisařko, to, co jste řekla, je pro mě příjemným překvapením. Doposud se jediné informace, které jsme měli k dispozici z mezinárodních médií a z různých stran, týkaly pokroku ve vojenských operacích. Odzbrojila jste mě, protože jsem vám chtěl položit následující otázku: jaký pokrok byl učiněn politickými silami v zemi, protože se nyní soustředíme na skutečnost, že k vyřešení problému potřebujeme politicky stabilní Somálsko. Děkuji vám za informace, jež jste nám poskytla, já musím říci, že by bylo užitečné, kdyby jak Evropský parlament, tak i média zabývající se otázkou politické intervence, mohla být detailněji informována.
To, co chceme, je říci "ano” silnému postoji států, které chrání své lodě svými ozbrojenými silami, aby v případě nutnosti legálně odrazily útok pirátů. Musíme říci "ne” příklonu k soukromým bezpečnostním dodavatelům, což je krok, který s sebou podle Mezinárodní námořní organizace nese riziko zbytečného násilí. Musíme říci "ne” pasivnímu a diletantskému přístupu vlád, který pirátům usnadňuje život. Musíme však říci "ano” diplomacii, "ano” pomoci Somálsku a "ne” neopodstatněným poplatkům za údajné nelegální rybaření.
Rád bych využil této příležitosti a vyjádřil naše uznání za vynikající práci, kterou operace Atalanta zatím odvádí. Tyto snahy jsou velice důležité, protože přístup do této zóny je zásadní pro mezinárodní obchod a přepravu zboží. Naším přáním je, aby námořníci na obchodních lodích i rybáři, kteří pracují v dané oblasti, mohli vykonávat bezpečně svou práci. To považujeme za zásadní. Proto bychom měli i nadále podporovat tuto misi. Samozřejmě musíme také vzít v potaz, co jiného ještě můžeme udělat, a jak řekla paní komisařka, musíme současně řešit problém u jeho zdroje, účinně a na několika frontách.
Co je skutečným cílem této mise? Jaký je celkový politický plán pro Somálsko? Jakou hodnotu můžeme přikládat současným americkým a francouzským školicím projektům? Nerozumíme tomu, jak by tato mise mohla přispět k budování státu v Somálsku. Jaké pravomoci má přechodná vláda? Proč ji podporujeme? Proč věříme, že tomu vojáci pomohou? Jak dokážeme zabránit vojákům v tom, aby se po výcviku přidali k vojenským diktátorům? Domníváme se, že s touto misí je stále spojeno příliš mnoho otazníků na to, aby bylo možné ji začít plánovat. Především, nevidím, v čem by mohla být EU v tomto nápomocná, a domnívám se, že tyto finance by bylo lepší investovat do projektů, které již díky Komisi probíhají.
(ES) Paní předsedající, pokud se pokusíme pochopit, co se děje ve vodách Indického oceánu, musíme k problému pirátství přistoupit zodpovědně a odpustit si demagogická prohlášení a stranické politické postoje. Říkám to navzdory výrokům, které jsem bohužel měla tu smůlu zde ve sněmovně slyšet. Určití poslanci využili příležitosti k tomu, aby během svých proslovů napadli španělskou vládu. Ráda bych upozornila na to, že zmiňovaná vláda pomohla podpořit a uskutečnit operaci Atalanta, kterou zde dnes vyzdvihujeme. Tato operace je však zjevně nedostačující a musí být posílena.
Proto bych ráda požádala Komisi, aby tuto operaci posílila, rozšířila chráněnou oblast, za kterou je zodpovědná, zvýšila počet pracovníků a udělila této operaci další pravomoci. Myslím tím např. monitoring přístavů, z nichž vyplouvají mateřské lodě pirátů. Nicméně je jasné, že Atalanta nemůže být jediným mechanismem pro vyřešení somálského problému. Proto využívám této příležitosti, abych vyzvala všechny zúčastněné k hledání společné strategie pro Somálsko. Taková strategie by měla zahrnovat rozvojovou pomoc a politický dialog s přechodnou federální vládou.
(EL) Paní předsedající, je nesporné, že somálští piráti představují hrozbu pro mezinárodní lodní přepravu. Pirátství neovlivňuje jen náklady a spolehlivost námořní přepravy, ale také - a to je nejdůležitější - brání v doručování mezinárodní humanitární pomoci do Somálska, a tím způsobuje závažný nedostatek jídla v zemi. Nicméně musím vyzdvihnout, že nejvíce postiženy jsou země s dlouhou tradicí obchodní námořní přepravy, jako je Řecko a jiné středozemní státy. Chápu, že protipirátská mise EU na ochranu mořské cesty v Africkém rohu je významným krokem. Avšak musíme si uvědomit, že tytéž věci, o kterých jsme si vždy mysleli, že patří do říše fantazie a do filmu - četl jsem o nich v pohádkových knížkách jako dítě, když jsem byla malý -, nyní klepou na dveře, představují viditelné nebezpečí, jsou skutečné. Proto musíme zkoordinovat a přesvědčit Radu a Komisi, aby podnikly více politických kroků.
Odsuzujeme beze zbytku jakýkoli čin pirátství. Boj s tímto problémem ale vyžaduje víc než jen vojáky a žoldáky. Naopak řešit tento problém tímto způsobem by bylo dokonce kontraproduktivní a vedlo by to k znepokojivému nárůstu konfliktů, především když víme, že někteří majitelé lodí, aby rozšířili svoji působnost v dané oblasti, riskují a vzdalují se chráněným oblastem více, než by měli, čímž se pouští do rizika, kterému je vždy těžké čelit.
(PL) Paní předsedající, velice rád bych vyjádřil své díky a řekl, že podle mého názoru jsme dnes obdrželi velmi dobré a spolehlivé informace od pana Bildta i paní komisařky. Tyto informace ukazují, že snahy Evropské unie se soustřeďují na dvě oblasti. Tou první je humanitární pomoc. Druhou oblastí je vojenská akce a tyto dvě formy činnosti jsou naštěstí stále účinnější. Avšak já bych se rád zeptal: neměli bychom přikládat přinejmenším stejný význam budování státu v Somálsku, protože se jedná o zemi zbavenou jakékoli pořádné vlády? Neměli bychom také budovat místní policejní složky a jádro vojenských sil? Myslím si, že pokud nebudeme této třetí oblasti věnovat stejnou pozornost jako předchozím dvěma, bude velmi obtížné dosáhnout dlouhodobého úspěchu.
O to se snažíme prostřednictvím různých výcvikových a školicích programů. Máme záruku, že budeme úspěšní? Ne, nemáme. Jedinou věcí, kterou si můžeme být absolutně jisti, je vědomí, že nebudeme-li se ani snažit, s naprostou jistotou neuspějeme. Pokud se budeme snažit, je zde přinejmenším možnost, že naše konání bude mít pozitivní dopad. A i kdyby se nám nemělo povést nic dalšího, zvládli jsme zajistit programy dodávek Světového potravinového programu hladovějícím a trpícím lidem v Somálsku. A to je samo o sobě něco, na co můžeme být pyšní.
Potom budeme muset chránit lodě a jejich posádky. Potom také musíme učinit to, co jsem řekla před chvílí - kolega, který mluvil přede mnou, mne již možná slyšel. Řekla jsem, že budování institucí a vytváření kapacit, snaha pomoci právnímu systému a obyvatelům jsou naprosto zásadní. Teprve tehdy, až bude země stabilnější a budou podniknuty kroky k vymýcení chudoby, může toto všechno být uskutečněno. Takže jde o skutečně složitý proces.
Abychom byli nápomocní, podporujeme nyní kromě jiného 29 konkrétních projektů v hodnotě 50 milionů eur, což je obrovská suma, která podpoří správu, bezpečnost a občanskou společnost, která podpoří proces obnovy a budování institucí. Hlavním cílem je pomoci vytvořit fungující stát, který bude schopen sloužit obyvatelům Somálska a kde také musíme bojovat proti terorismu. Terorismus je zde v tomto téměř zkrachovalém státě bohužel hluboce zakořeněn, proto máme před sebou opravdu těžký úkol.
Rybářské lodě lovící tuňáky jsou obzvláště zranitelné, protože mají jednak velmi nízko položenou palubu, jednak jsou nepohyblivé a nemohou manévrovat během lovu sítí, což je doba dlouhá čtyři až pět hodin. V současné situaci proto čelí riziku pirátského útoku. Tato skutečnost ospravedlňuje tuto konkrétní žádost. Také bych rád objasnil, že tato klasifikace v rámci operace Atalanta by byla doplňkem k francouzským a španělským ochranným operacím na lodích.
písemně. - (PL) Komise a Rada mají pravdu. Jedinou možnou odpovědí na situaci v Somálsku je komplexní přístup k tamnímu konfliktu s koordinovanou akcí všech zúčastněných stran ve snaze o dosažení stability v oblasti a zastavení pirátství. Naším současným cílem v problému zastavení pirátství musí ovšem být pokračování operace Atalanta. To by dokonce mělo zahrnovat rozšíření jejího mandátu, aby mohli být chráněni také rybáři. Nechápu, proč někteří kolegové poslanci nechtějí, aby byly rybářské lodě chráněny. Pokud chráníme obchodní a turistickou lodní přepravu a lodě převážející potravinovou pomoc, měli bychom také udělat vše proto, aby mohli rybáři bezpečně vykonávat svou práci.
Dalším bodem programu je otázka k ústnímu zodpovězení pro Komisi o ratifikaci a provádění aktualizovaných úmluv Mezinárodní organizace práce, kterou položil Alejandro Cercas jménem skupiny S&D, Jean Lambertová jménem skupiny VERTS/ALE a Gabriele Zimmerová a Ilda Figueiredová jménem skupiny GUE/NGL - B7-0228/2009).
MOP se svou tripartitní metodou odvádí neocenitelnou práci tím, že vnáší do našeho světa soudržnost a logiku. Vyznáváme hodnoty, na nichž byla MOP založena. Spolu s ní usilujeme o sociální model, který respektuje lidskou důstojnost, a věříme, že naše úsilí může být společné. Je zřejmé, že Evropa potřebuje MOP, aby udržela tento sociální model - v nespravedlivém světě bychom nemohli -, a že nám MOP umožňuje být globálním aktérem v mezinárodních vztazích.
Evropská unie a její členské státy prohlašují, že s MOP velice úzce spolupracují a s ní u kormidla prosazují program důstojné práce pro všechny a Světovou dohodu o pracovních místech. Přesto nám však, vážené komisařky a vážení komisaři, chybí soulad v tom, co říkáme, a v tom, co děláme. Je proto naprosto nezbytné, abychom dnes večer debatovali o ratifikaci úmluv MOP a zítra schválili usnesení v této věci, abychom nabídli jisté záruky MOP a také našemu vlastnímu projektu.
Ve svém sdělení o obnovené sociální agendě jste znovu vybídli členské státy, jenže odpovědi jste se nedočkali. Vybídli jste je k ratifikaci a provádění úmluv, avšak s mizivým úspěchem. Zdá se, že nyní musíte podniknout mnohem rozhodnější kroky. Nemá smysl říkat, že členské státy už ratifikovaly stěžejní úmluvy MOP. MOP aktualizovala 70 svých úmluv, a dokonce i některé země třetího světa a rozvíjející se ekonomiky jsou rychlejší než Evropská unie. Tomu může zbytek světa rozumět jen těžko a Evropa ztrácí důvěryhodnost a přichází o příležitosti.
autorka. - Paní předsedající, s potěšením podporuji vybídnutí členských států k ratifikaci a provádění aktualizovaných úmluv MOP. Rozhodně stojí za to říci, že když byla MOP založena v roce 1919 po Versailleské smlouvě, která ukončila první světovou válku, bylo to kvůli víře, že univerzálního a trvalého míru lze dosáhnout, jen pokud bude založen na sociální spravedlnosti. V uplynulých 80 letech uspokojovala celosvětovou lidskou potřebu slušných pracovních míst, živobytí a důstojnosti.
Dnes žádáme členské státy o ratifikaci a provádění aktualizovaných úmluv, ale nežádají o to jen autoři otázky, ale i mnoho dalších agentur a orgánů. Podíváte-li se na kodex chování OSN pro dodavatele, zjistíte, že úmluvy MOP slouží jako základ, na němž je většina kodexu chování založena, a OSN očekává, že jakýkoli dodavatel poskytující zboží a služby OSN se bude principy tohoto kodexu chování řídit. Proto musejí být tyto úmluvy ratifikovány a prováděny po celém světě, aby se jimi mohli řídit všichni dodavatelé. Proto musejí být tyto úmluvy ratifikovány a prováděny po celém světě, aby se jimi mohli řídit všichni dodavatelé.
Evropská komise ve svém sdělení o obnovené sociální agendě uvádí: "Komise vybízí členské státy, aby šly příkladem a ratifikovaly a prováděly aktuální úmluvy MOP." V usnesení o obnovené sociální agendě schválené předešlým Evropským parlamentem v květnu tohoto roku znovu uvádíme, že považujeme za prioritu orgánů EU a členských států, aby se posilovalo provádění a vynucování pracovního práva podle práva národního a komunitárního a podle úmluv MOP. Takže dnes v Parlamentu všechny tyto výzvy zesilujeme. Žádáme úřadující předsednictví, aby bylo v této otázce co nejrozhodnější, vybízíme členské státy, ale zvážily silné sociální argumenty pro ratifikaci a provádění těchto úmluv, a žádáme Komisi, aby zvážila přijetí doporučení členským státům ohledně ratifikace aktuálních úmluv.
Rovněž jsme toho názoru, že EU musí zajistit soulad svých vnitřních a vnějších politik. V tomto Parlamentu slýcháme dokola řeči o vyměňování osvědčených postupů mezi členskými státy. Toto je jistě typický příklad situace, kdy můžeme mezi sebou dosáhnout osvědčených postupů tím, že všechny členské státy ratifikují relevantní úmluvy a budou propagovat osvědčené postupy externě nebo globálně tím, že - jak Komise sama naznačuje - půjdou příkladem a ratifikují aktuální úmluvy. Do dnešního dne, tj. do 25. listopadu, bylo po celém světě ratifikováno 7 650 úmluv MOP a 47 z nich během posledního roku. Očekáváme, že Evropa bude mít hlavní slovo na konferenci o změnách klimatu v Kodani, a podobně dobrou práci bychom mohli dovést při ratifikaci všech úmluv MOP.
Zadruhé, jak už zde dnes bylo řečeno, se otevírá propast mezi tím, co říkáme, a tím, co děláme, jinými slovy propast mezi interními a externími reakcemi. Kdyby EU nebo členské státy zapomněly nebo odmítly ratifikovat a provádět aktualizované úmluvy, nebyla by to špatná zpráva jen pro evropské pracovníky. Byl by to také velmi špatný signál směrem k zemím mimo EU, po nichž požadujeme, aby ratifikovaly tytéž úmluvy. Neměli bychom kázat vodu a pít víno.
Je zásadně důležité, aby se EU ujala vedoucího postavení na celosvětové úrovni., abychom ukázali, že jsme region, který úspěšně kombinuje dobré pracovní podmínky a vysokou úroveň konkurenceschopnosti. MOP je naším globálním aktérem, když přijde na nařízení na mezinárodní úrovni. Je nutné, aby EU podporovala MOP jako instituci a abychom brali úmluvy MOP vážně. Skupina Zelených tudíž plně podporuje zprávy v tomto rozhodnutí a vybízíme kompetentní orgány EU, aby tlumočily členským státům, že by měly tuto otázku brát tak vážně, jako my dnes večer.
Členské státy již ratifikovaly všechny úmluvy MOP, které zahrnují základní pracovní normy, a mnoho dalších úmluv MOP. Komise znovu potvrdila svou oddanost agendě důstojné práce coby součásti obnovené sociální agendy. Komise konkrétně vybídla členské státy, aby šly příkladem a ratifikovaly a prováděly úmluvy klasifikované MOP jako "aktuální". Tím Komise zdůraznila jak vnitřní, tak i vnější dimenzi agendy důstojné práce. Navíc tam, kde úmluvy MOP zahrnují výlučné pravomoci společenství, vydává Komise včasné návrhy na rozhodnutí Rady opravňující členské státy ratifikovat související úmluvy spolu s vybídnutím k co nejrychlejší ratifikaci norem, zejména Úmluvu o práci na moři a Úmluvu o práci v odvětví rybolovu.
My ze skupiny Evropské lidové strany (Křesťanských demokratů) jsme toho názoru, že pracovní normy vytvořené Mezinárodní organizací práce pomáhají zmírňovat škodlivé dopady konkurence na mezinárodní trh, a tím zvyšují šance na dosažení vyváženého hospodářského růstu. To má obzvláštní důležitost v době, kdy se už možná oklepáváme ze současné krize, a rozhodně to posiluje opodstatněnost těchto norem a skutečnost, že se objevily na konci trojčlenného procesu a byly založeny na samostatném demokratickém procesu, který probíhal ve spolupráci s vládami, zaměstnavateli a odbory. Proto se v tomto případu zabýváme právy a závazky na pracovišti a komplexním systémem, který je zahrnuje a s nímž musejí být země, které přijmou a ratifikují tyto úmluvy, v souladu. Zároveň nemůže přehlížet skutečnost, že Evropská unie nemůže jako společenství ratifikovat dohody. To mohou jen samostatné členské státy. Vyvstává tedy každopádně otázka správného uplatňování pravomocí a subsidiarity Společenství. Proto je správné, že tento text vybízí EU k tomu, aby přesně vymezila, které právní oblasti a související předpisy spadají pod pravomoci Společenství a které pod pravomoci jednotlivých členských států. To znamená, že budeme-li moci zohlednit zásadu subsidiarity, podpoříme návrh doporučení, a tím usnadníme co nejrychlejší ratifikaci úmluvy.
jménem skupiny S&D. - (DA) Paní předsedající, v EU máme vnitřní trh, v jehož rámci můžeme obchodovat se zbožím na volném trhu. Zajišťujeme volnou soutěž a levné zboží, a to je všechno velmi dobré a správné. Je však nutné začlenit i ostatní oblasti. Je nutné zajistit a respektovat základní práva pracovníků v rámci celé EU. Členské státy EU nesmí soutěžit při špatných pracovních podmínkách a pracovní síla ve všech členských státech musí zajistit stejnou odměnu za stejnou práci. Právo na stávku je rovněž právem základním.
Je proto důležité, aby existovala úzká spolupráce mezi EU a Mezinárodní organizací práce, MOP. Sdílíme některé společné hodnoty a můžeme využít úmluvy MOP jako základu pro další rozvíjení sociálního modelu. To však bohužel není dnes možné, protože Komise považuje úmluvy za závazné pouze tehdy, jsou-li ratifikovány nadpoloviční většinou členských států. Mohli bychom začít tím, že zajistíme, aby každý členský stát EU přinejmenším ratifikoval a prováděl úmluvy, které MOP klasifikovala jako aktuální. Nepotřebujeme další řeči, potřebujeme činy. Jak jinak můžeme chtít po ostatních zemích, aby ratifikovaly a prováděly úmluvy MOP, a chtít po WTO, aby včlenila základní práva pracovníků do všech obchodních dohod?
V rámci Evropské unie však bohužel u těchto pouličních proslovů zůstává. EU sama i její členské státy ignorují úmluvy MOP. Neratifikují je a neprovádějí je. Tím umožňují členským státům a EU vyhýbat se zodpovědnosti. Soudní dvůr Evropské unie například zrušil právo na stávku a Komise tomuto kroku aplaudovala. Např. úmluva o ochraně práv všech migrujících pracovníků byla ratifikována jen třemi ze 27 členských států. To je skandální a tato situace se po 90 letech od založení MOP musí změnit.
Proto je nanejvýš důležité, že MOP tyto úmluvy klasifikovala jako aktuální po tripartitním procesu, který zapojuje zaměstnavatele, pracovníky a vlády. To je důvod, proč musíme předat členským státům toto doporučení, jímž jim doporučujeme ratifikovat úmluvy, které MOP klasifikovala, a žádáme je o to, aby aktivně přispěli k jejich účinnému provádění v zájmu rozvoje a pokroku sociální Evropy. Doufáme, že k tomu dojde co možná nejdříve. Budeme ostražitě sledovat uzávěrky pro uplatňování těchto úmluv, přičemž budeme pochopitelně respektovat princip subsidiarity.
Práva stanovená souběžně s vytvořením a fungováním Unie rovněž přesahují na pracoviště. Důležitost, jakou Unie přikládá hájení pracovních práv, se neukazuje pouze tehdy, když produkuje vnitřní právní předpisy, ale také v zahraniční politice. Moc dobře víme, že když dojde na uzavírání dohod se třetími zeměmi, jednou z předepsaných podmínek je nutnost respektovat základní pracovní práva. Z toho důvodu Unie nemohla než být jedním z prvních, kdo podpořili systematické aktualizování úmluv Mezinárodní organizace práce (MOP).
Ve Francii došlo například k tomu, že zavřeli jistý podnik na výrobu kuličkových ložisek, aby mohl být přesunut do Bulharska, a po pracovnících tohoto podniku se požaduje, aby školili bulharské zaměstnance. Takže jasně vidíte, že tento zpětný tlak na náklady práce vede k přemisťování, ke zpětnému tlaku a k oslabování sociálních práv. Proto bychom měli sestavit systém vzrůstající harmonizace v oblasti sociálních práv a úrovní sociální ochrany, aby zmizela tato nelítostná konkurence mezi zaměstnanci, kterou vytvářejí podniky a naše vlastní orgány.
Má to i vnější dimenzi. Chce-li EU být seriózním partnerem v mezinárodní snaze o zlepšení pracovních a životních podmínek, je nezbytně nutné, aby členské státy EU rovněž přijaly úmluvy MOP. Chceme-li ovlivnit situaci ve třetích zemích, musíme jít sami příkladem. Proto bych rád vyzval Komisi a švédské předsednictví, aby jednaly pokrokově a udělaly, co bude v jejich silách, aby zajistily, že všechny aktuální úmluvy MOP budou přijaty všemi členskými státy.
Osobně si myslím, že je trochu skličující, že moje členská země, Švédsko, neratifikovalo základní konvence, jako je Úmluva číslo 84 o veřejných zakázkách. Proto bych rád vyzval předsednictví, aby podniklo také kroky na vnitrostátní úrovni, a zajistilo tak, že k tomu dojde. Toto, spolu se skutečností, že Charta základních práv se stala právně závaznou, by mělo snížit riziko, že Evropský soudní dvůr bude vydávat opatření podobná tomu v Rüffertově případu. Nemůžeme mít situaci, v níž budou právní předpisy EU v rozporu se základními úmluvami MOP.
Paní předsedající, MOP, jak již řekli kolegové, je tady už dlouho, od roku 1919: 90 let v chodu a stále se pracuje na agendě důstojné práce. Je důležité, aby členské státy, jak už se zmínili ostatní, podepsaly všechny úmluvy, obzvláště nyní, v době hospodářské krize, kdy jsou pracovníci pod tlakem. Myslím si však, že je rovněž důležité, abychom v této rozpravě uznali roli MOP v rozvojovém světě a její vazby na nevládní organizace a tu řadu programů, které řídí se specifickým zaměřením na ty nejzranitelnější, například na lidi s postižením, kteří by, nebýt těchto programů, nikdy žádnou příležitost nedostali. A také na dvě důležitá témata, o nichž hovoříme v této sněmovně: nucená práce a dětská práce. Takže spoléháme-li na to, že MOP odvede dobrou práci v rozvojovém světě, a ona ji odvádí, myslím si, že to nejmenší, co mohou členské státy Evropské unie udělat, je plně ratifikovat úmluvy, aby šly příkladem.
(PL) Paní předsedající, Mezinárodní organizace práce po mnoho let své činnosti přijala a předložila k ratifikaci členskými státy EU řadu mezinárodních úmluv a směrnic k otázkám zaměstnanosti, svobod odborů, sociální politiky a sociálního pojištění a rovněž kolektivním pracovním vztahům a pracovním podmínkám. Členské státy by měly ratifikovat a uplatňovat úmluvy, které MOP považuje za aktuálně platné. Evropská unie by měla rezolutně a aktivně přispět k nesmírně důležité otázce ochrany práv pracujících v globalizovaném světě.
Zadruhé jsme slíbili zlepšit mezinárodní koordinaci a správu zajišťování potravin prostřednictvím reformovaného Výboru pro zajišťování potravin ve světě, z nějž se stala ústřední složka globálního partnerství pro zemědělství, zajišťování potravin a výživu. Evropská komise aktivně podporuje tuto reformu a přispívá k jejímu základnímu financování. To je podle mě velmi důležitý krok, který připraví půdu pro systém globální správy zajišťování potravin založenému na spolehlivém vědeckém doporučení, ale také systém otevřenější vůči klíčovým aktérům ve veřejném i soukromém sektoru a nevládním organizacím. Tito aktéři jsou zásadně důležití proto, abychom nový systém učinili efektivnějším, než je ten současný.
Někteří kritizují závěrečné prohlášení za to, že nestanoví přesnější cíle oficiální rozvojové pomoci pro zemědělství a zajišťování potravin, ale musíme mít na paměti, že zásadní finanční záruky již byly dány na summitu G8 v L'Aquile. Nyní je prioritou je dodržet. Se silnou podporou Evropského parlamentu se Komisi podařilo mobilizovat potravinový nástroj za 1 miliardu eur, z nichž 85 % je už přiděleno na období 2009-2011. V průběhu času však potřebujeme větší a setrvalejší pomoc. Abychom byli zodpovědni za své sliby, potřebujeme globální hierarchizovaný systém závazků, ale rovněž musíme vyvinout mechanizmy monitorování, konkrétní ukazatele a kritéria, jež lze využít k podávání zpráv o výsledcích a dopadech investic. Avšak, a říkám to jasně a nahlas, i ten největší závazek ze strany dárců bude bezcenný, jestliže vlády v rozvojových zemích nedokážou přetavit své vlastní závazky do lepších zemědělských politik, strategií a investic.
V diskuzích o zajišťování potravin bychom si měli rovněž dávat pozor na terminologii a odlišovat od sebe zajišťování potravin, potravinovou nezávislost a potravinovou soběstačnost. Snahy o dosažení výroby ve světě nejsou dostatečné. Podstatné je, že lidé by měli mít trvalý přístup k potravinám, což je v zásadě otázka chudoby. Obchod s potravinami, regionální i globální, hraje důležitou roli v posilování přístupu k potravinám tím, že zemědělcům poskytuje příjem a spotřebitelům zpřístupňuje levnější potraviny. Potravinová nezávislost nebo autonomie je velice náročnou strategií a nebude jí potřeba, když budou trhy a obchod správně fungovat.
Proto bude velkým krokem kupředu, když uzavřeme kolo jednání v Dohá vyrovnaným a srozumitelným výsledkem. Rovněž bychom neměli zapomínat, že zajišťování potravin je velice složitý a mnohostranný problém, který vyžaduje holistický přístup. V této oblasti udělala Evropská unie velký pokrok v minulém desetiletí a pokrok bude i nadále zajišťován pomocí procesu souladu rozvojových politik. Různé reformy společné zemědělské politiky výrazně snížily vývozní náklady a velkou většinu podpory pro zemědělce v EU považuje WTO za "trh nenarušující". Navíc díky opatření "Vše kromě zbraní" je přístup na trh EU volný i pro nejméně rozvinuté země a ustanovení z dohod o hospodářském partnerství (EPA) vykazují porozumění problémům, kterým čelí mnoho afrických, karibských a tichomořských zemí v oblasti zajišťování potravin pro své občany. V EU jsme tudíž ušli dlouhou cestu v posilování souladu rozvojových politik, a tudíž ve zlepšování podmínek pro zajišťování potravin pro rozvojové země. Ostatní země a regiony by měly udělat totéž.
Došlo k tomu z mnoha různých důvodů. Jsou zde země jako Zimbabwe, jejíž neschopná vláda změnila tuto obilnici Afriky v region sužovaný hladomorem. Komunistický prezident přivedl tuto bohatou zemi do situace, kde lidé trpí hladem, a my mlčíme. Je to však i naše zodpovědnost. Trávíme týdny, ne-li roky, debatováním o klimatu za sto let. Ty, kteří trpí a budou trpět hladem, nezajímá, jak bude vypadat klima za sto let. Chtějí mít zítra co jíst, jenže my na jejich problémy nemáme odpovědi. Aniž bych chtěl zanedbávat téma budoucnosti, je otázkou prosté lidskosti, abychom se zabývali lidmi, kteří dnes trpí hladem. Pane de Guchte, říkáme-li, že máme v úmyslu snížit hlad o polovinu do roku 2050, připadá mi to téměř jako urážka. Jako světové společenství musíme být schopni snížit počet lidí, kteří nemají co jíst, mnohem rychleji. Umíme přepravovat zbraně do všech koutů světa, ale zjevně nedokážeme totéž s jídlem. To je selhání světového společenství, které bych chtěl veřejně odsoudit. Musíme najít jiné odpovědi než ty, s nimiž jsme dnes přišli.
Nejprve bych rád řekl, že si myslím, že nedávný nárůst cen potravin ve světě by pro nás všechny měl být důrazným varováním. Zdvojnásobení cen obilí a rýže má nepřiměřený dopad na nejchudší obyvatele rozvojových zemí po celém světě. Odhaduje se, že 75 miliónů lidí začalo trpět hladem v přímém důsledku zvýšení cen v letech 2007 a 2008. To musíme brát velmi, velmi vážně. V mnoha zemích skutečně dochází k nepokojům kvůli potravinám a politické nestabilitě v důsledku zvýšení cen.
Vzhledem k tomu, že světová populace má překročit 9 miliard a změna klimatu má mít značný dopad na naši schopnost získávat potravu, je zajišťování potravin, řekl bych, velkým tématem, kterému musíme čelit, kterým se musíme zabývat a který musíme vyřešit. Evropská unie musí udělat vše pro to, aby pomohla rozvojovým zemím rozvíjet udržitelné systémy zemědělství a výroby potravin, které jim umožní získávat jídlo. To vyžaduje finance - jak pan komisař zdůraznil ve svém prohlášení - a také otevřené trhy. To je uznání, že Evropa ušla dlouhou cestu v podpoře otevírání a uvolňování trhů. Mnoho z problémů, kterým rozvojové země čelí, je důsledkem selhání politiky a právního systému. Sebevětší pomoc tento problém nevyřeší, dokud nemáte stabilní politický a právní systém, který umožňuje zemědělcům prosperovat a využívat výhod vyšších cen na trhu.
Zatímco prvek zemědělství v zajišťování jídla je nepochybně klíčem k vyřešení tohoto problému, měli bychom se také cíleně zaměřit na to, že fungující správa v rozvojových zemích je naprosto nezbytná, jestliže máme mít alespoň nějakou šanci na úspěšný boj s hladem ve světě. Vezměte si například Zimbabwe, o němž už se zmínil pan Deß. Bývalo známé jako obilnice Afriky a bývalo schopné obstarat potraviny sobě i mnoha dalším sousedícím zemím. Teď už toho není schopno poté, co ho zničil Robert Mugabe a jeho nohsledi.
Potřebujeme činy, jak už jste řekl, pane komisaři, a činy také vyžadujeme. Abychom však zajistili, že se tyto činy uskuteční, mohla by Evropská unie uplatňovat princip potravinové nezávislosti pro všechny národy, systém odměňování zemědělské práce s garantovanými cenami pro všechny země a všechny světadíly, mohla by respektovat a vynucovat závazky k poskytnutí oficiální rozvojové pomoci jižním zemím, mohla by odpustit dluh chudým zemím, zastavit skupování pozemků nadnárodními společnostmi a zajišťovacím fondy a uznat, že zemědělství a potraviny nemohou být součástí tvrdého vyjednávání Světové obchodní organizace.
Během těch zhruba deseti let, co jsem poslancem Evropského parlamentu, v této sněmovně pravidelně slýchávám vzletná slova. Před Světovým summitem o potravinách v Římě vzletně mluvil i pan Barroso, předseda Komise. Řekl: "V boji proti hladomoru jsme kolektivně zklamali. Je to morální skandál a obrovská skvrna na našem kolektivním svědomí." Konec citátu. A měl naprostou pravdu. Závěry summitu jsou o to větším zklamáním. Mám neodbytný pocit, že v Římě hrály prim zájmy bohatých zemí, a ne zájmy miliardy hladovějících po celém světě. Pro ilustraci uvedu dva příklady: je čím dál jasnější, že biopalivová politika a její prosazování vedou ke zvyšování cen, a tudíž k hladomoru. Zdá se však, že kritizovat tuto politiku se nesmí.
Kromě toho jsem strávil jistý čas procházením závěrečných prohlášení z předchozích summitů o potravinách a došel jsem k závěru, že mají překvapivě mnoho společného - i s usnesením tohoto Parlamentu, když už jsme u toho. Ve všech se mluví o naléhavosti a bez výjimky i o plnění slibů daných v minulosti. Nemělo by pro nás však opakování všech těchto výzev být varovným signálem? Abych citoval pana De Schutteho, zpravodaje OSN, "chudí nepotřebují sliby". Jak už bylo řečeno, zajišťování potravin by mělo být lidským právem. Paní předsedající, rád bych k tomuto přistoupil z jiné strany a řekl, co nás učí Bible, totiž že je jedním z Božích přikázání, abychom nakrmili hladové. Taková je má osobní zodpovědnost a naše kolektivní zodpovědnost.
(BG) Osobně jsem se účastnil schůzky Organizace pro zemědělství a výživu v Římě. Na vlastní oči jsem viděl, jak tato konference vypadala. Také si myslím, že bychom měli nechat toho pokrytectví, kterým trpíme, vzhledem k tomu, kolik se utratilo za organizaci takovéto konference, jejímž jediným výsledkem je řada slibů - tyto výdaje bychom měli využít, abychom si spočítali, jak již zmínili moji předřečníci, kolik dětí nemuselo umřít, kdyby se tyto prostředky neutratily za veselé historky. Jak již však řekl komisař, tento problém má co do činění s globální produkcí potravin, ale než začneme vytahovat třísku z oka našeho bratra, všimněme si břevna v našem vlastním oku.
Bylo vědecky dokázáno, že v mé zemi, v Bulharsku, je nejúrodnější půda z celé Evropské unie. Před sto padesáti lety dokázali bulharští zemědělci nakrmit nejhustěji osídlené oblasti Otomanské říše v Malé Asii s použitím technologie 19. století. Dnes je však bulharské zemědělství ve stálém poklesu, což se ještě zhoršilo vstupem do Evropské unie. Kvóty, které Komise uvalila na Bulharsko, omezují zemědělskou výrobu, přičemž bulharská půda leží ladem. Například jen jedna farma v jednom z 28 regionů v Bulharsku stačí na to, aby splnila celou kvótu rajčat, kterou Bulharsku předepsala Evropská komise. Je to tak kvůli tomu, že podle nějakých deset let starých dat jde o oficiální úroveň výroby. Nikoho ale nezajímá, jaká je skutečná úroveň výroby. V současné době existují v Evropské unii omezení procesů výroby potravin, které by jinak mohly znatelně zlepšit situaci a nabídnout skutečné opatření na boj s hladem. Proto dokud tyto záležitosti ovládají úředníci, kteří jen zírají do papírů a nezajímá je nic jiného, zbudou jen sliby a žádné činy.
(PL) Paní předsedající, počet lidí, kteří trpí hladem a žijí v extrémní chudobě, se za poslední rok dramaticky zvýšil, a není pravda, že to je vinou kapitalismu. Existují politické systémy, které jsou pro lidský život a boj proti hladu daleko horší. Uvedu pouze jeden příklad. Komunismus před několika desetiletími přivedl jednu evropskou zemi s příznivými zemědělskými podmínkami na pokraj vyhladovění. V důsledku toho zemřelo hladem v jedné zemi více lidí než v současnosti umírá na celém světě. Tou zemí byla Ukrajina. Doporučoval bych v této sněmovně vážit slova.
V roce 2000 přijalo 198 členů OSN konkrétní rozvojové cíle tisíciletí. Komisař dnes hovořil o prvním, nejdůležitějším cíli. Dnes musíme odpovědět na otázku, zda je tento cíl dosažitelný. Evropané se ptají, jestli jsou naše priority a politiky správné, a konkrétně např. je-li nákladný boj se změnami klimatu důležitější než boj proti chudobě. Právě tento týden jsem takovou otázku dostal: nezaměňuje Evropská unie prostředky a cíle, když se místo toho, aby bojovala s dopady globálního oteplování, pouští do největšího boje s větrnými mlýny v lidských dějinách - do boje se změnami klimatu?
To vše znamená, jak řekl pan Bové, že je zde vysoké riziko vzniku nových konfliktů, a co hůř, konfliktů velice závažných. Nedostatek investic do zemědělství zapříčinil toto nezajištění potravin. Skutečnost je taková, že zemědělství je jediným existenčním prostředkem 70 % světové chudiny, jak zdůraznil pan Diouf. On také apeloval, aby se ročně vložilo celkem 44 miliard dolarů do financování investic, které by pomohly malým výrobcům. Jeho požadavek byl naprosto ignorován: bohaté země nemají harmonogram, strategii ani politickou vůli.
Paní předsedající, jak OSN, tak i Evropská unie se shodly, že růst světové populace bude vyžadovat zvýšení zemědělské produktivity, a to řádově o 50-100 %. To přijímáme. Přijímáme stanovisko pana komisaře nejen proto, že s ním souhlasíme, ale i proto, že jde o cíl, který si svět nemůže dovolit minout. Ale po zemědělství se zároveň požaduje, aby tento cíl splnilo s využitím menšího množství půdy, vody, energie a skleníkových plynů. Takže musíme mít na paměti tři věci.
Zaprvé, vlády - a zejména v Evropské unii - musí více investovat do výzkumu a vývoje - jednoduše nemáme informace, na nichž bychom mohli založit plán pro budoucnost. Zadruhé, tváří v tvář nestabilitě globálních trhů potřebujeme od společné zemědělské politiky záchrannou síť. A zatřetí, zajišťování potravin a veškeré jeho důsledky pro Evropskou unii něco stojí. Jde o náklady, které nemůžeme nakládat na záda spotřebitelů, a tudíž opakuji: potřebujeme silnou zemědělskou politiku a musíme vyhrát spor v rozpravě o rozpočtu.
Tento systém, který je založený na skutečných politikách a směrnicích, a pozor, pane Micheli, na protagonistech a liberálním řečnění, tento systém způsobil současnou situaci: prosazování agro-industriálního modelu spolu s ochranou zájmů velkého agro-industriálního průmyslu a z toho vyplývající kvalitativní znehodnocování světového zemědělského průmyslu, léta nepřiměřeného investování do zemědělského hospodářství, prosazování opouštění zemědělského průmyslu a likvidování malých a středních farem, tedy sektoru, který poskytuje obživu 70 % světové chudiny.
Společná zemědělská politika určuje schopnost zemědělců produkovat potraviny. To také ovlivňuje cenu potravin. Nebude-li Evropa podporovat zemědělce formou přímých plateb, cena potravin bude muset stoupnout, aby pokryla náklady na výrobu. Mým cílem je prosazovat výrobu potravin v Severním Irsku a zajišťování potravin v Evropě. Toho lze dosáhnout je tak, že necháme zemědělce dělat svou práci. Reforma společné zemědělské politiky zde bude hrát obrovskou roli a zajišťování potravin by mělo být její ústřední složkou.
Byla jsem rovněž autorkou zprávy o globálním zajišťování potravin a společné zemědělské politice, takže jsem na této oblasti pracovala velmi tvrdě. Chtěla bych říci jednu prostou věc, která, jak se zdá, uniká mnohým: to zemědělci budou krmit svět, budou-li mít to správné klima - a to myslím v tom nejširším slova smyslu - na tuto konkrétní práci. My ostatní o tom budeme mluvit. Je naší povinností vytvořit a zavést do praxe politiky, které umožní našim zemědělcům produkovat potraviny. Budou reagovat, když budou mít dvě základní věci: tím prvním jsou slušné ceny, tím druhým stabilní příjmy. Nestabilita poslední doby dopadla na obojí a zemědělství takto nemůže přežít.
Než mi vyprší čas - a jako jedna z autorek vás prosím v tomto ohledu o toleranci - nedémonizujte prosím společnou zemědělskou politiku. Některé z uvedených argumentů jsou nyní zastaralé a přežité, tuto politiku jsme od základů zreformovali a je možné, že bez společné zemědělské politiky bychom s nezajištěností potravin v rámci Evropské unie měli větší problémy. Proč nepřijmeme její nejlepší části a nevyzveme rozvojový svět, aby přijal společnou zemědělskou politiku? Buďme v tomto nekompromisní: nesměli bychom z toho nechat vlády rozvojových zemí vyklouznout, je jejich zodpovědností využívat rozvojovou pomoc náležitě a naší zodpovědností je zajistit, že se do zemědělství bude investovat více peněz. Myslím si, že je načase přestat přešlapovat kolem tohoto tématu a být nekompromisní k vládám i k sobě. Máme morální zodpovědnost a jsme připraveni ji nést.
Paní předsedající, chtěla bych požádat svou kolegyni, která mluvila přede mnou, aby byla konkrétní ohledně vývozních náhrad. Zmínila jsem se o tomto problému a souhlasím, že v minulosti způsobovaly vývozní náhrady škody a že Evropa nyní reformovala svou zemědělskou politiku. Když jsme však loni zavedli vývozní náhrady do odvětví mléka, jedinou zemí, která si stěžovala, byl Nový Zéland, a ten není rozvojovou zemí. Mohu poprosit o příklad země, kde dnes vývozní náhrady působí potíže?
(HU) Čím dál více vědců po celém světě říká, že v roce 2030 se bude nedostávat jak ropy, vody, tak i potravin. Zdá se však, že to první, s čím se musíme vypořádat, je nedostatek potravin, jelikož na zemi trpí hladem již miliarda lidí. Počet lidí trpících hladem se zvyšuje rychleji než světová populace. Takže i když hladem nyní trpí každý šestý člověk, za pár desítek let budeme muset čelit situaci, kdy jím bude bude trpět každý čtvrtý nebo pátý. Každou minutu zemřou hladem dvě děti. Tuto situaci zjevně nevyřešíme tak, že zrušíme společnou zemědělskou politiku Evropské unie. Evropská unie může být silná a hrát silnou roli ve světě jen tehdy, má-li silnou společnou zemědělskou politiku.
Hlad se však netýká jen Afriky. Je i v Evropské unii. Např. v některých regionech Evropské unie utrácejí lidé za potraviny méně než 10 % svého příjmu, zatímco v jiných regionech, např. v některých částech Bulharska nebo na jihu Rumunska, lidé utrácejí za potraviny v průměru více než 50 % svého příjmu. Toto číslo, protože je průměrné, zahrnuje i ty, kteří utrácejí za potraviny mnohem víc. Toto je třeba zdůraznit, protože skutečnost je taková, že pokaždé, když navrhneme nové nařízení, které zvyšuje náklady a snižuje efektivitu zemědělské výroby, jako jsou nařízení o dobrých životních podmínkách zvířat, jež zvyšují množství krmiva nutného k vyprodukování 1 kg masa, nejenže škodíme životnímu prostředí zvýšenými emisemi CO2, ale každým podobným opatřením zvyšujeme počet lidí trpících hladem. Je to možná právě tolik krmiva navíc, kolik musíme použít např. při chovu drůbeže, kolik bude chybět hladovějícímu dítěti.
(RO) Počet podvyživených lidí ve světě překročil hranici jedné miliardy, takže se tragická situace, kdy každý šestý člověk trpí hladem, ještě zhoršila. Jak bylo již řečeno, představitelé předních průmyslových velmocí bohužel ignorují summity, které jsou tak důležité a nezbytné jako ten, jejž nedávno uspořádala Organizace pro výživu a zemědělství v Římě. Představitelé členských států G8, s výjimkou italského premiéra, nepovažovali za nezbytné účastnit se této schůzky.
Dosáhli jsme nejvyšší úrovně celosvětového hladomoru od roku 1970. Každých šest vteřin zemře hladem jedno dítě. Rozvinuté země však bohužel zavírají oči před tragédií, která nás ve svých složitých důsledcích postihne všechny. Jako nejlepším příklad a zároveň varování nechť je nám to, jak se během posledních dvaceti let zanedbávalo zemědělství, což pak vyústilo v současnou potravinovou krizi. Z celkového množství oficiální rozvojové pomoci klesl poměr financí vyčleněných zemědělství ze 17 % v roce 1980 na 3,8 % v roce 2006.
Paní předsedající, v 18. století v Anglii předpověděl Thomas Malthus, že růst populace přesáhne zásoby potravin. Dnes jsou jeho myšlenky zdiskreditovány, protože jsme zažili řadu zemědělských revolucí, které proměnily naši společnost. Ale měl i pravdu: během života mnohých z nás se světová populace ztrojnásobila - ztrojnásobila, je to až neuvěřitelné - a v mnoha částech světa přesáhla naše zásoby potravin. Musíme toho dělat víc, chceme-li předcházet hladu a mít růst populace pod kontrolou, a řešením je zajistit, aby ženy po celém světě měly kontrolu nad svou reproduktivitou. A musíme zachránit dětské životy. Nejlepším způsobem, jak snížit růst populace, je zachraňovat mladé životy, aby lidé necítili potřebu mít větší rodiny.
(DE) Paní předsedající, dostatek potravin je lidským právem a hlad je zločinem proti lidskosti. Rovněž si myslím, že lidská rasa má dost odborných a vědeckých znalostí na to, aby nikdo na světě netrpěl hladem. Na boj s hladem je samozřejmě taky třeba peněz. Nejde však pouze a jenom o ně. Předtím také musíme splnit následující požadavky. Zaprvé musíme v rozvojových zemích vyvinout stabilní demokratickou strukturu, zadruhé bojovat s korupcí, zatřetí v rozvojových zemích založit vhodný zemědělský systém a nakonec investovat do zemědělství. O těch prvních třech bodech se moc nemluví. Mnoho financí se v těchto zemích navíc ztrácí, končí ve špatných rukou a používá se k uplácení.
To znamená, že pro SZP potřebujeme odpovídající dlouhodobé financování. SZP je důležitým prvkem potravinové a bezpečnostní politiky EU a po roce 2013 bude hrát důležitou roli v rozvojové politice a ve vnější politice zajišťování potravin. Proto mají nejvyšší prioritu dokonale fungující ekosystémy, úrodná půda, stabilní vodní zdroje a hlubší diverzifikace ekonomie venkova. Mezinárodní spolupráce a solidarita spolu s vyváženými obchodními dohodami, které prosazují, nikoli ohrožují zajišťování potravin, jsou zásadně důležitým prvkem celosvětového zajišťování potravin, a právě v této oblasti může SZP výrazně přispět.
Zadruhé, protože se tímto tématem zabývá návrh na usnesení a já jsem potěšen, že se pan komisař tohoto tématu dotkl, bych rád upozornil na nebezpečí, které představuje velmi moderní cíl potravinové soběstačnosti. Tento cíl, který není synonymem pro zajišťování potravin, by mohl mít v současných podmínkách nepříznivý vliv, protože změny klimatu postihují každý region jinak. Tato situace přináší nezbytnost obchodu, nikoli ambice každé země vyprodukovat vše, co chce jíst.
člen Komise. - Paní předsedající, rovněž odsuzuji skutečnost, že kromě předsedy Komise pana Barrosa nebyl na summitu v Římě přítomen žádný z představitelů G8, což pochopitelně přispívá k představě, že tento summit nepřinesl mnoho nového. Podíváte-li se na závěrečné prohlášení, je to, myslím si, rovněž zřejmé. Na druhou stranu považuji za velice důležité, že se nám podařilo udržet bod zajišťování potravin na politickém programu, a výsledkem několika summitů, jichž jsme byli svědky v roce 2009, je, že tento problém je vysoko i na programu mezinárodním, a že kdykoli se světoví představitelé sejdou, v poslední době např. G20 v Pittsburghu, hovoří se o rozvojové spolupráci a rozvojové politice. Což je v podstatě velice pozitivní.
Já jsem v Římě byl a musím říci, že pomineme-li závěrečné prohlášení, které je, to musím souhlasit, trochu zklamáním, tam byly velice dobré diskuse a rovněž silná účast, a z toho může něco vzejít. Například tam byla celá diskuse o prodávání úrodné půdy v rozvojových zemích a zemích, které nemají žádnou ornou půdu - jejich kupování je samo o sobě velice zajímavým tématem k diskusi a podle mě i jedním z těch, kde můžeme dojít k názorové shodě.
Zadruhé bych chtěl říci, že SZP, jak už několik poslanců zmínilo, samozřejmě není ideální. V tomto světě není ideálního nic, ale podíváte-li se na účinek společné zemědělské politiky na rozvojový svět, můžeme, myslím, říci, že jde o dosud nejméně škodlivý systém velké obchodní skupiny, co se týče škodlivých efektů v rozvojových zemích. WTO uznala, že většina, ne-li všechny naše subvence nenarušují trh, protože podporují zemědělské výnosy, nikoli ceny zemědělských výrobků.
Jsem také trochu, jak to říci, zklamaný, že v jednom kuse obviňujeme sami sebe. Ani Evropa není ideální, ale myslím si, že např. potravinový nástroj je velkým krokem kupředu. Obnáší miliardu eur každé 2 roky - nejde v něm o podporu dodávání potravin, jeho hlavním cílem je dodávání osiva apod. na podporu malých zemědělských výrobců v rozvojovém světě. To je podle mě skutečná inovace. Tak ji také uznala např. Světová banka, která tento mechanismus přebírá. Takže bychom se neměli neustále obviňovat. Mimochodem, tento nástroj byl inovací mého předchůdce. V jedné věci se s ním neshodnu, a sice ohledně kolegy, který se mezitím vytratil, pana Le Hyarica. Můj předchůdce není socialista, je to komunista - totiž, podívejte se na jeho politickou skupinu: je to komunista, a to nejspíš vysvětluje argumentaci, kterou používal.
Skončím tím, že řeknu poslední slovo o nové zemědělské politice a politice zajišťování potravin EU, protože v pracovním programu Komise na rok 2010 je plán představit Radě a Parlamentu sdělení o obnovené politice zemědělství a zajišťování potravin pro Evropskou unii. Tento dokument reviduje aktuální otázky týkající se zemědělství a zajišťování potravin, jako jsou například problémy spojené se změnou klimatu, zvýšený zájem o výživu a kvalitu potravin, záchranné sítě a politiky sociální ochrany, dopad biopaliv na výrobu potravin nebo využívání a dopad nových technologií a biotechnologií, silnější výzvy k přístupům založeným na právech, získávání půdy ve velkém atd.
Sdělení bude mít především za cíl obnovit závazek EU pomoci rozvojovým zemím při zlepšování jejich zemědělské výroby. Toto téma je i nadále klíčové, především s ohledem na rostoucí potřebu potravin, kterou způsobuje růst světové populace, měnící se stravovací zvyklosti a problémy a hrozby, které změna klimatu přináší udržitelné zemědělské výrobě. Dále bude mít za cíl reflektovat, jak by EU mohla co nejlépe využít své zkušenosti a know-how k tomu, aby podpořila vznik regionálních politik a strategických rámců v zemědělství a zajišťování potravin. Zatřetí bude mít za cíl poskytnout základ pro přístup celé EU ke sladění stávajících rámců politik Evropského společenství a jeho členských zemí, v čemž naváže na závazky dané v akčním plánu z L'Aquily. Začtvrté bude mít za cíl navrhnout způsoby, jakými by EU mohla přispět k tomu, aby se urychlil proces plnění rozvojových cílů tisíciletí, a především prvního rozvojového cíle tisíciletí, vzhledem k jejich připravované zářijové revizi v roce 2010 v New Yorku. Zapáté bude mít za cíl postavit EU do lepší pozice tváří v tvář současnému dění v globálním systému zemědělské správy potravin a konečně bude mít za cíl vyřešit problémy, které se v poslední době objevily v programu zajišťování potravin.
(RO) Chtěl jsem především zdůraznit kvalitu práce, kterou odvedl pan Gabriele Albertini při přípravě návrhu. Chtěl bych rovněž říct, že jsem hlasoval pro přijetí tohoto návrhu, vzhledem k tomu, že rozšíření je pro EU důležitým politickým gestem. Rovněž bych chtěl zdůraznit, že jsem v řadě otázek hlasoval odlišně než moje politická skupina, v zásadě jde o otázky související s Kosovem, neboť zastávám ohledně Kosova odlišný názor než většina evropských zemí. Proto jsem hlasoval odlišně o pozměňovacím návrhu 17 v článku 19, pozměňovacím návrhu 22, pozměňovacím návrhu 24 a rovněž o bodu 10 právního východiska 4.
(BG) Hlasoval jsem proti usnesení o strategii rozšíření, protože obsahuje mnoho lichotivých slov o pokroku Turecka s ohledem na kodaňská kritéria. Nevidím žádnou známku tohoto pokroku. Kolegové a kolegyně poslanci, nezapomínejte, že Turecko je země, která před necelými 100 lety spáchala genocidu proti národu na vlastním území a národu, který se nedávno osvobodil od turecké nadvlády. Turecko páchá genocidu dodnes, obyvatelstvo i politická třída jsou na skutky, kterých se dopouští jejich země, hrdí. Před dvaceti lety Turecko sponzorovalo teroristické organizace a vyváželo terorismus. Ještě dnes pěstuje úzké vazby s teroristickými organizacemi. Pokud chceme mít v Evropské unii zemi, která je stále hrdá na genocidu a podporuje terorismus, pak prosím přijměte ji. Já jsem však rozhodně proti.
(DE) Pane předsedající, dámy a pánové, já jsem rovněž hlasoval proti, protože jsem toho názoru, že dříve, než budeme moci přijmout takovéto pozitivní prohlášení, musí Turecko splnit všechna kritéria. Zejména bych rád připomněl hraniční spor mezi Kyprem a Tureckem, který nebyl ani v tomto roce urovnán, a nezákonnou okupaci Kypru, která nebyla doposud ukončena. Nechtěl jsem však hlasovat proti ostatním kandidátům na přistoupení. Učinil bych zvláštní výjimku v případě balkánských států, které bych rád v této sněmovně co nejdříve přivítal.
Neumím si představit nic absurdnějšího. V Polsku nedochází k žádným vraždám ze cti, neprovádí se zde obřízka na děvčatech, nedochází zde k výběrovým potratům, nejsou zde uzavírána dočasná manželství a lidé nejsou kamenováni kvůli cizoložství či obvinění z cizoložství. Ženy nejsou vystaveny žádné diskriminaci ze strany zákona a všechny případy násilí na ženách jsou všeobecně odsuzovány jak ze strany občanů, tak ze strany katolické církve. Vzhledem k tomu, že tyto extrémní názory se naštěstí do usnesení nedostaly, pouze jsem se zdržel hlasování.
(SV) Paní předsedající, násilí páchané na ženách je problém rozšířený v celé Evropě a na celém světě. Jen ve Švédsku, kde žije 9 milionů obyvatel, je denně zneužito 380 žen. Pětina ženské populace je vystavena násilí a 45 % všech žen ve věku 16 až 64 let se někdy během svého života staly obětí násilí. To je naprosto otřesné. Pokud se někdo stane obětí násilí doma, je to úděsné narušení osobní integrity. Muži a ženy by měli mít stejnou šanci na tělesnou integritu.
Mám zvláštní vztah k otázce žen v konfliktech, protože jsem prožívala konflikt v Bosně a Hercegovině, během kterého jsem poskytovala pomoc, a částečně jsem jako spolupracovnice Červeného kříže zažila i konflikt v Dárfúru. Domnívám se, že ve Stockholmském programu máme nyní skvělý nástroj, který nám umožní přejít od slov k činům. Ráda bych poděkovala švédskému předsednictví, že začlenilo boj proti násilí páchanému na ženách a jeho podporu do stockholmského programu. Budu rozhodně usilovat o to, aby se v rámci realizace Stockholmského programu stal boj proti násilí páchaného na ženách jednou z priorit.
(PL) Pane předsedající, rád bych zdůraznil, že otázka násilí páchaného na ženách je nesmírně důležitá a jsem velmi rád, že se Evropský parlament tomuto problému věnuje. Zvláštní pozornost si zasluhuje problém nejagresivnějších násilných sexuálně motivovaných trestných činů páchaných na ženách, na které však soudy v některých evropských zemích nereagují odpovídajícím způsobem. Rozsudky, které soudy v těchto případech vydávají, jsou často velmi mírné, a ženy pak ztrácí motivaci oznámit tyto strašlivé činy, které na nich byly spáchány, orgánům činným v trestním řízení. Tímto způsobem vznikají statistiky neviditelných trestných činů. Z tohoto důvodu bychom měli věnovat větší pozornost nejhorším a nejvážnějším trestným činům páchaným na ženách - násilných, sexuálně motivovaných - s cílem dosáhnout větší standardizace rozsudků, a vytvořit tak větší pocit bezpečí a dosáhnout spravedlnosti a morálního zadostiučinění pro ženy, které byly tímto krutým způsobem postiženy.
Nejsem přesvědčena - společně s většinou kolegů poslanců v Evropském parlamentu, což je velmi povzbudivé -, že bychom z Bruselu museli zavádět nařízení na ochranu nekuřáků nebo že jsme schopni to udělat účinně. Evropská unie nemá v této oblasti pravomoc. Jsme odpovědni pouze za zdraví a bezpečnost při práci. Zde spočívá problém, protože podle mě je nejdůležitější otázkou ochrana dětí a mladých lidí a tato skupina, která potřebuje ochranu především, by do oblasti působnosti tohoto nařízení, které se vztahuje pouze na zdraví a bezpečnost při práci, nespadala.
Zde v Evropském parlamentu jsme však poněkud v jiné pozici a musíme brát ohled na zásadu subsidiarity. I když ochrana zdraví pracovníků může ve skutečnosti představovat problém - v této oblasti jsme již přijali právní předpisy například v oblasti vystavení pracovníků elektromagnetickému záření -, nemůžeme požadovat, jak to činíme v bodě 7, aby členské státy, které již zákaz kouření přijaly, respektovaly zásady rovnosti mezi různými druhy zařízení v oblasti pohostinství. Včera jsme hlasovali o úloze vnitrostátních parlamentů a jejich pravomocech ve vztahu k navrhovaným právním předpisům EU v oblasti subsidiarity podle nové Lisabonské smlouvy, a proto by způsob našeho hlasování měl zůstat soudržný.
(PL) Pane předsedající, děkuji vám za slovo. Podporuji opatření Evropské unie na omezení spotřeby tabáku, nedomnívám se však, že tato opatření by měla být vázána na snížení podpory pro producenty tabáku. Důvodem je, že produkce tabáku nesouvisí s jeho spotřebou. Pokud omezíme nebo zastavíme produkci, nebo zastavíme podporu těm zemědělcům, kteří se věnují pěstování tabáku, spotřeba se tím nezastaví, pouze se bude orientovat na tabák z dovozu. Boj proti producentům tabáku není způsob, jak omezit kouření. To by bylo stejné, jako snažit se řešit spotřebu piva mezi mladými lidmi vyhlášením boje pěstitelům chmele. Z toho důvodu jsem ke svému hlasu připojil stanovisko, že produkce tabáku nemá vliv na jeho spotřebu.
S radostí jsem podpořila schválenou rezoluci, i když řešení otázky hladu na Zemi má své rezervy. Zasedání světového summitu o zajišťování potravin se neubíralo směrem, jaký si organizátoři přáli. I když je boj proti hladu problémem sociálněhospodářským, finančním a kulturním, rozprava ve shromáždění se omezila pouze na technickou rovinu. I ředitel FAO Jacques Diouf byl zklamaný z jejího průběhu a z toho, že se setkání nezúčastnili představitelé západních zemí. Zástupci rozvinutého světa nepřijali žádné konkrétní závazky.
Hlasovala jsem pro přijetí zprávy pana Scurrii o Evropském roku dobrovolnictví (2011), protože jsem zastáncem větší podpory ze strany orgánů EU tomuto odvětví, které se týká evropských občanů a sehrává nezastupitelnou úlohu v podpoře solidarity a sociálního začlenění. Jsem přesvědčena, že je třeba zvýšit rozpočet a posílit koordinaci na úrovni Společenství s cílem upevnit iniciativy v rámci Evropského roku dobrovolnictví, jako jsou například kampaně na posílení povědomí a příhraniční výměny s cílem sdílení názorů a osvědčených postupů.
písemně. - S velkou radostí jsem hlasoval pro vyhlášení roku 2011 Evropským rokem dobrovolnictví. Pomůže to množství našich dobrovolnických organizací ve všech členských státech EU. Rád bych zdůraznil, že sportovní organizace sehrávají v dobrovolnictví ústřední úlohu, i když legislativní text se o nich nezmiňuje, přesto je třeba to uznat. Největší dobrovolnická organizace v Irsku je Gaelské atletické sdružení. Úsilí všech, kteří se podílejí na činnosti této skvělé instituce, se musí dostat uznání a pochvaly.
Hlasoval jsem pro přijetí návrhu zprávy o Evropském roku dobrovolnictví z řady důvodů. Je známo, že dobrovolná činnost přináší dvojí užitek: pro jednotlivce i pro společnost. Na jedné straně nabízí dobrovolnictví občanům možnost učit se a získat nové dovednosti a možnost rozvíjení sebe sama. Na straně druhé má také společenskou funkci a přispívá k vytvoření pocitu solidarity a sounáležitosti. S ohledem na stále rostoucí vzájemnou závislost místních komunit v globalizovaném světě a zároveň prohlubující se individualismus je podpora zapojení občanů do života společnosti nesmírně důležitá. Mám na mysli činnosti, které zahrnují jak mladé, tak staré. Navíc se domnívám, že výměna praktických zkušeností mezi pracovníky dobrovolnických organizací z nejvzdálenějších koutů Evropské unie bude mít výrazný dopad vzhledem k tomu, že motivace těchto lidí jsou stejné. Účel je totožný: zvýšit životní úroveň a zlepšit kvalitu života, zajistit vysokou míru zaměstnanosti, zlepšit sociální soudržnost a bojovat proti vyloučení. Jinými slovy jsou to přesně ty hodnoty, na nichž je založena Evropská unie.
písemně. - I přes požadavek o navýšení rozpočtu, se kterým nesouhlasím a proti kterému jsem hlasovala ve výboru, plně podporuji zprávu o Evropském roku dobrovolnictví jako celek. Dobrovolníci jsou často neopěvovanými hrdiny. Jejich dopad na život společenství a lidí je nesmírný. V hospodářsky tak náročných dobách jako je tato, se dobrovolnictví stává ještě důležitější a z toho důvodu jsem se společně s ostatními, kteří předložili tuto zprávu, snažila nejen posílit vědomí přínosu dobrovolnictví, ale rovněž vyhlásit evropský rok, kdy odpovídajícím způsobem financované iniciativy poskytnou dobrovolnickým organizacím příležitost, jak podnítit nové dobrovolníky.
Podpořila jsem zprávu o Evropském roku dobrovolnictví (2011). V členských státech Evropské unie musíme přikládat větší význam otázce dobrovolnictví a měli bychom plánovat politické akce, které podporují práci dobrovolníků. Pozměňovací návrhy navržené Evropským parlamentem zavádí do návrhu Komise řadu významných změn a Rada by je měla přijmout. Rozpočtové prostředky vyčleněné na dosažení cílů Evropského roku dobrovolnictví (2011) ve výši 6 milionů EUR jsou nedostatečné (v porovnání s rozpočtem pro Evropský rok boje proti chudobě a sociálnímu vyčlenění, který je téměř trojnásobný).
Dobrovolnictví je bezplatná a neplacená činnost, to však neznamená, že s ní nejsou spojeny žádné náklady. Dobrovolnictví vyžaduje finanční a politickou podporu od všech dotčených stran: nevládních organizací, vlád, orgánů státní správy jak na vnitrostátní, tak na místní úrovni, a od podniků. Politické závazky by se měly projevit ve formě příznivých politik, které podporují rozvoj a infrastrukturu dobrovolnické činnosti. Tato záležitost je zvláště důležitá pro Polsko, které bude v roce 2011 předsednickou zemí EU. Ráda bych požádala polskou vládu, aby se nechala inspirovat příkladem Evropského parlamentu a přijala opatření na zvýšení finanční podpory pro Evropský rok dobrovolnictví. Plně podporuji návrh na vyčlenění finančních prostředků k vytvoření interaktivní databáze dobrovolníků a dobrovolnických organizací, která by byla přístupná všem dotčeným subjektům a která by zůstala v provozu i po roce 2011.
Dobrovolnictví má rovněž hospodářskou hodnotu a na to nesmíme zapomínat. Jedná se o bezplatnou činnost, to však neznamená, že s ním nejsou spojeny žádné finanční výlohy. Z tohoto důvodu je důležité, aby se dobrovolnictví dostalo podpory ze strany Evropského společenství. Dobrovolnictví vyžaduje politiku založenou na přátelských vztazích, která bude podporovat jeho rozvoj a infrastruktury. Domnívám se, že podpora odměn a uznání dobrovolných činností formou finančních prostředků bude motivovat jednotlivce, podniky i organizace.
Dovolte mi vysvětlit hlasování ke zprávě Marca Scurria k návrhu rozhodnutí Rady o Evropském roku dobrovolnictví. Osobně považuji neplacené dobrovolnické činnosti za důležitou součást naší společnosti. U nás doma, v České republice, jsou nejpočetnější a nejdéle trvající dobrovolnou organizací dobrovolní hasiči. Jejich tradice se počínaly rodit již v dávných dobách, kdy nutnost zabránit katastrofické živelné pohromě, v tomto případě ohni, vždy sloučila několik desítek dobrovolníků s cílem nezištně zachránit majetky bližních - svůj, souseda, spolubydlících. Mezi nejrozšířenější a nejstarší organizace spojené s dobrovolnictvím patří také Český červený kříž, Klub českých turistů, tělovýchovná jednota Sokol, mládežnická organizace Junák či dobrovolná horská služba. Všichni tito lidé, kteří vypomáhají ve školách, nemocnicích, sportovních klubech, na horách nebo jezdí pomáhat do zahraničí, si zaslouží uznání. Dedikování roku 2011 tomuto tématu je v tomto ohledu zcela jistě přínosné. Z tohoto důvodu jsem hlasoval pro tuto zprávu.
Určitou výhradu bych ale vznesl ke způsobu hodnocení dohody. Jestliže jako ukazatele výkonnosti autoři uvádějí "počet služebních cest a zasedání" a dokonce "počet různých oblastí činností spolupráce", potom mám vážné pochyby o znalosti dané problematiky navrhovatelem zprávy. Doslova zoufale působí část 7 "Opatření proti podvodům" a konstatování 8.2.2 mne uvádí do stavu nepříčetnosti. V době elektronických pojítek nedokážu pochopit, že "správa" dohody vyžaduje služební cesty a účast na zasedáních ze strany odborníků a úředníků EU a Ukrajiny. Závěrem bych rád tuto rámcovou dohodu podpořil, protože vím, že už v 6. rámcovém programu rozvoje vědy a výzkumu byla zapojena velmi aktivně a s dobrými skutečnými výsledky. Rozhodnutí Rady přes výše uvedené skupina GUE/NGL podporuje.
Vzhledem k tomu, že čelíme záplavě žádostí o členství v Evropské unii, hlasování o tomto usnesení nemohlo přijít v lepší dobu. Evropská unie je skálou stability na tomto kontinentu. Nemůže zůstat klubem uzavřeným ostatním evropským státům, nemůže však ani otevírat své dveře donekonečna. Evropská unie musí především proměnit dosavadní rozšíření v úspěch pro nové členské státy. Stejně tak pro další státy, které klepou na dveře EU, platí nadále podmínka pro zahájení přístupových jednání přísné dodržování kodaňských kritérií (demokracie, právní stát, lidská práva, rovné postavení mužů a žen, tržní hospodářství atd.) společně s bezpodmínečným dodržováním mezinárodního práva. Přístupová jednání s kandidátskými zeměmi musí být založená na objektivně měřitelných kritériích - jako např. dodržování práv - a na hospodářských kritériích a musí se vyhýbat jakýmkoli subjektivním měřítkům založeným na hodnotách, náboženství nebo kultuře. Podle mého názoru musíme postupovat takto: musíme potvrdit, že země Balkánu jsou způsobilé pro členství v EU; nezapomínejme, že rozšíření a stabilizace spolu neoddělitelně souvisejí; v případě Turecka musíme trvat na dodržení přístupových kritérií, a pokud jednání selžou, musíme navrhnout zvláštní dohodu o přidružení.
písemně. - Hlasoval jsem pro pozměňovací návrh 4. Jsem rozhodně přesvědčen, že bychom měli zdůraznit, že nemuslimskými skupinami máme především na mysli křesťany, a proto je třeba vedle ostatních náboženských společenství výslovně zmínit křesťany. Křesťanství je v Turecku stále vystaveno pronásledování, což představuje jednu z našich největších obav. Křesťané a jejich společenství stále nemohou svobodně praktikovat své přesvědčení, jak by to mělo být možné v demokratickém státě. Jsem přesvědčen, že Turecko bude připraveno na přistoupení k EU ve chvíli, kdy bude v Turecku možné postavit křesťanský kostel stejně snadno, jako je možné postavit mešitu v Bruselu.
Pochopil jsem, že přistoupení Turecka je vnímáno jako důvod pro předběžnou rozpravu, z čehož však plyne, že existují pochybnosti, což v důsledku odůvodňuje rozpravu. Tato rozprava má zahrnovat otázky jako např., zda Turecko může být ze zeměpisného hlediska považováno za součást Evropy, zda jeho sekularizace není pouze důsledkem armádní kontroly, zda by bylo rozumné, aby se Evropská unie rozprostírala až na hranice iráckého Kurdistánu a zda by přistoupení Turecka s jeho ohromnou demografickou masou nerozvrátilo rovnováhu EU.
S ohledem na usnesení o strategickém dokumentu Komise o rozšíření pro rok 2009 chceme dát jménem španělské delegace poslaneckého klubu Evropské lidové strany (Křesťanských demokratů) jasně najevo, že skutečnost, že jsme usnesení celkově podpořili, v žádném případě neznamená, že souhlasíme s uznáním Kosova jako nezávislého státu. Máme za to, že Kosovo je výjimečný případ, a chceme zdůraznit, že ze strany Španělska a ze strany dalších čtyř členských států nebylo uznáno.
Jsem důrazně proti strategii Komise pro rozšíření v případě Turecka. Jasná většina občanů EU nesouhlasí s přistoupením Turecka k EU, a přesto musí přispívat na financování plateb ve výši miliard EUR Turecku v jeho postavení oficiální kandidátské země. Turecko není evropskou zemí, ani zeměpisně, ani kulturně, ani z hlediska ochrany lidských práv, demokracie a právního státu. Strategie pro rozšíření téměř nebere ohled na zájmy občanů Evropy. Namísto toho zastupuje geostrategické zájmy Spojených států. Kromě toho, kdyby se Turecko připojilo, nevyřešené konflikty na hranicích Turecka se stanou problémy Evropské unie. Mrzí mě, že celá strategie pro rozšíření, která zahrnuje Island a západní Balkán i Turecko, se projednávala jako celek, a bylo tedy nemožné vést řádnou, selektivní a diferencovanou diskusi. V tomto postupu se odráží arogance, s níž se s tématem přistoupení Turecka nakládá. Nevítané hlasy těch, kteří se staví proti přistoupení a kteří představují většinu obyvatelstva, jsou většinou přehlíženy.
Hlasoval jsem pro usnesení Evropského parlamentu o strategickém dokumentu Komise o rozšíření pro rok 2009 týkajícím se zemí západního Balkánu, Islandu a Turecka, neboť před 6-15 lety byla Litva spolu s Baltskými státy a dalšími středoevropskými a východoevropskými zeměmi vůči kandidátským zemím v podobné situaci. Členství v Evropské unii poskytlo mé zemi a ostatním novým členským státům EU a jejich občanům řadu možností a pomohlo povzbudit hospodářství a posílit demokracii a lidská práva. Se vstupem Lisabonské smlouvy v platnost získá Evropská unie nový výkonný motor, který požene naši loď vpřed s větším úspěchem a provede ji vodami finanční a hospodářské krize do nové etapy rozšíření Evropské unie. Teprve po přistoupení k EU budou moci balkánské země, ten neblaze proslulý sud prachu, kde se rozněcovaly světové konflikty, připojí k EU, odstranit překážky, které zde v posledních letech vyvstaly a které brání spolupráci mezi občany, podnikatelskými subjekty, odborníky v oblasti kultury a vědeckými pracovníky různých států. Je důležité, abychom nezavřeli dveře Turecku, které je považováno za spojnici Evropy s muslimským světem. Sbližování Turecka s EU mění tuto zemi správným způsobem, o čemž svědčí mnoho pozitivních kroků k posílení demokracie a lidských práv. Ačkoliv zatím ještě nejednáme o členství Ukrajiny, Moldavska a zemí jižního Kavkazu, takový výhled může v budoucnu v těchto zemích přispět ke stabilitě, hospodářskému posílení, snížení korupce a upevnění právního státu.
písemně. - Hlasovali jsme proti návrhu usnesení Gabriela Albertiniho "Strategický dokument Komise o rozšíření týkající se zemí západního Balkánu, Islandu a Turecka", neboť se domníváme, že ani Turecko, ani Bývalá jugoslávská republika Makedonie nevykazují v plnění kodaňských kritérií žádný pokrok a ani politicky si nevedou tak, aby jim to umožňovalo stát se členy EU. Věříme, že vyvinou větší úsilí ke splnění přístupových kritérií, což bude v budoucnu přezkoumáno. V každém případě nechceme hlasovat pro návrh usnesení, které vzbudí marné naděje a bude použito výhradně pro vnitřní spotřebu.
Návrh usnesení o současné strategii Evropské komise pro rozšíření je velmi vyvážený. Oceňuje pokrok, kterého kandidátské země dosáhly, ale zároveň jasně označuje problémy. Především Turecko udělalo velký krok zpět. Vítám proto jednoznačnou kritiku vážného ohrožení a skutečného omezení svobody slova a tisku. Naprosto nepřiměřené daňové penále uložené opoziční skupině Dogan Media Group je cíleným útokem proti těm, kteří kritizují vládu. Oprávněně byl vyjádřen nesouhlas s diskriminací náboženských menšin a s odmítnutím Turecka naplňovat Ankarský protokol. Kromě toho je také důležité, abychom se důkladně zabývali tureckou zahraniční politikou. Její otevřenost vůči Arménii a Kurdům nebyla dosud nic jiného než politickým gestem, proti němuž se navíc postavil turecký parlament i velká část obyvatelstva. Prohlášení tureckého předsedy vlády také zpochybňují očekávanou úlohu Turecka jako prostředníka mezi východem a západem. Pochlebování Turecka íránskému prezidentovi, pozvání súdánského prezidenta, který byl obviněn z genocidy, na konferenci a jeho jednání s Izraelem naznačují, že se od západu zřejmě odvrací. Naše výzva turecké vládě, aby koordinovala svou zahraniční politiku s politikou EU a upustila od svých námitek vůči spolupráci mezi NATO a EU, je proto jednoduše logická.
písemně. - Souhlasím s tím, aby Evropská unie byla otevřená zemím, které plní kritéria členství. Obávám se, že toto usnesení představuje rozšíření jako povinnost pro dotčené země i pro EU. Nepočítá s možností, že může být z nejrůznějších sociálních, hospodářských a jiných důvodů v nejlepším zájmu dotčených zemí zůstat mimo EU. Členství v EU je pro příslušné země zásadním krokem a zaslouží si co nejúplnější diskusi a konzultace za účasti občanů těchto zemí. Z tohoto důvodu jsem se zdržela hlasování.
Situace v této oblasti v Portugalsku je znepokojující. Počet trestných činů domácího násilí, které zaznamenalo portugalské sdružení na pomoc obětem domácího násilí (APAV), se zvýšil oproti stejnému období v roce 2008 o 9 %. Podle APAV případy fyzického a psychického zneužívání, vyhrožování a sexuálního násilí zaznamenaly ve srovnání s údaji v roce 2008 výrazný nárůst. V Portugalsku letos zemřelo již dvacet šest žen, které se staly obětí domácího násilí. Nicméně velká většina násilných činů není ze strachu a z pocitu studu ohlášena.
písemně. - (PT) Hlasovala jsem pro návrh usnesení o odstranění násilí páchaného na ženách, neboť se domnívám, že Komise a Rada musí postup EU v této oblasti sjednotit. Evropská unie naléhavě potřebuje komplexnější politiku boje proti násilí páchanému na ženách, přesněji řečeno Komise by měla vypracovat návrh směrnice, která poskytne jasný právní základ pro potírání všech forem násilí páchaného na ženách včetně obchodování s lidmi. Měli bychom vzít na vědomí a přivítat skutečnost, že španělské předsednictví si ve svém akčním plánu tuto otázku stanovilo jako svou prioritu.
Je zcela pochopitelné, že Výbor pro práva žen a rovnost pohlaví nám u příležitosti Mezinárodního dne proti násilí na ženách připomíná, že i přes nesčetné právní nástroje a deklarace OSN, nemluvě o řadě usnesení tohoto Parlamentu vydaných v průběhu mnoha desetiletí, jsme situaci nulové tolerance vůči násilí páchanému na ženách stále hodně vzdáleni. Není sporu o tom, že násilí mužů vůči ženám je porušením lidských práv, a proto musí být potrestáno.
Vítám hlasování v Evropském parlamentu o usnesení týkajícím se odstranění násilí páchaného na ženách v tento Mezinárodní den proti násilí na ženách. Vyhlášení tohoto dne Organizací Spojených národů v roce 1999 a dnešní přijetí tohoto usnesení jsou cennými nástroji, které mají národním vládám připomenout jejich závazky vyplývající z mezinárodních smluv o odstranění všech forem diskriminace žen. Proto podporuji toto usnesení a neprodleně žádám členské státy, aby posílily své vnitrostátní právní předpisy a politiky pro potírání všech forem násilí na ženách. Na úrovni Evropské unie je zvlášť důležité zaručit pomoc a podporu všem obětem násilí, zejména obětem obchodování se ženami, bez ohledu na jejich národnost, a rovněž zajistit ochranu ženám, které se staly obětí domácího násilí a jejichž právní status by mohl záviset na jejich partnerovi.
Somálsko je jedním z nejkřiklavějších případů naprostého zhroucení ústřední moci a návratu k válečnickému kmenovému způsobu života, neboť země je epicentrem násilí a nestability, které se šíří daleko za její hranice. Pobřeží Somálska je trvale ohrožováno ozbrojenými skupinami, které nejenže bojují o kontrolu pobřežních oblastí, ale také se dopouštějí neomluvitelných skutků pirátství proti jiným plavidlům, zejména obchodním, nákladním a rybářským, lodím s humanitární pomocí a výletním lodím.
Hlasoval jsem proti usnesení, protože se domnívám, že pirátství není vojenský problém, ale problém rozvoje. Myslím si proto, že je třeba řešit příčinu tohoto problému a že řešení nemůže být vojenské, ani na zemi, ani na moři. Důstojník odpovědný za operaci Atalanta uvedl, že námořní řešení je vyloučeno a že situaci v oblasti je nutno stabilizovat. Považuji za nutné zabývat se problémem správy, stability institucí a hospodářského vývoje v regionu. I přes veškeré zakrývání trhlin bude problém přetrvávat. Hlasováním proti usnesení chci také odsoudit privatizaci operací, které jsou v působnosti ozbrojených sil, jako např. ve Španělsku, přičemž soukromé bezpečnostní společnosti smějí vstoupit na palubu plavidel s válečnými zbraněmi. Navíc se domnívám, že musíme skoncovat nejen s piráty v Somálsku, ale také se zahraničními piráty, kteří drancují somálské vody.
písemně. - Relativní úspěch operace Atalanta, nyní na rok prodloužené, podtrhuje skutečnost, že ačkoliv evropská bezpečnostní a obranná politika má potenciál dosáhnout za členské státy významných výsledků, není stále jasné, proč by to nemohlo zvládnout samotné NATO, aby nedocházelo k překrývání činnosti. Pirátství v mořích kolem Afrického rohu však zůstává jasným a aktuálním nebezpečím. Musíme zdvojnásobit úsilí, abychom tuto hrozbu porazili, nejen kvůli ochraně našich lodí, ale také abychom vyslali jasný vzkaz agentům al-Kajdy, kteří nyní v Somálsku požívají bezpečného útočiště.
Hlasovala jsem pro usnesení Evropského parlamentu o politickém řešení problému pirátství u somálského pobřeží, protože námořní pirátství ve vodách u somálského pobřeží je skutečným problémem a bude jím i nadále. Evropská unie musí chránit námořní lodě proplouvající touto oblastí prostřednictvím mezinárodního vyjednávání a ochranných opatření. Jedna část řešení vyžaduje mezinárodní podporu při zajištění stability v Somálsku. Druhou část řešení představuje operace Atalanta, kterou nedávno zahájila EU s cílem zamezit pirátství u somálského pobřeží. Do operace bude zapojeno šest fregat, tři námořní hlídkové letouny a 1 200 členů personálu ze Spojeného království, Francie a Řecka. V budoucnu se na operaci budou podílet i další státy. V rámci operace Atalanta se podařilo zajistit ochranu vysoce rizikových nákladů jejich doprovázením. Bylo zadrženo třicet šest pirátských lodí a zabráněno 14 přímým útokům. Nicméně aby bylo možno využít výhody tohoto doprovodu, musí odpovědné vnitrostátní orgány a námořní lodě operaci Atalanta uvědomit a požádat o ochranu. Je velmi důležité, aby námořní lodě nepodstupovaly zbytečné riziko a o ochranu v rámci operace Atalanta oficiálně a včas požádaly.
písemně. - Souhlasíme s důkladnými mezinárodními opatřeními proti pirátství a nepochybujeme, že Královské námořnictvo a spojenecké flotily Spojených států a jiných evropských zemí odvedou dobrou práci. Nevidíme však žádný důvod k tomu, aby při námořní operaci vyvěšovala svou vlajku Evropská unie. Jsme proti tomu, aby se EU jako instituce vměšovala do záležitostí obrany. To žádnou další vojenskou schopnost nepřináší a pouze zdvojuje nebo komplikuje osvědčená opatření pod vedením NATO. Operace Atalanta byla pojata jako politická příležitost dodat během francouzského předsednictví EBOP námořní rozměr. I přes to, že jsou v mořích u Afrického rohu přítomny námořní síly "Combined Task Force 151" pod vedením Spojených států a námořní skupina NATO, bylo rozhodnuto sestavit ještě další flotilu a další řetězec velení. Jsme také hluboce znepokojeni návrhy na výcvikovou misi EBOP do Somálska v době, kdy mise EUPOL v Afghánistánu selhala a mnoho evropských zemí není ochotno poskytnout vojenské a policejní jednotky pro naléhavou výcvikovou misi v Afghánistánu. Neuznáváme ostatně takové pojmy jako "rybářská plavidla EU".
Vítám toto usnesení, které Parlamentu umožňuje podpořit do vysoké míry dobrovolnou protikuřáckou politiku Komise. Vystavení cigaretovému kouři je hlavní příčinou úmrtí a onemocnění v Evropě a kouření zároveň představuje velkou zátěž pro systémy zdravotní péče. Doufám, že opatření Komise půjdou dále a že v příštích letech budeme mít právo na zdravé prostředí ve všech uzavřených prostorách a na pracovištích. Nemohu nepřipomenout, že v Evropě stále ještě vládne pokrytecká politika. Chceme mít méně zdravotních problémů způsobených kouřením, avšak podporujeme zachování dotací pro výrobce cigaret, i když jsou postupně snižovány. Myslím, že společná zemědělská politika by měla být definována tak, aby odměňovala výrobky, které pomáhají udržovat a zlepšovat zdravotní stav lidí, nikoli ty, které ho ohrožují. Doufám, že Rada na svém prosincovém zasedání bude diskutovat o ochraně dětí, zejména v případech, kdy jsou vystaveny kouření dospělých v soukromých vozidlech nebo v jiných uzavřených prostorách. Domnívám se, že dospělí mají v tomto směru odpovědnost, a pokud zákonodárce může zasáhnout, musí tak učinit.
V této souvislosti bych chtěla vyjádřit dvě obavy. Za prvé, nesměřujeme ke společnosti, která vydává paušální zákazy? Co uděláme, pokud jde o odpovědnost jednotlivce? Mám nepříjemný pocit, že se naše společnost podobá té, kterou popsal George Orwell ve svém románu "1984". Za druhé, pokud je nutno kuřáky přinutit, aby kvůli sobě a druhým se svým škodlivým zlozvykem přestali, musíme to udělat s co největší ohleduplností. Tabák je droga. Zakázat ho úplně by znamenalo popřít skutečnost, že u většiny kuřáků se jedná o stav závislosti. Úplný zákaz lze považovat za akt vyloučení, což se může ukázat jako kontraproduktivní. Proč jsme tedy neumožnili vyhradit některé prostory jen pro ně?
Za prvé se domnívám, že o nekuřácké politice by měly rozhodovat členské státy a že úloha evropských orgánů,musí při respektování zásady subsidiarity zůstat na úrovni nezávazných doporučení. Na druhé straně se zároveň domnívám, že členské státy by měly nekuřáckou politiku podporovat, avšak neměly by nijak omezovat svobodnou volbu provozovatelů, především v odvětví hotelnictví, kde by majitelé měli mít možnost rozhodnout se, zda jejich podnik bude nekuřácký, či kuřácký. Za těchto podmínek byl zákon nedávno schválený v Portugalsku dobře vyvážený.
Jsem však přesvědčen, že tyto kroky by měl v první řadě provádět každý členský stát. Původní znění usnesení zaměňovalo výrobu tabáku s jeho spotřebou. Vítám proto přijetí pozměňovacího návrhu předloženého poslaneckým klubem Evropské lidové strany (Křesťanských demokratů), který z původního znění odstraňuje část bodu 9 a vypouští odkazy na výrobu tabáku. Tyto dvě změny konečné usnesení vylepšily. Zbývající body považuji za pozitivní, a hlasoval jsem tedy pro.
Pane předsedající, hlasovala jsem pro, i když bych si přála přísnější usnesení. Kouření je největší jedinou příčinou předčasných úmrtí v Evropě. Tabákový kouř je látka znečišťující životní prostředí obsahující více než stovku sloučenin, které poškozují zdraví. Nicméně v některých částech Evropy je dovoleno se mu vystavovat nejen uživatelům tabáku, ale také jejich okolí. Pasivní kouření je morální problém, protože ti, kteří jím trpí, nemají na výběr. Je nezbytné chránit především děti.
Studie naznačují, že dítě, jehož rodič užívá tabák, vlastně "vykouří" každou čtvrtou cigaretu, kterou vykouří jeho rodič. Každý rok v důsledku kouření předčasně umírá téměř 100 000 Evropanů. Mnoho členských států již zavedlo některá znamenitá opatření. Když Finsko nakonec také zakázalo kouření v restauracích a barech, vyvolalo to protesty. Nyní po dvou letech jsou lidé jen vděční. To odráží povahu politiky veřejného zdraví. Trvalých výsledků by mohlo být dosaženo prevencí a zvyšováním informovanosti, ale vyrovnat se s odporem vyžaduje odhodlání zákonodárců. Nesouhlasím s některými z přítomných poslanců, že Společenství nepotřebuje závazné právní předpisy o ochraně zdraví a bezpečnosti na pracovišti. Je nutno si uvědomit, že doporučení nebyla všude dostatečná. Plně podporuji odstavec 13 usnesení, kde je Komise vyzývána, aby předložila legislativní návrh o zákazu kouření na uzavřených pracovištích a také ve veřejné dopravě.
Kouření je pro společnost nákladné a kromě toho náklady nakonec zaplatí těch 70 % Evropanů, kteří nekouří. Souhlasím proto s názorem, který Parlament vyjádřil v roce 2007, že směrnici o tabákových výrobcích je nutno zpřísnit a začlenit do ní odpovědnost výrobců za náklady na zdravotní péči v důsledku spotřeby tabáku. Unie si musí nejprve zamést před vlastním prahem. Je nejvyšší čas, abychom postupné snižování dotací na pěstování tabáku dovedli do úplného konce.
Pane předsedající, hlasovala jsem pro usnesení podporující nekuřácké prostředí, neboť se domnívám, že je velmi důležité sledovat pokrok směřující k rozsáhlému zavedení nekuřáckého prostředí v Evropské unii a usnadnit předávání osvědčených postupů mezi členskými státy a koordinaci politiky zaměřené na ochranu občanů před riziky kouření. Hlasovala jsem také pro zachování odstavce 9, který uvádí, že do roku 2010 budou ukončeny přímé zemědělské dotace na pěstování tabáku vzhledem k tomu, že způsobuje zdravotní problémy. Podporuji rovněž své kolegy z Výboru pro životní prostředí, veřejné zdraví a bezpečnost potravin, kteří nám připomněli, že kouření zůstává hlavní zjištěnou příčinou úmrtí a onemocnění v Evropské unii. Děkuji vám, pane předsedající.
Nemohu jim slibovat zázraky, ale společně s naší vládou pracujeme na návrzích opatření, které jim ponechá možnost volby poté, co přijdou o svůj hlavní zdroj obživy. Kolegové poslanci, chápu argumenty těch, kteří bojují proti kouření. Nicméně naléhavě vás žádám, abychom náš boj proti kouření nesměšovali s rizikem, že zničíme pěstování tabáku v Evropě. Vyzývám vás, abychom v době hospodářské krize jednali uvážlivě a rozumně.
Domnívají se tedy, že Evropa v této rozpravě nemá místo a neposkytuje žádnou přidanou hodnotu z hlediska zajištění zdravého prostředí evropským občanům na všech veřejných místech, na pracovištích a ve veřejné dopravě. Jinými slovy netrápí je diskriminace vznikající mezi pracovníky v Evropě. Uvedu jen jeden příklad, obyvatelé Irska budou velmi dobře chráněni vnitrostátním zákonem, avšak my se můžeme pouze ptát, zda jednoho dne budou mít tuto možnost, či spíše toto právo obyvatelé Řecka nebo České republiky.
Návrh na usnesení o nekuřáckých prostorách předpokládal podstatnou změnu - zavedení zákazu kouření ve všech evropských veřejných institucích a na veřejných místech. Záměrem usnesení bylo uložit Komisi, aby vypracovala potřebný legislativní akt, který by vstoupil v platnost v roce 2011. Ačkoliv velmi mnoho delegátů, včetně mě, hlasovalo pro zákaz kouření ve veřejných prostorách (především na pracovištích), Evropská lidová strana bohužel zaujala opačný postoj. Většina Parlamentu neprojevila žádný ohled na ochranu zdraví všech evropských občanů a hlavně těch, kteří sami nekouří, a přesto jsou nuceni na veřejných místech dýchat kouř, a v důsledku toho sami trpí zdravotními problémy. Doufám, že toto téma neupadne v zapomnění a také že se znovu dostane na nynější pořad jednání, neboť mnoho členských států dosud nezavedlo zákaz kouření ve veřejných prostorách, i když tu možnost měly.
Sdílím zájem dosáhnout prostřednictvím tohoto usnesení pokroku v boji proti pasivnímu kouření vnucovanému těm, kteří nekouří. Nicméně někteří lidé využívají situace, aby do tohoto usnesení vložili ustanovení, které odmítá vyplácení dotací pěstitelům tabáku. Já osobně jsem pro to, aby těm, kteří se věnují této již vymírající dovednosti, byla tato podpora poskytována. Měli byste si uvědomit, že tabák tvoří méně než 10 % toho, co se do cigaret dává. Klade se snad tolik otázek ohledně přísad, které představují 90 % jejich obsahu, a ohledně jejich škodlivosti?
písemně. - Vzhledem k tomu, že více než 40 milionů osob umírá každý rok v důsledku hladu a chudoby, z toho každých šest vteřin jedno dítě, a vzhledem k tomu, že celosvětová potravinová krize představuje jednu z hlavních hrozeb pro mír a bezpečnost ve světě, jsem hlasoval na podporu tohoto aktuálního usnesení. Usnesení vyzývá Komisi, aby provedla úplné posouzení dopadu politik a programů EU v oblasti zemědělství, rozvoje a obchodu s cílem zaručit soudržný udržitelný politický přístup k celosvětovému zajišťování potravin. Jelikož usnesení uvádí, že každý má právo na bezpečnou a výživnou potravu, musí Evropská unie zajistit, aby tyto politiky poskytly udržitelné zajišťování potravin.
Ve světě dnes panuje podivná situace. Miliarda lidí trpí obezitou, a zároveň miliarda lidí hladoví. Tato situace je katastrofální a vyžaduje účinná opatření, zejména ze strany bohaté Evropské unie. Nedomníváme se však, že společná zemědělská politika EU ve své současné podobě je řešením. Naše zemědělská politika byla úspěšná v minulosti, ale v budoucnu pro ni není místo. Jelikož toto usnesení odmítá revizi dosavadního evropského systému zemědělské pomoci (něco, co by mohlo prospět klimatu, chudým ve světě i evropským zemědělcům), neviděli jsme jinou možnost než se zdržet hlasování.
Hlasovala jsem pro společný návrh usnesení o světovém summitu FAO o zajišťování potravin - vymýcení hladu ve světě, protože jsem přesvědčena, že je nutno přijmout naléhavá opatření, která skoncují s touto pohromou postihující jednu šestinu světové populace. S ohledem na dopad změny klimatu na zemědělství, zejména snížení produktivity v důsledku nedostatku vody, a to hlavně v zemích, které se s těmito problémy již potýkají, musíme vypracovat soudržné zemědělské politiky, které jsou v souladu s ochranou klimatu a bojem proti hladu.
Chceme však zdůraznit, že nesdílíme názor Parlamentu, že bychom neměli omezovat opatření na podporu trhu a podpůrné platby farmářům v rámci společné zemědělské politiky EU. Nedomníváme se, že tato podpůrná opatření a platby přispějí v dlouhodobém horizontu ke zvýšení zabezpečení dodávek potravin rozvojovým zemím. Naopak, tato opatření budou mít opačný účinek. Dotované levné evropské potraviny jsou vyváženy do rozvojových zemí a vzhledem k jejich konkurenčním cenám často vytlačují z trhu vlastní potravinovou produkci těchto zemí, a tak těmto zemím znemožňují větší dlouhodobou soběstačnost.
My, poslanci Dánské liberální strany, jsme hlasovali pro usnesení o zajišťování potravin, neboť chceme zdůraznit, jak je důležité, že Evropská unie v boji proti hladu a chudobě přijala celosvětovou odpovědnost. Odmítáme však odstavec 9 usnesení, který zpochybňuje pokračující liberalizaci zemědělské politiky EU. Dánská liberální strana si přeje, aby došlo k postupnému zrušení zemědělské pomoci a k zavedení společných pravidel, která v hospodářské soutěži zajišťují pro evropské zemědělce rovné podmínky.
Proto jsou dokonale fungující ekosystémy, úrodná půda, stabilní vodní zdroje a další diversifikace hospodářství venkova nejvyššími prioritami. Mezinárodní spolupráce a solidarita spolu s vyváženými obchodními dohodami, které podporují, nikoli ohrožují, zajišťování potravin, jsou základním prvkem světového zajišťování potravin, a právě tam může silná SZP významně pomoci. Země, které jsou čistými dovozci potravin, jsou nejvíce zasaženy rostoucími cenami, a přitom mnohé z těchto zemí po celém světě jsou ty nejméně rozvinuté. Evropská unie musí přijmout opatření, aby tomu čelila.
Autoři tohoto usnesení, i když byli nuceni upozornit na problém hladu a obecně na problémy, o nichž se hovořilo na světovém summitu o výživě a zemědělství, skryli nicméně hlavní příčinu tohoto problému, a sice kapitalistický systém vykořisťování a strategii, které Evropská unie také loajálně slouží, aby kapitál přinášel zisk. Nadnárodní společnosti zabývající se výrobou a distribucí potravin vykořeňují zemědělce a soustřeďují půdu, a tím zasazují těžkou ránu chudým a průměrným zemědělcům. Pro zaměstnance a venkovské obyvatelstvo, dokonce i v rozvinutých kapitalistických zemích, je stále těžší zajistit zdravé, bezpečné potraviny, zatímco nadnárodní potravinové společnosti shrabují obrovské zisky a skupují rozsáhlé plochy půdy, zejména v Africe, a počítají s tím, že produkce potravin se do roku 2050 musí zdvojnásobit. EU stojí v čele liberalizace a privatizace všech činitelů produkce potravin - vody, energie, dopravy a technologií - a prostřednictvím WTO a dvoustranných dohod nutí totéž i třetím zemím.
Ortega byl zvolen prezidentem ve volbách v roce 2006. Sandinisté se vrátili k moci. Hned od samého počátku začal Ortega používat osvědčené a vyzkoušené metody zastrašování a vylučování všech politických konkurentů pod nejrůznějšími pseudo-právními záminkami. Činnost státního aparátu začal kopírovat aparát sandinistický, čímž následoval příkladu kubánského Výboru na obranu revoluce. V prosinci 2008 upozornil Evropský parlament na šikanující kampaň vedenou státními orgány, stranami a lidmi spojenými se sandinisty a namířenou proti organizacím bojujícím za lidská práva a proti jejich členům, novinářům a zástupcům sdělovacích prostředků. Organizace Amnesty International popsala násilí, které následovalo po volbách do místních orgánů. Útoky a bití novinářů se znásobily.
Připomenu vám, že 19. října Nejvyšší soud rozhodl o odstranění ústavních překážek, které prezidentu Ortegovi bránily, aby mohl kandidovat na další funkční období. Tato změna sama o sobě nevzbuzuje pobouření proto, že žádný takový zákon v mnoha evropských zemích samozřejmě neexistuje, ale pobuřující je způsob, jakým bylo toto rozhodnutí učiněno. Jak všichni víme, prezident Ortega nemá dvoutřetinovou většinu v Parlamentě, a musel se tedy uchýlit k porušení ústavy, aby zákaz bránící jeho znovuzvolení odstranil. Pokud Danielu Ortegovi dovolíme, aby znovu kandidoval na prezidenta v roce 2011, můžeme se probudit v situaci, kdy v Nikaragui zavládne skutečná diktatura.
autor. - Pane předsedající, jsem velice vděčný za podporu, kterou tato sněmovna poskytla delegaci Liberální internacionály do Managuy, v jejímž čele jsem stál. Přijeli jsme v míru na pozvání parlamentní většiny, abychom hovořili o ústavě, volbách, volební kampani a lidských právech a občanských svobodách. Byli jsme proklínáni, nazývali nás piráty a tak podobně. Vyhrožovali nám vypovězením, hrozili, že budeme označeni za nežádoucí osoby a říkali, že prý připravujeme golpe - státní převrat.
Ale ještě závažnější je skutečnost, že proklínali moji zemi a že utlačují svůj vlastní národ. Myslím si, že Evropská unie by měla sledovat, co se v Nikaragui děje, a měla by vyslat pozorovatele na volby v roce 2011 a vyjádřit podporu demokratické opozici. Také doufám, že budeme dělat totéž a budeme objektivní, pokud jde o výsledek voleb v Hondurasu. Sledujme, zda budou nedělní volby svobodné a spravedlivé, a pak rozhodněme. Je možné, že pokud uznáme výsledek voleb, v této zemi skončí ústavní krize.
V této souvislosti a ve vážnějším tónu bych chtěla jménem své skupiny říci, že se této hry nezúčastňujeme. Chci tím říci, že zatímco poslanecký klub Evropské lidové strany (Křesťanských demokratů) nám odmítla naléhavou rozpravu o Ugandě a tamních zákonech proti homosexuálům a další naléhavou diskusi na téma Íránu o popravách, ke kterým tam dochází, nyní chtějí, abychom se zapojili do hry "pro nebo proti" Ortegovi v souvislosti s demonstracemi, které tam probíhají.
Pane předsedající, obdobně se domnívám, že je nejen smutné, ale jednoznačně ostudné, že tak důležité zasedání jako je toto, které se zabývá naléhavými záležitostmi, je tímto způsobem manipulováno, a jsem proto překvapen nejen tím, že dnešním tématem je Nikaragua, ale také tím, že při jiných příležitostech, kdy jsme měli diskutovat o mnohem závažnějších otázkách, se tak nestalo. Dnes navíc došlo k tomu, že jiná témata, která byla na pořadu jednání, byla vypuštěna právě proto, že bylo zařazeno toto téma. Z hlediska obsahu rozprav o naléhavých záležitostech je to zcela nepatřičné.
Chtěl bych zdůraznit, a to je nejdůležitější, že do převratu v Hondurasu byla zapletena německá Nadace Friedricha Naumanna, která má úzké vztahy s německou Svobodnou demokratickou stranou. Přinejmenším v Německu se o tom vedla diskuse. Stipendisté nadace se v otevřeném dopise od této politiky distancovali. Nesmíme zapomínat, že pan van Baalen je předsedou Liberální internacionály a na webových stránkách Nadace Friedricha Naumanna se uvádí, že v Nikaragui hovořil o možnosti převratu s představiteli ozbrojených sil. Považuji za přiměřené, že za těchto okolností - a to nikdo nepopřel - země, jako je Nikaragua, má dost odvahy, aby takového politika vypověděla. Ruku na srdce, musíme připustit, že v Evropě by situace byla úplně stejná.
Nechápu, proč není naléhavé vzít si slovo a hovořit o tom, jak bylo zacházeno s jedním z poslanců tohoto Parlamentu, který navštívil jednu zemi, a uplatnil tak svoje právo jako předseda Liberální internacionály. Nechápu, proč si nemůžeme vzít slovo a o této věci hovořit, stejně jako o tomto novém trendu v Latinské Americe, kde se objevují snahy svévolně měnit ústavu země a přerušit tradici, která zde byla odjakživa, tradici jednoho nebo dvou funkčních období hlavy státu v zemi.
(LT) Plně podporuji stanovisko své skupiny, že tato otázka by neměla být zařazena na pořad jednání, neboť na světě jsou mnohem závažnější a naléhavější problémy. Pokud máme diskutovat o Nikaragui, měli bychom v první řadě hovořit o tom, že je to země s nejvyšším dluhem na světě a jedna z nejchudších zemí v Latinské Americe. Komunistický experiment tam nebyl řešením, stejně tak jako pokus neo-liberální. Je to země, do jejíchž záležitostí se příliš často vměšovaly supervelmoci Amerika a Sovětský svaz, a proto tato země neustále balancuje na pokraji občanské války. Je pochopitelné, že tam existují snahy zavést vládu silné ruky, a ty je nutno odsoudit. Nezapomínejme však, že v Evropě jsme k vládě silné ruky také náchylní. Pojďme se proto zaměřit na mnohem důležitější otázky.
Moje třetí poznámka se týká zmínky, že pan van Baalen byl obviněn z toho, že mluvil o převratu, a proto byl vypovězen ze země. Pokud nelze otevřeně hovořit o jakýchkoli otázkách - pro nás je to součástí svobody tisku a projevu, dvou svobod, které zde máme a kterých si velice ceníme - je to skutečně důvod k vypovězení někoho ze země, jenom proto, že se hovořilo ať už o jakémkoli tématu? Skutečnost, že se tak děje veřejně, není přece důvodem k vypovězení někoho ze země, jen proto, že se vedla diskuse. To je naprosto špatný přístup.
V tomto ohledu se nijak neliší od svého levicového kolegy Huga Cháveze ve Venezuele. Oba muži se proslavili kritikou vojenských diktátorů, ale oni sami se teď stávají levicovými diktátory, a představují proto skutečnou hrozbu pro demokratickou stabilitu regionu, zejména vzhledem k chaosu v sousedním Hondurasu. Daniel Ortega zklamal svůj národ a svou zemi už mnohokrát. Pokud opravdu věříme v demokracii a svobodu, nemůžeme vážnou situaci občanů Nikaraguy ignorovat.
Na zasedání Rady pro rozvoj se minulý týden ozvala kritika, že tato záležitost nebyla předem projednána s členskými státy. Aniž bychom zabíhali do podrobností, považuji za velmi důležité, abychom při přijímání takovéhoto rozhodnutí měli určitý postup, kterým se přinejmenším budeme snažit ověřit, že Evropská komise a členské státy zastávají v otázce jednotlivých států stejný názor. Pokud to nakonec není možné, pak samozřejmě každý má právo dělat to, co považuje za nutné.
Chci se zmínit jen o jednom případu, který je, myslím, typický, a to případ paní Tran Khai Thanh Thuy. Je to spisovatelka, bloggerka, novinářka a aktivistka, která je v současné době ve vězení z nejasných důvodů, z nichž nejpravděpodobnější je ten, že bránila svobodu projevu a lidská práva v zemi. Trpí cukrovkou a její zdravotní stav je špatný. Bojíme se o její život a požadujeme, nejen aby jí byla ve vězení poskytnuta přiměřená zdravotní péče, ale požadujeme také její okamžité propuštění.
Pane předsedající, situace v oblasti lidských práv ve Vietnamu je znepokojivá. Náboženské pronásledování, zejména křesťanů a buddhistů, je na denním pořádku. Každý, kdo otevřeně mluví o svobodě a lidských právech, je zastrašován a je pod neustálým dohledem. Koncem září byly napadeny stovky mnichů z kláštera Bat Nha. Celý klášterní komplex utrpěl značné škody, zatímco policisté jen nečinně seděli a přihlíželi. Mniši, kteří se snažili najít útočiště v nedalekém chrámu Phuoc Hue, byli zbiti. Takovéto zneužití nesmí být tolerováno. Je pobuřující, že četné výzvy ze strany Evropské unie a z dalších částí světa ke zlepšení situace v oblasti lidských práv jsou prostě ignorovány. Existují stovky důvodů pro to, aby byly konečně zavedeny změny, obzvlášť v příštím roce, kdy Vietnam bude předsedat skupině zemí sdružených v organizaci ASEAN.
5 000 uprchlíků, etnických Hmongů, kteří v současnosti žijí v táborech v severním Thajsku a kteří jsou pronásledovanou menšinou, se rovněž nachází v hrozivé situaci. Nebyl jim udělen statut uprchlíka. Organizace Lékaři bez hranic, která byla zde v Parlamentu tento týden zastoupena, uvedla, že je téměř nemožné, aby v táborech poskytovala humanitární pomoc, protože lidé jsou neustále a obecně zcela svévolně zatýkáni a nuceni k návratu do Laosu. Veškerá tvrzení, že tito lidé se vracejí dobrovolně, prostě nejsou pravdivá.
Postavení náboženských společenství ve Vietnamu se zdá být čím dál tím obtížnější. Musíme nepochybně odsoudit skutečnost, že více než 300 mnichů a jeptišek ze dvou klášterů muselo z důvodu násilí odejít a že náboženská společenství jsou neustále pronásledována. Je důležité, aby Vietnam dbal na doporučení Komise OSN pro lidská práva, která například navrhují, aby byl do země přizváni zvláštní zpravodajové OSN, kteří by sledovali uplatňování svobody přesvědčení a náboženské svobody i dalších základních lidských práv.
Pane předsedající, probíhající jednání o nové dohodě o partnerství a spolupráci mezi Evropskou unií a Vietnamem musí zahrnovat také dodržování lidských práv a občanských svobod. Informace, které dostáváme, ukazují, že situace ve Vietnamu je v tomto směru velmi znepokojivá, zejména pokud jde o represe namířené proti uživatelům internetu. Internet je médium založené na volné výměně informací a názorů na jakékoli téma, a to v celosvětovém měřítku. Vietnamské právní předpisy o používání internetu přitom trestají svobodný projev v oblastech považovaných za citlivé, jak jsou lidská práva a šíření demokracie.
(PL) Pane předsedající, v tomto parlamentu jsme v předchozím volebním období hovořili o Vietnamu zejména v souvislosti s náboženským pronásledováním buddhistů. Dnes nastal čas opět mluvit o porušování náboženských práv v obou těchto zemích, tentokrát práv křesťanů. Je to bohužel trvalou součástí politické reality v těchto dvou zemích. Evropský parlament, který je na porušování lidských práv a práv menšin tak citlivý, musí k této záležitosti vydat prohlášení.
(PL) Pane předsedající, měli bychom s uspokojením vzít na vědomí každé opatření, které má podtrhnout význam lidských práv a upozornit na případy jejich nedodržování v některých částech světa, v zemích, kde jsou porušována základní lidská práva. Pokud se však zaměříme na porušování těchto práv, musíme věnovat zvláštní pozornost těm situacím v jednotlivých zemích, kdy jsou porušována práva lidí různých náboženských vyznání a jejich právo na svobodné vyjádření víry a oddanosti v rámci náboženské svobody a právo projevit své přesvědčení v této oblasti. Proto bychom měli bít na poplach ve všech případech závažného porušování těchto práv.
Také bychom neměli zapomínat, že Evropa by vždy měla být příkladem místa na mapě světa, které zůstává vzorem velké tradice, volnosti a svobody a úcty k jiným náboženstvím. Proto s určitým znepokojením pozoruji jednu věc. Samozřejmě není možné srovnávat to s tím, co zde ve sněmovně zaznělo. Mám na mysli trend, který se začíná objevovat v soudních rozhodnutích Evropského soudu pro lidská práva a který, jak se zdá, zasahuje do oblasti náboženské svobody a tradic jednotlivých zemí, v tomto případě rozhodnutí o Itálii a křížích. Myslím, že taková rozhodnutí mohou rovněž vytvářet nezdravou atmosféru, ve které mohou být některé symboly a důrazy nesprávně vykládány.
člen Komise. - Pane předsedající, Komise zastává názor, že v posledních letech v Laosu došlo k výraznému zlepšení celkové politické situace, a souhlasí s Parlamentem, že ratifikace Mezinárodního paktu o občanských a politických právech (ICCPR) ze strany Laosu je vítaným krokem směrem k respektování svobody vyznání, sdružování, projevu a svobody tisku. Komise rovněž vítá ratifikaci Úmluvy o právech zdravotně postižených osob a Úmluvy OSN proti korupci.
Nicméně sdílíme obavy Parlamentu o osud politických vězňů. Pokud jde o tři osoby, o nichž v Parlamentu padla zmínka, laoské orgány v říjnu 2009 zopakovaly naší delegaci ve Vientianu své původní prohlášení, a sice že pan Keochay byl již propuštěn v roce 2002. Další dva z těchto tří, pan Seng-Aloun Phengphanh a pan Tongpaseuth Keuakaoun, jsou podle sdělení v dobrém zdravotním stavu. O panu Bouvanhu Chanmanivongovi nemají orgány, jak tvrdí, žádné informace.
Pane předsedající, moje skupina stáhla svůj podpis z usnesení o Číně. Proč? Ne proto, že považujeme lidská práva za něco podružného a podřízeného obchodním zájmům - konec konců předložili jsme usnesení skupiny Pokrokové aliance socialistů a demokratů Evropského parlamentu bez jakýchkoli ústupků a zdůraznili náš závazek - ale protože v zájmu dosažení změny v chování Číny potřebujeme dialog, a toto nevyrovnané usnesení zcela postrádající strukturu veškerou naději na dialog maří. Nepochybně je v něm všechno: Tibet, dalajláma a jeho nástupnictví, protináboženské tažení, a pro případ, že by něco bylo vynecháno, dokonce i kritika jakéhokoli současného, minulého a budoucího komunistického režimu.
Nedávno nebyl vpuštěn do Číny jeden můj socialistický kolega. Laurence Coates, socialista, který píše pod jménem Vincent Kolo a je redaktorem stránek chinaworker.info, byl zadržen na hranicích a byl mu odepřen vstup do Číny. Stránky chinaworker.info vedou kampaň za práva pracujících a svobodné odbory. Měli bychom stát na straně pracujících v Číně. Je třeba bojovat za nezávislé a demokraticky řízené odbory a za právo na stávku, i za propuštění všech politických vězňů a zadržovaných aktivistů.
Nicméně Čína je v popravách bohužel na prvním místě ve světě. Jen v roce 2008 bylo popraveno minimálně 1 718 osob. Odhadovaný počet nenahlášených případů je mnohem vyšší. I ten nejnižší počet znamená, že Čína je odpovědná za více než 70 % poprav na celém světě. Kromě toho Čína zvýšila počet trestných činů, za které je možno trest smrti udělit. To znamená, že Číňané mohou být popraveni za spáchání více než 68 trestných činů. Proto v tomto usnesení vyzýváme Čínu, aby pozastavila plánované popravy a okamžitě vyhlásila na tresty smrti moratorium.
Administrativní zadržování stovek tisíc lidí, systematické mučení ve věznicích, náboženský a politický útlak, popravy - všechny tyto metody jsou neslučitelné se závazky Čínské lidové republiky jako člena Organizace spojených národů. Navíc jsou to metody neúčinné, nepodaří se jimi umlčet a zastavit ty, kteří se dožadují svobody a lidských práv. Tak je tomu v Číně, stejně jako ve zbytku světa, neboť Číňané nejsou Marťani; nijak se neliší od lidí jinde na světě.
jménem skupiny ALDE. - Pane předsedající, my jako liberálové jsme proti trestu smrti obecně, ale trest smrti v Číně se využívá k útlaku menšin, jako jsou Tibeťané, Ujgurové a další. Kromě toho Čína není demokracií. Lidská práva zde nejsou dodržována. Čína zastává tvrdou politiku vůči Tchaj-wanu. Čína by měla být pod tlakem. To je těžké, já vím. Je to obrovský trh, ale za své zásady bychom měli bojovat. Proto toto usnesení podporujeme.
Skutečně není možné si představit, že Čína by si v tomto směru mohla počínat jinak než jakýkoli jiný stát, který musel uznat, že k tomu, aby se jeho společnost rozvíjela, je zapotřebí všech těch tvůrčích sil, které nyní potlačuje a tyranizuje. Jestliže věříme, že lidská práva jsou univerzální, pak opravdu nemůžeme považovat Čínu za výjimku, jak poznamenala paní Gomesová - a já s ní plně souhlasím. Pojďme tedy uplatňovat na Čínu stejné měřítko jako na jiné země.
jménem skupiny ECR. - Pane předsedající, nedostatek lidských práv v Čínské lidové republice v této sněmovně kritizuji po dlouhou dobu. Kritizoval jsem šikanu mírumilovného Tchaj-wanu v souvislosti s jeho vyloučením ze všech mezinárodních organizací včetně Světové zdravotnické organizace. Kritizoval jsem potlačování mírumilovné tibetské kultury, pronásledování členů hnutí Falun Gong i jiných náboženských menšin a přítomnost rozsáhlé cenzury v Číně, včetně cenzury sdělovacích prostředků a také internetu a Googlu.
(LT) Rád bych věřil, že v 21. století trest smrti zanikne a že nástroje pro provádění trestu smrti budou k vidění pouze v muzeu. Do té doby však zbývá ještě dlouhá cesta a doufám, že Čína rozhodně po této cestě kráčí. Několik desítek let byla Čína v čele, pokud jde o tempo hospodářského růstu, ale bohužel také ve statistice poprav. Peking by samozřejmě prohlásil, že žádný jiný způsob v tak obrovské zemi neexistuje a že ani USA trest smrti nezrušily. Nicméně i přes to, pokud vážně uvažujeme o strategickém partnerství mezi Evropskou unií a Čínou, které by bylo velmi důležité pro obě strany, by Peking měl jednoznačně změnit svou politiku týkající se používání trestu smrti i svou politiku ohledně dialogu mezi etnickými menšinami za účelem jejich vzájemného harmonického soužití.
(DE) Pane předsedající, otázka lidských práv a respektování práv menšin je ve vztahu mezi Evropskou unií a Čínskou lidovou republikou neustálým zdrojem konfliktů už celá léta, ne-li celá desetiletí. Situace menšin se zvlášť zhoršila po skončení olympijských her a Tibeťané a Ujguři jsou v posledních měsících vystaveni silnému tlaku. Proto nechápu, proč moji kolegové nechtějí, aby usnesení obsahovalo odstavec 9, protože právě to, a nikoli převládající útlak, by povzbudilo mírový dialog.
(DE) Pane předsedající, již jsem se v této sněmovně zmínil o tom, že Světový kongres Ujgurů, hlavní organizace za svobodné Ujgury, má sídlo v Mnichově, a to ze stejných důvodů, proč v Mnichově s povděkem žili mnozí Češi a mnoho jiných lidí. Zde totiž také sídlilo Rádio Svobodná Evropa. Město si zachovává tento duch svobody dodnes. Zároveň zásluhou Franze-Josefa Strauße, který vždy tyto svobodné rozhlasové stanice obhajoval proti požadavkům na jejich uzavření, jsme již velmi brzy navázali vztah s Čínou. Tyto dvě věci, a sice pozitivní kontakty s Čínou, a zároveň jednoznačná obrana náboženské svobody a lidských práv, se vzájemně nevylučují, nýbrž doplňují.
(DE) Pane předsedající, chtěl bych potvrdit to, co řekl Reinhard Bütikofer. Moje skupina navrhla, abychom diskutovali o hrozících popravách Ujgurů v Číně a účastníků protestních demonstrací proti zfalšovaným volbám v Íránu, kteří byli odsouzeni k smrti, neboť v těchto dvou zemích budou popravy provedeny pravděpodobně velice brzy, a proto je nutná naléhavá rozprava. Pravdou je, že Číňané drží světový rekord v provádění poprav, jak jste uvedl, a že čínský režim je nespravedlivý, protože neuznává lidská práva. Rád bych výslovně prohlásil, že tato situace je naprosto nepřijatelná.
Nicméně na Konferenci předsedů jsme požadovali, aby byly tyto dvě věci, tj. naléhavé otázky, o nichž diskutujeme nyní, jinými slovy hrozící popravy, a otázka vztahu mezi Evropskou unií a Čínou v oblasti hospodářské, kulturní, politické, v oblasti obrany a v dalších oblastech, od sebe odděleny. O tom chceme hovořit v rozpravě během summitu EU-Čína a závěry shrnout do usnesení. A proto chaos, který z tohoto vyšel, nemá nic společného s naléhavými otázkami. A proto také naše skupina trvá na tom, aby se hlasovalo o naléhavých otázkách, které jsme navrhli, a nikoli o směsce, kterou jste předložili.
(HU) Pane předsedající, je to velká událost, že tato otázka byla nyní naléhavě zařazena na pořad jednání. Tuto otázku také navrhla k diskusi skupina maďarských poslanců EP z Transylvánie. Chceme poděkovat některým skupinám za jejich účast a podporu, ale jsme překvapeni, že skupina Pokrokové aliance socialistů a demokratů v Evropském parlamentu stáhla svůj podpis z tohoto návrhu rozhodnutí. Mrzí mě, že na jednání, které proběhlo předevčírem, byly některé části z návrhu textu jako celku odstraněny, a sice ty, které se týkaly kritiky komunistického režimu a ochrany menšinových komunit. EU by se konečně měla poctivě a přetrvávajícímu dědictví komunismu a dosud přežívajícím komunistickým režimům, k nimž Čína patří, otevřeně postavit.
Mnozí doufali, že po olympijských hrách bude Čína více respektovat lidská práva a že také bude lidská práva méně porušovat, protože Číňané jsou si vědomi, že se na ně upírají oči celého světa. Bohužel se tak nestalo. Popravuje se dál, a proto je velmi důležité, abychom o tom dnes hovořili, poté co v listopadu bylo popraveno devět Ujgurů, což mnoho lidí ve světě vůbec neví, a ještě předtím dva Tibeťané.
Summit mezi EU a Čínou se blíží, a jak konstatovalo několik předchozích řečníků, Čína je důležitým obchodním partnerem. Právě proto je tak těžké upozorňovat na opakované porušování lidských práv, ale proto je obzvlášť důležité, abychom o tom dnes při přípravách na summit hovořili. Chtěli bychom, aby byl trest smrti všude zrušen. Je správné, že v roce 2007 zavedl Parlament moratorium na trest smrti, a my se musíme vynasnažit, aby toto téma v myslích lidí nezapadlo, dokud bude trest smrti platit.
(PL) Pane předsedající, jako Polák cítím, jak se mi zrychluje tep pokaždé, když se hovoří o lidských právech v Číně. Dne 4. června 1989 Poláci znovu získali svobodu hlasováním v prvních svobodných volbách, ve kterých jsme si vrátili nekomunistického předsedu vlády. V tentýž den, 4. června 1989, čínský režim rozdrtil protestující studenty pod ozubenými pásy tanků na náměstí Tien An Men. Svobodný svět nalezl recept na přemožení sovětského komunismu, ale nenašel recept na překonání komunismu čínského.
Obávám se, že pokud vydání usnesení odložíme, příliš tuto otázku omezíme. Zneužití trestu smrti je samozřejmě hrozný zločin, ale je zde i zatýkání. Lidé jsou zabíjeni v čínských pracovních táborech, jsou mláceni obušky, vězněni, je potlačována svoboda projevu, existuje cenzura. To všechno by v tomto usnesení mělo být obsaženo. Je dobře, že usnesení bylo předloženo, ale nejdůležitější ze všeho je, aby hodnota lidských práv zvítězila nad hospodářstvím. To bych přál každému.
člen Komise. - Pane předsedající, dovolte mi, abych nejprve nastínil současný stav vztahů EU a Číny. Naše politika vůči Číně je politikou konstruktivní angažovanosti. Naše strategické partnerství se jakožto partnerství dvou hlavních hráčů na světové scéně stále více zaměřuje na řešení celosvětových výzev. Nejdůležitějším cílem 12. summitu EU-Čína, který se uskuteční 30. listopadu v Nankingu, bude konkrétně spolupráce na zajištění úspěchu kodaňského summitu o klimatu a řešení vztahů EU-Čína, včetně lidských práv, finanční a hospodářské krize a dalších mezinárodních otázek.
Moje kolegyně komisařka Ferrero-Waldnerová s vámi v březnu vedla rozsáhlou diskusi o Tibetu, kde nastínila postoj EU. Chtěl bych připomenout některé základní prvky, které EU postoj zahrnuje. Vždy jsme podporovali dialog mezi čínskými orgány a zástupci dalajlámy. Pro Evropskou unii jsou lidská práva univerzální a situace v Tibetu je legitimním zájmem mezinárodního společenství. Situací Tibetu se proto zabýváme pravidelně. Důsledně tento vzkaz předáváme svým čínským protějškům a velice pozorně nasloucháme jejich názorům.
Evropská unie respektuje právo Číny postavit před soud ty, kteří jsou odpovědni za násilné akce, ale znovu potvrzuje svůj dlouhodobý všeobecný nesouhlas s používáním trestu smrti, který platí za všech okolností, a rovněž význam, který přikládá právu na spravedlivý proces. EU opakovaně sdělila své znepokojení čínským orgánům a o svých obavách se znovu zmiňuje ve dvou prohlášeních zveřejněných 29. října a 13. listopadu, jak to v takových situacích vždy dělává. V prohlášeních Čínu vyzvala, aby zmírnila všechny rozsudky trestu smrti vynesené v souvislosti s nepokoji v Tibetu a v Sin-ťiangu. Kromě toho EU bude i nadále naléhat, aby mohla sledovat veškeré další procesy s účastníky nepokojů v Tibetu a v Sin-ťiangu.
Společným cílem nás všech je otevřenější, transparentnější Čína, která dodržuje mezinárodní normy v oblasti lidských práv a spolupracuje při řešení celosvětových výzev. Všichni jsme doufali, že olympijské hry budou začátkem větší čínské pružnosti a respektování lidských práv jednotlivce. Až dosud k tomu nedošlo. Musíme i nadále rozvíjet naše strategické partnerství a úctu k lidským právům jako nedílnou součást našeho pokračujícího dialogu. 12. summit EU-Čína v Pekingu je mimořádnou příležitostí učinit tak v důležité etapě našeho vlastního vývoje.
Čína se nedávno rozloučila s americkým prezidentem Barackem Obamou a brzy přivítá předsedu Evropské rady Fredrika Reinfeldta. Nestačí nám však jen diplomatická gesta, musíme vidět víc. Čína oznámila svým občanům a světu svůj závazek v oblasti lidských práv, včetně práv menšin žijících na jejím území. Nicméně jejich dosavadní výsledky hovoří jinak. V poslední době došlo k řadě znepokojivých událostí, také k popravám, které byly provedeny na základě pochybných procesů a v nezvyklém spěchu. Všechny tyto činnosti byly prováděny tajně. Je zde také závažný případ ujgurských menšin, na něž čínská vláda uplatňuje politiku kontroly porodnosti, která skupinu postupně decimuje. Vzhledem k tomu, že Evropská unie otevřeně hovoří o právech menšin a odmítá trest smrti, naléhavě žádáme čínskou vládu, aby zveřejnila postup, na základě kterého jsou občané souzeni a odsuzováni k smrti, a aby změnila rozsudky těch, kterým se nedostalo spravedlivého a otevřeného procesu. Vyzýváme čínské orgány, aby respektovaly práva menšin žijících na jejich území s ohledem na usnesení OSN i na jejich vlastní ústavu. Rovněž vyzýváme Čínu, aby zlepšila situaci v oblasti lidských práv s podporou mezinárodního společenství.
Zcela nedávno jsem navštívila Pákistán, kde jsem se setkala s prezidentem, předsedou vlády a předními ministry a hovořila s nimi o lidských právech a boji proti terorismu. Řekla bych, že ve svých usneseních o lidských právech někdy také musíme uvádět dobré zprávy. Nyní je k tomu důvod. Nová pákistánská demokraticky zvolená vláda před rokem jmenovala ministra pro menšiny, který sám osobně zastupuje křesťanskou menšinu. Vláda dosáhla v této oblasti významných úspěchů: země schválila 5% kvótu vyhrazenou pro menšiny ve veřejných funkcích, náboženské festivaly pro menšiny se staly oficiálními, 11. srpna mají mít menšiny svůj vlastní zvláštní svátek a Senát plánuje pro tuto instituci stejnou 5% kvótu.
Nejvýznamnější projekt se týká omezení výskytu násilí. Menšiny spolu s muslimy zřizují místní výbory mezináboženské harmonie, jejichž účelem bude zmírňovat napětí a zlepšit dialog mezi různými skupinami. Na 112 místních oblastí bude připadat jeden výbor. V ideálním případě budou mít rovněž možnost velice účinně bránit Talibanu ve verbování nových členů. Pákistán je nejdůležitější zemí z hlediska celosvětové bezpečnosti. Pokud se vládě podaří zlikvidovat terorismus takovými mírovými prostředky, jako jsou tyto, bude její příklad hodný následování. Bude zajímavé situaci sledovat.
Dovolíte-li, rád bych také zmínil výročí, které je důležité pro mě osobně. Včera uplynulo 28 let ode dne, kdy komunistické úřady v Polsku vyhlásily stanné právo. Následkem toho přišlo o život téměř 100 lidí včetně devíti horníků, kteří byli zastřeleni během stávky v dole Wujek. Mnoho tisíc aktivistů z demokratické opozice bylo zadrženo, další tisíce lidí byly dokonce uvězněny. Cílem akce bylo zlomit a zničit odborový svaz Solidarita. Zmiňuji tyto události proto, že bych rád upozornil na to, jak hodně se Evropa v posledních dvou nebo třech desetiletích změnila, ale také na to, že bychom měli usilovat o mír a dodržování lidských práv na našem kontinentu i na celém světě.
Rád bych také využil této příležitosti, abych vám připomněl, že ve středu ve 12 hodin se bude konat slavnostní předávání Sacharovovy ceny za svobodu myšlení. V letošním roce byla cena udělena Ljudmila Alexejeva, Sergej Kovalev a Oleg Orlov, kteří zastupují ruské hnutí za lidská práva Memorial. Náš kontinent byl ve 20. století vystaven ohromnému utrpení, takže velmi dobře chápeme význam boje za lidská práva ve světě, a zejména na evropském kontinentu. Proto je pro nás tato událost obzvláště cenná.
Jsme zarytými oponenty pana Berlusconiho, ale jsme političtí protivníci. Nevnímáme pana Berlusconiho, nebo kteréhokoli jiného oponenta, jako svého nepřítele. Neexistuje jiný způsob boje a dosažení vítězství než prostřednictvím politické a veřejné bitvy. Nedovolíme, aby někdo svedl živou politickou diskusi na nebezpečnou cestu nenávisti a násilí, což představuje první krok k autoritářským a protidemokratickým praktikám. Je správné, že tento Parlament znovu ukazuje svou vyrovnanost, respekt a demokratickou vyspělost.
Pane předsedo, dámy a pánové, na čtvrtek je na programu několik naléhavých záležitostí. Jako třetí z těchto naléhavých věcí máme probírat situaci Ázerbájdžánu. Média, včetně západních, informovala o potyčce na veřejnosti, které se účastnili dva mladí bloggeři a další dva lidé. Došlo k zatčení a byl vynesen rozsudek a já jsem přesvědčen, že podívat se na tuto záležitost podrobněji a zjistit, jestli vše proběhlo v souladu se zákonem, je jedině správné.
Chtěli bychom znovu poukázat na to, že pomoc poskytovaná z Fondu pro přizpůsobení se globalizaci by neměla nahrazovat opatření, jež jsou podle vnitrostátního práva nebo podle kolektivních dohod povinny přijmout společnosti, nebo opatření k restrukturalizaci společností či odvětví. Z našeho hlediska stále ještě existuje jeden moment, který zasluhuje kritiku - a Výbor pro zaměstnanost a sociální věci v ní zajisté nepoleví -, totiž že výplaty se jasně systematicky provádějí z Evropského sociálního fondu, ale Evropský fond pro přizpůsobení se globalizaci je skutečně samostatným a zvláštním nástrojem s vlastními cíli a lhůtami.
Celková částka, o kterou se jedná v případě těchto tří žádostí, o nichž dnes hovoříme a o nichž musíme tento týden rozhodnout, je 15,9 milionu EUR. Švédská a holandská žádost se v této souvislosti opírají o čl. 2 písm. a) právního základu, tj. nejméně 500 propuštěných během 4 měsíců v jednom podniku a v jednom členském státu. Rakouská žádost vychází z čl. 2 písm. b), tj. nejméně 500 propuštěných během 9 měsíců, zejména v malých a středních podnicích. Jak jsem uvedl, švédská žádost se týká celkem 4 687 propuštěných u společnosti Volvo, výrobce automobilů, a jejích 23 dodavatelů a následných výrobců. Švédsko na to požádalo uvolnit z fondu 9,8 milionu EUR.
Podle hodnocení Komise, které po důkladném prověření také můžeme podpořit, splňují tyto žádosti stanovená kritéria způsobilosti. Aniž bych chtěl předjímat stanovisko svých kolegů ve Výboru pro zaměstnanost a sociální věci, chtěl bych poukázat na to, že tento výbor podle zde dohodnutého postupu vydá stanovisko ještě před rozhodnutím Rozpočtového výboru a také velmi pečlivě posoudí podrobnosti. Poukázal například na to, že ve švédském případě bylo navrženo na podporu jen 1 500 ze zmíněných 4 687 propuštěných.
První rozpočtový bod, který vyzdvihujete, se týká zdrojů financování. Připomínáte nám, že Evropský sociální fond nemá být jediným zdrojem financování. Evropský fond pro přizpůsobení se globalizaci je z rozpočtového hlediska specifickým nástrojem, který nemá k dispozici vlastní zdroje. K jeho uvolnění je potřeba převést prostředky, což za prvé znamená, že se musí určit rozpočtové položky, které nabízejí vhodné možnosti, a za druhé navrhnout rozpočtovému orgánu uvolnění takto určených částek prostřednictvím opravného rozpočtu. Jedná se činnost, která se provádí podle potřeby případ od případu.
Je pravdou, že Evropský sociální fond byl až dosud hlavním zdrojem financování. Nedá se to vysvětlit pouze podobnou povahou tohoto fondu. Velmi k tomu přispívá skutečnost, že fond má k dispozici významné množství prostředků. V roce 2009 má Evropský sociální fond k dispozici téměř 11 miliard eur v prostředcích na platby. Z této celkové částky bylo koncem listopadu využito 6 miliard. Celková částka plateb ve prospěch Evropského fondu pro přizpůsobení se globalizaci představuje 53 milionů eur v roce 2009, tj. 0,5 % přidělených rozpočtových prostředků Evropského sociálního fondu. Až do tohoto okamžiku metoda, kterou jsme zvolili a která byla z jistého hlediska logická a snazší než jiné, nezabrzdila a neohrozila plnění cílů, které má Evropský sociální fond. Nicméně souhlasím však s tím, že je nutné diverzifikovat zdroje plateb, a mohu vám potvrdit, že Komise se tomuto tématu věnuje. Doufám tudíž, že vám příště budeme moci představit několik možných scénářů.
Druhý bod, o němž se zmiňujete, není pouze rozpočtové povahy, je spíše povahy rozhodovací, jelikož Komisi žádáte, aby příště předkládala své návrhy na uvolnění prostředků z Evropského fondu pro přizpůsobení se globalizaci v samostatných dokumentech. Komise si je vědoma výhod tohoto přístupu případ od případu, který by např. úplně odstranil riziko tajných dohod či rukojmí. Je pravda, že původní metoda, která byla použita, byla celkem přirozeným postupem, který do jisté míry usnadňoval administrativní vyřizování problémů, ale myslím si, že věcná a politická podstata hovoří velmi silně ve prospěch postupu případ od případu a Komise bude tímto způsobem napříště postupovat.
Pane předsedající, neobyčejné časy vyžadují neobyčejná opatření. Se svým Fondem pro přizpůsobení se globalizaci, velice speciálním nástrojem šitým na míru, Evropa převádí svá slova v činy. Masové propouštění více než 700 řádných pracovníků holandské stavební společnosti Heijmans N.V. - nemluvě o počtech propuštěných v zahraničí, například v Belgii a ve Spojeném království - vyžaduje cílené opatření. Odvětví stavebnictví zaujímá důležité místo v brabantském regionu, který je také mým domovským regionem, a důsledky takového masového propouštění jsou pociťovány daleko za hranicemi samotného regionu.
Evropský postup se oprávněně zaměřuje na zachování odborné způsobilosti a dovedností. Krize znamená, že lidé nyní ztrácejí zaměstnání, i když ze zkušenosti víme, že existuje velký nedostatek kvalifikovaných pracovníků, zejména ve stavebniství. Středisko pro mobilitu a zachování odborné způsobilosti a dovedností a podle možnosti i pracovních míst je proto pro Heijmans dobrou volbou. Holandští ministři i regionální orgány, například v provincii Severní Brabantsko, se nyní snaží urychlit vysoce cílené investice do projektů, infrastruktury a do stavebnictví. Snažíme se tak ukázat lidem, kteří přicházejí o práci, že aktivně přispíváme, a to i z finančního hlediska.
Znovu bych poukázal - zejména v tomto týdnu, na pozadí Kodaně - že velmi naléhavě potřebujeme dodávky energie a energetická opatření v oblasti stavebnictví a také v oblasti dopravy. Změnili jsme pravidla v Parlamentu v jiných oblastech - v souvislosti s tím bych obrátil vaši pozornost na zrychlené čerpání a zálohové čerpání z regionálních fondů - a aktivní přispívání Parlamentu proto musí být podpořeno. Společnost jako Heijmans, která se vždy zaměřuje na kontinuitu a kvalitu, by na tom také vydělala. V tomto duchu vyslovujeme těmto třem návrhům, zejména tomu, který se týká společnosti Heijmans, svou upřímnou podporu.
To ukazuje, že v podmínkách krize v této instituci Evropského parlamentu, existuje-li politická vůle, jsou našim spoluobčanům k dispozici velmi kvalitní politické nástroje. Politické dobré vůle je zapotřebí, neboť při čtení zprávy pana Bögeho jsem zjistil, že existují důležité momenty, jak fungování fondu dále zlepšovat: urychlit vyřizování žádostí, abychom byli s ohledem na krizi operativní, nepředkládat žádosti hromadně a využívat i jiné finanční zdroje, než je Evropský sociální fond.
Zběžně jsem si prošla strukturu těchto tří programů, zaměřených na podporu, podle pohlaví, a z 91 %, 72 % a 79 % se jedná o muže. Dívala jsem se na některé jiné programy, které jsme financovali dříve, a zdá se, že existují náznaky toho, že mnohem větší část financování je směrována pracovníkům mužského pohlaví, kteří byli propuštěni. Možná je to statistická chyba, nebo možná je to situace, kdy z jakéhokoli důvodu se větší počet žádostí týká mužských pracovníků.
Chtěla bych však využít této příležitosti a obrátit pozornost na jeden velký nedostatek EFG. V současné době formujeme společnou vizi budoucnosti hospodářství a trhu práce v Evropě. Různá politická seskupení v této sněmovně se možná plně neshodují ohledně toho, jak to přesně udělat nebo jak daleko v tomto ohledu jít, ale v základních rysech existuje rozumná shoda. Je zapotřebí více udržitelnosti a větší komplexnost. Chceme-li těchto cílů dosáhnout, musíme využít příležitostí nyní. Právě teď, kdy se potýkáme s krizí, musíme přijmout opatření, jež nás více přiblíží tomuto udržitelnému hospodářství.
Podle mého názoru nevyužíváme při současném uvolňování prostředků z EFG všech možností. Je velkou ostudou, že tento fond, jeden z našich nástrojů pro boj proti krizi, neukazuje směr dalšího postupu. Musíme najít odvahu a volit reálná východiska. Pokud zajistíme, aby lidé, kteří nyní ztrácejí svá pracovní místa ve znečišťujících odvětvích, jako je automobilové odvětví, po přeškolení mohli pracovat v udržitelných odvětvích s perspektivou do budoucna, než aby dál vězeli v minulosti, dáme tím jasně najevo, kterým směrem chceme jít, a o něco víc to přiblíží inovativní, komplexní a udržitelné hospodářství.
jménem skupiny ECR. Vážený pane předsedo, dámy a pánové, dnes vedeme diskuzi o dalších případech uvolňování peněz Evropského fondu pro přizpůsobení se globalizaci. Jde o to, zda se mají peníze, o které požádaly vlády Švédska, Rakouska a Nizozemska v souvislosti s propouštěním ve firmách, které podnikají v automobilovém průmyslu a ve stavebnictví, do těchto států poslat. V minulosti jsme již několik podobných příspěvků schvalovali. Podle mého názoru se však jedná o opatření, které je chybné, a Evropská unie by v něm neměla pokračovat. Rád bych k tomuto postoji uvedl dva argumenty.
Zaprvé jedná se o opatření nespravedlivé. Globalizace nebo spíše konkurenční tlak se týká téměř všech zaměstnanců a také zaměstnavatelů, drobných živnostníků v Evropské unii. Každý den v důsledku toho v Evropě zanikají nebo naopak také vznikají mnohá pracovní místa. Podpora při ztrátě pracovních míst je ale v Evropské unii poskytována z evropské úrovně pouze u velkých podniků, kde je ztráta pracovních míst dostatečně velká. Lidé propouštění z malých firem se k takové formě podpory nemohou dostat, a proto se jedná o opatření selektivní a v konečném důsledku nespravedlivé.
To je však rozmělňování problému. Subvencovat školení těch, kdo v určitých průmyslových odvětvích přišli o práci, situaci v těchto odvětvích nevyřeší a nepomůže ani vytvořit alternativní odvětví, jež bude tyto pracovníky absorbovat. Je to jen plýtvání penězi daňových poplatníků. Chce-li Evropská unie skutečně pomoci Evropě ven z krize, měla by zkoumat a řešit příčiny krize, ale místo toho se snaží vypadat jako charita, která přijde zachránit chudé.
Tento postup samozřejmě zpočátku vrátí Evropské unii podporu takto postižených. Ze zprávy a z návrhu usnesení, které se předkládá k hlasování, navíc není patrné, jaký bude rozsah této subvence - tj. kolika odvětví a kolika firem v určitém odvětví se bude týkat. Je nanejvýš znepokojivé, že zpráva zdůrazňuje nutnost urychlit výplatu subvencí, aniž by byla alespoň zmíněna nutnost doložit, že peníze se dostanou ke správným lidem a za správným účelem. A co je ještě horší, zpráva nepožaduje pravidelné sledování výsledků subvence, ponechává toto hodnocení v rámci celkového hodnocení programů víceletého finančního rámce na období 2007-2013.
(DE) Pane předsedající, dámy a pánové, ve Fondu pro přizpůsobení se globalizaci má Evropská unie rozpočtový nástroj, který poskytuje finanční podporu pracovníkům postiženým velkými změnami ve struktuře světového obchodu. Nyní je z Fondu pro přizpůsobení se globalizaci poskytována také přímá podpora lidem postiženým v mé vlastní zemi. Mnohokrát jsem poukazovala na to, že na tento fond nesmí být chybně pohlíženo jako na řešení zpětné podpory pro mnohonárodní společnosti, ale že peníze musí jít přímo na pomoc postiženým občanům. Z tohoto důvodu jsem pro kontrolní mechanismy a chtěla bych vidět pravidelné zprávy o pokroku ze Štýrska. Tohoto fondu se využívá právě tam, kde to společnost nejvíc potřebuje, totiž na pomoc samotným postiženým lidem. Je to něco pozitivního, co Evropská unie dělá pro své občany.
Jsem povděčen, že je důraz kladen zejména na malé a střední podniky. Jsem toho názoru, že přechodná pomoc je zvlášť důležitá, neboť jim umožní pokračovat v práci a využít všech nových příhodných příležitostí na trzích. Měli bychom jistě analyzovat výsledky tohoto financování, abychom zjistili, kde jsme použili nejlepší postupy a kde jsme skutečně dokázali přispět k vytvoření pracovního místa a především, kde se nám podařilo znovu, co nejrychleji a co nejúčinněji integrovat propuštěné pracovníky na trhu práce.
Nyní jde o to, poskytnout pomoc rychle, a proto také podporuji co nejrychlejší uvolnění prostředků, zejména v rakouském Štýrsku, kde je postižen celý region zapojený do výroby automobilů a kde je zapojeno mnoho dodavatelů, kteří samozřejmě jsou zvlášť důležití pro infrastrukturu. Myslím si, že je dobré, že se těchto 5,7 milionu EUR dává k dispozici. V souvislosti s tím bych však chtěl požádat, aby ve všech případech, o kterých zde dnes rozhodneme kladně, byla provedena analýza a aby peníze prostě neodtékaly pryč, ale aby bylo také doloženo, že to vede k obnově nebo že jsou zakládány nové podniky a že aktivní hospodářská činnost v budoucnu umožní tomuto regionu získat zpět vitalitu, která byla pro něj až dosud příznačná. Děkuji vám, pane komisaři.
(DE) Pane předsedající, žádost Rakouska o pomoc z Evropského fondu pro přizpůsobení se globalizaci (EFG) se týká bývalých zaměstnanců celkem devíti automobilových dodavatelů ve Štýrsku. Podíváme-li se na tento případ blíže, hned uvidíme, že jde o případ pro EFG typický, a sice o poskytnutí pomoci s nápravou. Právě to může EFG poskytnout a to je také důvod, proč byl zřízen, jinými slovy, aby byla poskytnuta pomoc těm, kdo byli přímo postiženi negativními dopady globalizace a kdo v důsledku náhlé ztráty zaměstnání musí snášet důsledky nezodpovědnosti spekulantů na finančních trzích.
Štýrsko je bohužel velmi závislé na poptávce v automobilovém odvětví. Znamená to, že celý region byl těžce postižen současným poklesem na trhu a zejména poklesem poptávky po automobilech. Prodeje automobilů klesly o 59,4 %. V této souvislosti částka 5,7 milionu EUR představuje skvělou investici do opětovné integrace propuštěných pracovníků na trhu práce. Jinými slovy, tato investice umožní pracovníkům zůstat u základny místní zaměstnanosti, zejména v automobilovém odvětví a usnadní provedení opatření zaměřených na přípravu a kvalifikaci pracovníků.
Připomínám, že Evropský parlament již jednou žádal Komisi, aby jednotlivé případy žádostí o uvolnění prostředků byly předkládány a projednávány samostatně. Žádosti opět provází celá řada nejasností, v případě švédské žádosti např. není jasné, jak velký objem prostředků bude použit, a v případě rakouské žádosti je zarážející objem požadovaných prostředků ve vztahu na jednu osobu, která ztratila zaměstnání. Zatímco v minulých projektech byly požadovány částky několika set eur na osobu, Rakousko žádá o prostředky ve výši 14 300 eur na jednoho nezaměstnaného. Nejsme přesvědčeni o tom, že návrhy odpovídají záměru, se kterým byl globalizační fond vytvořen, a uvolnění prostředků nepodpoříme.
(DE) Paní předsedající, jak můžete vidět, toto je zjevně rakouské téma a Štýrsko, jedna z našich silně postižených spolkových zemí, s jeho nadprůměrně vysokým podílem obyvatelstva v automobilovém odvětví na jedné straně a ovšem, s nadprůměrně vysokým podílem těchto výrobků na vývozu na straně druhé nám leží velmi na srdci. Celosvětový pokles poptávky, jak již bylo řečeno, vedl celkově k 744 propuštěním, a velmi nás těší, že 400 postižených obdrží podporu z Evropského fondu pro přizpůsobení se globalizaci. To je třeba velmi uvítat.
V daném případě - a to v souvislosti s výrokem předřečníka je třeba vysvětlit - se nejedná o subvence na prostou restrukturalizaci, jedná se také o podporu jednotlivých pracovníků formou příspěvku na životní náklady a na opatření dalšího školení. V této souvislosti souhlasím s paní Cornelissenovou, která řekla, že tato další příprava musí být zvláště směrována do budoucnosti. Do budoucna potřebujeme lépe vyškolené pracovníky, a rekvalifikace v oblasti technologií a obnovitelné energie je jistě cenná. Štýrsku to určitě prospěje.
Evropská unie nemůže poskytovat takové příležitosti z jediného fondu. Změny jsou příliš velké a příliš závažné. Pokud si myslíme, že to lze vyřešit s pomocí globalizačního fondu, nepředkládáme odpovídající obraz skutečného stavu. Byli jsme proti zřízení takového fondu. Když však dojde na automobilové odvětví, uvědomujeme si, že Evropa je momentálně ve zvláštní situaci, s množstvím podpor různého druhu na evropské a vnitrostátní úrovni, a hrozí nám nejen disproporce vyplývající z poskytování veřejných subvencí jednotlivým subjektům, ale i to, že tato disproporce se ještě zvýší, nezískají-li podniky a průmysl v různých regionech odpovídající podporu. Vzhledem k tomu budeme hlasovat pro tento návrh, protože jsme již zašli v procesu subvencí tak daleko, že případné neposkytnutí podpory by deformovalo hospodářskou soutěž. Chtěli bychom však zdůraznit, že v budoucnu už takto postupovat nemůžeme.
(FR) Paní předsedající, chtěla bych zdůraznit, že Evropský fond pro přizpůsobení se globalizaci, který jsme zřídili, je určen pro pracovníky, ke zlepšení jejich schopnosti najít zaměstnání. A právě na tomto základě skutečně musíme přijmout zásadní opatření. To je přístup, který uplatňujeme ve skupině při zkoumání těchto případů týkajících se fondu pro přizpůsobení se globalizaci, abychom zajistili, že pracovníci mohou být začleněni do světa práce a zůstat v zaměstnání, protože bez profesní integrace neexistuje integrace sociální.
Mohu říci, že v regionu, odkud pocházím, došlo za poslední rok přibližně k 2 500 propuštěním v odvětví žekeza a oceli, přibližně 700 v odvětví loďařství a bylo oznámeno, že má následovat přibližně 6 000 propuštění v odvětví železniční dopravy. Proto jsem toho názoru, že je důležité, abychom byli v roce 2010 připraveni na mnoho podobných žádostí, jež budou přicházet v důsledku hodpodářské krize. Stávající postup musí být jednoduchý, aby státy a adresáti pomoci k nim mohli snadno získat přístup. Švédsko podalo žádost v červnu, Rakousko v červenci a Nizozemsko v srpnu, což ukazuje, že od jejich žádostí uplynulo několik měsíců. Proto se domnívám, že postup musí být jednoduchý.
Bylo zmíněny některé odchylky a chci je velice stručně zopakovat. Zaprvé si myslím, že je nutné se podívat na výchozí datum. Zadruhé časové rozpětí musí odpovídat délce kurzu, a ne přesně dva roky, jak je tomu nyní. Zatřetí k otázce administrativy, je velmi důležité, aby peníze nebyly cestou spolknuty, zejména vládními agenturami. Začtvrté - což je ještě důležitější - co nejvíce pomoci by mělo být poskytnuto podnikatelům. Třicet pět procent začínajících firem v Evropské unii rozjíždějí lidé, kteří byli nezaměstnaní. Bude-li jim pomoženo, budou mít výsledky. Nutnost je matkou invence, a myslím si, že je velmi důležité, abychom jim poskytli co největší pomoc.
(DE) Paní předsedající, vyjdeme-li z toho, že dopady globalizace je ohrožena většina pracovních míst po celé Evropě - nejen v mé zemi, v Rakousku - , musíme vzít v úvahu, že v důsledku toho jsou ohroženi zejména mladší pracovníci - z nichž někteří nebyli zaregistrováni jako nezaměstnaní, protože právě ukončili školicí kurz nebo školu. Musíme - a to se týká především Rakouska - věnovat zvláštní pozornost tomu, abychom zajistili, že opatření tohoto typu budeme využívat na podporu těch pracovníků, které je třeba integrovat na trhu práce poprvé, a dát jim příležitost, včetně pomoci od Evropské unie, aby se zapojili na evropský trh práce.
Dámy a pánové, myslím si, že i z debaty jasně vyplynulo, že Evropský fond pro přizpůsobení se globalizaci funguje, a můžeme konstatovat, že už máme za sebou několik desítek jeho užití a vždy to bylo se značným prospěchem pro lidi, kteří tohoto fondu využili. Jakožto komisař jsem se vždy snažil seznamovat se s výsledky na místě, pochopitelně to není žádná studie, pouze přímá zkušenost, a byl jsem velmi potěšen, jak kladně byl fond hodnocen v těch oblastech, ve kterých působil.
V debatě se objevila celá řada otázek, které jsou vážné a na které je třeba odpovědět, na které je třeba mít jasný a realistický názor. V prvé řadě se objevila myšlenka, že fond je užitečný pouze pro velké podniky. Praxe naštěstí ukazuje, že náš původní záměr, aby byl fond užitečný pro kohokoliv bez ohledu na to, zda se jedná o velké nebo malé země, o velké nebo malé podniky, funguje. Nově upravená pravidla jasně poskytují možnost využít tohoto fondu i v případě zaměstnanců malých a středních podniků, které jsou v regionech nebo v oborech postižených krizí. Čili fond působí bez jakékoliv diskriminace, nikoho nezvýhodňuje.
V jednom vystoupení byla zmíněna jistá obava z genderové nerovnosti, myslím, že to bylo ve vystoupení paní poslankyně Harkin. Tato nerovnost, která skutečně v úrovni výkazů existuje, je pouze dokladem toho, že tato krize, zejména ve své první fázi, výrazně zasáhla muži dominované obory. I dnes se zabýváme oborem automobilovým a oborem stavebnictví, tedy dvěma muži dominovanými obory. V celkovém souhrnu jsou to proto muži, kterým fond více pomohl. Tato krize zvláštním způsobem mění strukturu na trhu práce a já jsem zaznamenal výrok prezidenta Obamy, který konstatoval, že na konci tohoto roku budou většinu pracovních sil aktivně působících na trhu práce ve Spojených státech představovat ženy. Takže i ve Spojených státech se projevil velmi výraznější krizový důsledek v oborech dominovaných muži. Tolik k této otázce, genderová nerovnováha není v konceptu a ve struktuře fondu nijak přítomna.
Na závěr bych chtěl poděkovat poslancům Rozpočtového výboru a všem poslancům, kteří se tímto problémem zabývali, protože z debaty jasně vyplynulo, že byly zvažovány všechny sporné věci, které jsou v každém takovémto komplexním rozhodování přítomny. A myslím si, že z debaty jasně vyplynulo to, co bylo i v návrhu Komise, totiž že všechny tyto případy jsou případy, které spadají do rámce fondu pro přizpůsobení se globalizaci. Jsem tedy velmi rád, že vaše debata tento názor Komise potvrdila, a předpokládám, že i hlasování půjde tímto směrem, alespoň tak doufám.
Je naproto jasné, že tento fond pro přizpůsobení se globalizaci nemůže neutralizovat důsledky strukturální změny, nemůže ani akceptovat a překonat výzvy globalizace, a to samozřejmě ani není jeho zamýšleným účelem. Může však jistě pomoci postiženým jednotlivcům, kteří se ocitli v obtížné situaci v otázce zaměstnání poté, co byli propuštěni, a může jim umožnit, aby díky získání kvalifikace získali nové vyhlídky a nalezli práci. To je něco, co bychom bez ohledu na diskusi o otázce subsidiarity, která má ovšem v tomto kontextu také své místo, měli podpořit a uvítat jako doplňkový fond ke všem těm opatřením, které máme i v rámci Evropského sociálního fondu.
Velmi vám děkuji, paní předsedající, a jsem také velmi vděčna za toto vysvětlení, neboť je velice důležité, že se nyní chystáme hovořit o nástroji mikrofinancování. Chtěla bych také při následující rozpravě přivítat komisaře Špidlu. V úvodu bych řekla, že když jsem se stala zpravodajkou pro tento program, myslela jsem si, že budu mít velmi snadnou práci vzhledem k dalekosáhlému konsensu a podpoře pro tuto otázku, který byl patrný i během rozpravy. Tato podpora byla dalekosáhlá v mnoha ohledech. Na jedné straně jako nástroj krizového řízení bude také pomáhat právě těm, kdo jsou v nejzoufalejší situaci, kdo ztratili zaměstnání a v důsledku finanční krize nemohou dosáhnout ani na úvěr, ani na podporu.
Na druhé straně je to typicky nástroj, který nedává lidem ryby, ale uči je, jak ryby ulovit. Spouští přesně ten druh kreativity, který nejvíce potřebujeme, abychom si zajistili pozitivní východisko z krize. Třetí aspekt, kterému se dostalo a i nadále dostává dalekosáhlé podpory, je to, že zdroje Evropské unie rostou, což, myslím si, je sen každého ministra financí. Částí těcho prostředků přispívá Evropské investiční banka, zatímco další přicházejí z jiných komerčních bank, neboť Evropská unie bude především pokrývat rizika, čímž usnadní druhým účastníkům tato rizika převzít.
Jak jsem se zmínila, obsah tohoto programu má širokou podporu. Myslím si, že díky těmto aspektům otázka, jež během posuzování v Radě a v Komisi vyvolala diskusi, zněla, které zdroje Evropská unie použije k financování těchto prvotních rizik, jež převzala. Druhým sporným bodem byl rozsah prostředků, jež by mohly tento nástroj uvést do pohybu, a lze očekávat, že v praxi přitáhnou i jiné významné zdroje. Rada a Komise původně navrhly, že 100 milionů EUR by mělo přijít z programu Progress, který je především používán pro vypracování politik pro boj proti sociálnímu vyčleňování a na podporu rovných příležitostí.
Pokud jde o nás, řekli jsme hned na začátku na rovinu, že program Progress nesmí být nijak poškozen, neboť během současné krize je ho třeba víc než kdy předtím. Není pro nás přijatelné ani to, rýt se v programu Progress do té míry, že by ho to mohlo skutečně ohrozit. V rozpravě byl Parlament v maximální možné míře ochoten ke kompromisům. Měli jsme také tři neformální trialogy, jeden z nich probíhal do časných ranních hodin, kde jsme navrhli, abychom si mohli pohrát s programem Progress tak, aby to neohrozilo jeho fungování. Navrhli jsme, že s ohledem na původní návrh bychom si uměli představit zahájení programu dokonce i se 100 miliony EUR místo 150 milionů EUR.
V návrhu parlamentního rozpočtu na rok 2010 byly nalezeny prostředky ve výši 25 milionu EUR, což umožní zahájit program počátkem roku 2010, a tyto prostředky se podařilo najít, aniž by se to dotklo programu Progress na tok 2010. Požádali jsme také, aby byl tento bod stažen z dnešního pořadu jednání, protože se nám nepodařilo dospět o něm ke shodě. Další věc, u které jsme cítili, že to bude problém, bylo to, že předsednictví přišlo na trialog ve všech třech případech bez jakéhokoli mandátu, takže bylo velmi obtížné, aby mohlo naše návrhy řádně posoudit.
Domnívám se, že je důležité, aby Parlament hlasoval o této záležitosti co nejdříve, dokonce už tento týden, aby mohl být tento projekt spuštěn na počátku roku 2010 s financemi 100 milionů EUR, protože to vyšle zprávu, že je to nástroj krizového řízení, kde rychlost je zvlášť důležitá. Upřímně doufám, že komisař Špidla nám pomůže dosáhnout u Komise stažení jejího původního návrhu na převedení 100 milionů EUR z programu Progress, takže tento program bude moci začít co nejdříve.
Rád bych poblahopřál Výboru pro zaměstnanost k vynikající práci, kterou v této oblasti vykonal, a zejména ocenil přínos paní poslankyně Göncz k této iniciativě. Jsem si vědom úsilí, které bylo vynaloženo na jednáních mezi Parlamentem a Radou s cílem dosáhnout dohody v prvním čtení. Vzhledem k tomu, že oba orgány tento nástroj mikrofinancování podporují, bylo možné učinit značný pokrok, pokud jde o podstatu znění návrhu. Tento pokrok se ve značné míře odráží v dnes navrhovaných změnách. Nejsložitější otázkou je samozřejmě rozpočet. Přestože oba orgány pravděpodobně odsouhlasí celkový rozpočet 100 milionů eur pro tento nástroj, hlavní překážkou zůstává identifikace zdroje tohoto financování.
Jak víte, návrh mikrofinancování je součástí balíčku, který zahrnuje návrh na převedení 100 milionů eur z programu PROGRESS. Rozhodli jste se, že tento týden o tomto druhém návrhu hlasovat nebudete. Převedení financí z programu PROGRESS je podporováno Radou a pro mnoho členských států znamená základní prvek celého balíčku. Bez dohody ohledně zdrojů financování v této oblasti tedy nemůžeme dosáhnout našeho cíle, tj. rychlého zřízení nového nástroje. Dnes však projednáváme znění rozhodnutí, kterým se zřizuje tento nástroj.
zpravodaj pro stanovisko Hospodářského a měnového výboru (ECON). - (SV) Paní předsedající, máme-li snížit nezaměstnanost, jak EU, tak členské státy musí převzít větší odpovědnost. Návrh mikrofinancování je opatření, které Parlament prosazoval. Jde o to, umožnit nezaměstnaným nový start a otevřít některým z nejzranitelnějších skupin v EU včetně mladých lidí prostor pro podnikání. Návrh má usnadnit drobné investice a poskytnout mikropodnikům možnost růstu.
Komisaři, dámy a pánové, také během předchozích rozoprav jsme mohli cítit, že hospodářská krize a východisko z ní způsobují nám všem velkou starost a je jim věnována velká pozornost. Jako koordinátor skupiny Evropské lidové strany (Křesťanských demokratů) pro Výbor pro zaměstnanost a sociální věci bych chtěl potvrdit, že v každé jednotlivé složce, která je nám předložena, podporujeme to, co je pro nás jedním z nejdůležitějších momentů, a sice ochranu stávajících a vytváření nových pracovních míst.
Dovolte, abych připomněl, že skupina PPE záležitost mikroúvěrů již dlouho podporovala. Ve skutečnosti to byl můj bývalý kolega Zsolt Becsey, kdo poprvé nastolil toto téma ve sněmovně ve své zprávě z vlastního podnětu v roce 2009. Byla založena na předchozích a současných zkušenostech s tímto nástrojem v Maďarsku, který se tam nazýval Széchenyiho karta a sledoval stejný cíl jako je tomu v tomto případě: poskytnout malé, krátkodobé úvěry mikropodnikům. Mysleme na řezníky, pekaře, zelináře nebo snad i na lékárníky. I oni jsou postiženi krizí. Zaměstnávají velký počet lidí. V některých zemích na toto odvětví připadá více než 90 % zaměstnavatelů. Například v Maďarsku je to více než 90 % firem a podniků. Nepotřebují velké množství peněz a nechtějí ani platit vysoké úroky. V některých případech potřebují dočasný provozní úvěr a dočasnou pomoc.
Návrh Komise právě tento problém chce řešit, a jak uvedl zpravodaj, tento návrh má skutečně širokou podporu a konsnsus. Proto si myslím, že je důležité, abychom se co nejdříve dohodli i na otázce financování. Podporujeme také 35 návrhů, jež společně předložila skupina PPE spolu se socialisty, liberály a konzervativci, protože se domníváme, že to dává záruku, že mudeme moci schválit tento nástroj již v prvním čtení a co nejdřív ho uvést v život.
Paní předsedající, jsem dosti překvapena. Chystáme se přijmout nástroj, který vytváří inovativní prostředek, důležitý prostředek, který má umožnili těm, kdo jsou vůči této krizi nejzranitelnější, aby jí mohli čelit a mohli v budoucnu přijít s vlastními pracovními místy. Je to nástroj, který má být přijat postupem spolurozhodování, ale Rada tu není. Nejspíš proto, že Rada nám v této záležitosti nemá co říci a soudí, že není vázána postojem Evropského parlamentu. Alespoň takový je dojem, který u nás někdy v průběhu jednání vznikal.
Evropský parlament se chystá chopit se svých povinností. Díky spolupráci a konstruktivnímu pochopení všech skupin se chystá přijmout nástroj mikrofinancování, který je ve shodě s jeho dlouholetým postupem, jak nám připomněl pan Őry. Chtěla bych však také poukázat na pilotní projekty, které jsme iniciovali. Víme, že za této krizové situace nejzranitelnější lidé - ti, kdo nemají přístup do velkých bank, aby tam získali půjčky na financování svých iniciativ - mohou díky tomuto nástroji nastartovat své vlastní strategie a svým způsobem si vytvořit svá vlastní pracovní místa.
Tento trik Parlament neakceptuje, a proto jsme jednání nedokončili. Proto jsme zaujali zodpovědný postoj a říkáme, jsme připraveni hned na počátku ledna posoudit se španělským předsednictvím náš návrh: 40 milionů EUR vzít z rozpočtových rezerv, 60 milionů EUR z programu Progress, s 20 miliony EUR převedených zdrojů, což umožní tuto zátěž spravedlivě rozdělit. Až bude tento balíček jako celek v lednu schválen, ujmeme se svých povinností jako Výbor pro zaměstnanost a sociální věci a dohlédneme na to, jak je tento program v každém z členských států plněn, abychom zajistili synergii mezi různými experimenty, jež budou - tím jsme si jisti - v členských státech prováděny.
jménem skupiny ALDE. - Paní předsedající, těší mne, že mohu říci několik slov o navrženém nástroji mikrofinancování. Předtím jsme hovořili o Evropském fundu pro přizpůsobení se globalizaci a jak může pomoci propuštěným pracovníkům v některých odvětvích. Nástroj mikrofinancování je dalším článkem ve skládance, kde se EU v tomto případě snaží zajistit přístup k mikroúvěrům pro ty, kdo by nebyli schopni se k takovým úvěrům dostat, jak bychom je mohli nazvat, u běžných nebo obvyklých finančních institucí. To by jim umožnilo založit si vlastní podnik a rozvíjet podnikání.
Podle mého názoru švédské předsednictví, jak se zdá, nemělo možnost vést jakákoli smysluplná jednání o této záležitosti. Nevím, jak vy, ale jak jsem řekla, byla jsem velmi zklamána tím, že vše, co nás rozdělovalo, byla částka nanejvýš 40 milionů EUR pro 27 členských států za tři roky. Mnozí ministři financí očividně nepodpořili skutečná jednání. Nemohla jsem si pomoci, ale myslím si, že mnozí z týchž ministrů přidělili miliardy na pomoc bankám, ale nebyli schopni podpořit jiné finanční instituce, které by poskytly mikroúvěry těm, kdo ztratili práci a kdo by měli problémy se získáním úvěru od týchž bank, jež byly zachráněny.
Pro Evropský sociální fond je však k dispozici 76 miliard EUR, a se spolufinancováním to činí 118 miliard EUR! Vždyť i jedna desetina z toho by ještě stále znamenala 11 miliard EUR, které by mohly členské státy využít. Na mikroúvěry to však nepoužijí. Z tohoto důvodu Komise zavedla zkušební fázi pro mikroúvěry prostřednictvím nástroje nazvaného JASMINE - také financovaného z evropských strukturálních fondů, a protože byl tak úspěšný, má po něm následovat nový nástroj. Ten však nebude financován ze strukturálních fondů, kde máme k dispozici miliardy, ale z nejmenšího ze všech programů Evropské unie, programu na boj proti chudobě Progress, pro který jsou na období sedmi let k dispozici pouze 743 miliony EUR. Je určen pro nevládní organizace, jež vytvářejí sítě v členských státech mající zajistit nátlakovou skupinu za nejchudší z chudých. Jen European Roma Information Office získává z Progressu 50 % svých financí. Zakládá národní a regionální informační kanceláře a poradny a dává zaznít hlasu romské menšiny, zejména ve východoevropských státech.
Pokud tato sněmovna následuje Radu a nazve tento nástroj Progress, jak to navrhují kompromisní návrhy prosazované skupinou Evropské lidové strany (Křesťanských demokratů), skupinou progresivní aliance socialistů a demokratů v Evropském parlamentu, skupinou Aliance liberálů a demokratů pro Evropu, pak skupina Zelených/Evropské svobodné aliance s tímto nástrojem nevysloví souhlas. Takové kouzelnické triky si nemůžeme dovolit - na jedné straně brát peníze chudým a na druhé straně je vyplácet ...
jménem skupiny ECR. - (CS) Dámy a pánové, v době probíhající finanční a hospodářské krize je třeba podporovat nejen banky a velké podniky, ale také malé podniky a osoby samostatně výdělečně činné. Všichni si uvědomujeme, že jsou to právě malé podniky, mezi nimi i rodinné podniky, které vytvářejí a udržují pracovní místa ve velkém objemu. Podporujeme vytvoření nového finančního nástroje programu mikrofinance pro zaměstnanost a sociální začlenění, který ve spolupráci s Evropskou investiční bankou zlepší dostupnost úvěrů právě pro osoby samostatně výdělečně činné a pro malé začínající podnikatele a rodinné firmy.
Souhlasíme s uvolněním objemu prostředků ve výši 100 milionů eur pro zajištění těchto malých úvěrů na časové období. Pokládáme tento program za dobrý a efektivní nástroj aktivní politiky zaměstnanosti a za dobrý způsob, jak utrácet tzv. evropské, ve skutečnosti však naše peníze. Plně podporujeme návrh uvolnit potřebné prostředky na tento finanční nástroj z prostředků původně určených pro program PROGRESS. Nesouhlasíme s tím, aby byly finance pro nástroj mikrofinance získávány z rezerv či z jiných kapitol rozpočtu. Prostředky programu PROGRESS, jejichž celkový objem dosáhl, pokud mám správné informace, 700 milionů eur, jsou využívány pro budování sítí pro studie a analýzy. Žádné prostředky programu PROGRESS nejsou určeny na bezprostřední podporu osob, které hledají práci anebo vytváří pracovní místa.. Nepochybuji o tom, že je potřeba stavět sítě, provádět analýzy a studie. Avšak v této době, která pro podnikatele a zaměstnance není lehká, dávám přednost tomu, aby byly prostředky z rozpočtu Evropské unie využity pro programy bezprostředně určené zaměstnavatelům a zaměstnancům.
Chci však zdůraznit, že tento program bude vyžadovat komplexní přístup. Spolu s jinými obory se musí rozvíjet také systémy sociálních dávek, dovolených a důchodů v malých podnicích. Evropa má zvláště nedostatek vysoce rizikového financování a neformálních investorů (tzv. podnikatelských andělů), kteří jsou ochotni investovat do firmy v jejích ranných stádiích. Na všech vzdělávacích úrovních by také mělo být podporováno vzdělávání k podnikání a vazby na práci a zaměstnanost a mělo by být víc praktických seminářů a podnikatelských líhní pro mladé lidi a měli by mít k dispozici více financí.
Jak jsem řekl, není čas na to, aby se Rada handrkovala o tak nepatrnou částku vzhledem k rozsahu krize zaměstnanosti, k velikosti celkového rozpočtu a ovšem v souvislosti s podporou, kterou členské státy a ovšem i Evropská ústřední banka poskytly bankovnímu odvětví - bankovnímu odvětví, které shodou okolností nepůjčuje lidem, jimž se snažíme pomoci. Plně věřím, že bude-li ze strany Rady dobrá vůle, můžeme dosáhnout dohody založené na pragmatickém přístupu naší zpravodajky. Upřímně doufám, že to udělají rychle.
Navíc oslabené dvětví stavby lodí, které bylo v Evropě účinně likvidováno dumpingovou politikou států Dálného východu, také nezískalo podporu Evropské komise. Jen v mé zemi, v Polsku, tento postup Evropské komise vedl ke zhroucení odvětví stavby lodí a v bezprostředním důsledku toho ztratilo práci mnoho tisíc lidí, a odhaduje se, že téměř 80 000 osob bylo postiženo nepřímou ztrátou zaměstnání. Toto odvětví však nezmizí ze světového hospodářství. Při pokračujícím vývoji z posledních let se přemístí do zemí Dálného východu na úkor trhu práce v Evropě. To, že chybí strategie návratu lodí pod národní vlajky, je velmi nebezpečné. V důsledku této politiky Evropa nenávratně ztrácí obrovské příjmy. které místo toho poputují do daňových rájů.
Jiným velmi důležitým prvkem politiky Evropské komise je rybolov, který, což málokoho překvapí, je jediným odvětvím, jež vytváří stimuly pro neprůmyslové oblasti Evropské unie. Komise se zaměpřitom nedokáže snížit masové dovozy na evropský trh z Dálného východu, jako jsou velmi nebezpečné mačety. V době krize musí politika Evropské komise vytvořit základ pro rozvoj hospodářství, a ne narychlo hasit dopady chybné strategie.
A právě nástroj mikrofinancování je nástrojem zaměřeným na lidi, jehož účelem je poskytnout odpověď všem jedincům, kteří jsou vyloučeni z trhu bankovních úvěrů a mají potíže se začleněním na trh práce, chtějí nastartovat projekt, hospodářskou činnost, což však může přinést individuální příjmy a přispět tak k celkovému růstu. Zejména chceme-li, aby byl nástroj mikrofinancování účinný a dával trvalé výsledky, musí se členské státy dostatečně připravit, včetně vytváření vazeb na úrovni místní správy, která je v bezprostřednějším kontaktu se situacemi sociální krize, a aktivního působení, díky kterému se tento nový nástroj stane snadno dostupným.
Je důležité zdůraznit, že dlouhodobá efektivita činností financovaných s využitím nástrojů mikroúvěrů a možnost dosažení plné sociální integrace do značné míry závisí na současně probíhajících programech vedení, instruktáže a školení, jež musí mikrofinancování doprovázet. S ohledem na cíle, jež mají být pomocí nástroje mikrofinancování dosaženy, je zároveň nutné zdůraznit jednu klíčovou činnost, a sice aktivní prosazování rovných příležitostí pro muže a pro ženy, pokud jde o přístup k programům mikrofinancování. Ve skutečnosti je to žena, která je zvlášť diskriminována a znevýhodněna v přístupu na trh práce a na trh běžných úvěrů.
(ET) Paní předsedající, komisaři, dámy a pánové, Komise navrhla vytvořit nový prostředek financování - financování prostřednictvím mikroúvěrů. Tato iniciativa je dobrá a důležitá, ale to, že se navrhuje, aby byly zdroje k tomu potřebné vzaty z již probíhajícího programu Progress, je nepřijatelné. Chtěl bych Radě a Komisi připomentout, že lidé nás nezvolili do této sněmovny proto, abychom fungovali jako razítko. Koncem roku 2006, když jsme zde, v této sněmovně přijali projekt Progress, si členské státy stanovily své cíle a začaly pracovat. Výsledky tohoto programu byly dobré a není důvod k domněnce, že program proto nebude pokračovat, dokud v roce 2013 neskončí.
Program byl a je zaměřen na všechny skupiny lidí, kteří se ocitli v nevýhodné situaci, a proto jim je z tohoto programu nabízena pomoc. Hospodářská krize nyní přerůstá v krizi sociální. Nezaměstnanost s každým měsícem roste a opatření Progressu jsou i nadále nezbytná. Zároveň však Komise prosazuje své přání snížit financování opatření, která jsou dosud ve stadiu realizace. Takový přístup není zodpovědný a je nepřijatelný. Jsem si jist, že v této sněmovně nemůžeme schválit financování mikroúvěrů, dokud nebude jasné, kde na toto opatření vezmeme peníze - dokud nebude jasné, že budou nalezeny prostředky odjinud než z plánů zacílených na pomoc všem těm, kdo trpí.
(LV) Paní předsedající, hospodářství států EU je stále zasaženo důsledky světové hospodářské krize, ale krize má nejtěžší dopad na mladé podnikatele a manažery malých podniků, jejichž podnikatelské záměry v tuto chvíli nejsou poskytovateli půjček podporovány. K hospodářskému růstu dochází, jsou-li vytvářena nová pracovní místa. Nová místa jsou vytvářena, mají-li podniky přístup k financím, aby mohly své záměry přetvořit v realitu. Za současné krizové situace banky bohužel nechtějí podnikům peníze půjčovat, protože se obávají rizika. Také soukromý kapitál vyschl. Za těchto okolností jsou to obvykle mikropodniky a mladí podnikatelé, kteří trpí nejvíce. Mají nápady pro rozvoj, ale nemají finance a je jasné, že nebudou-li se tyto podniky moci rozvíjet, nebudou vytvářena nová pracovní místa; vytvoření nových míst je však nezbytnou podmínkou a východiskem z hospodářské krize.
Jedním řešením tohoto problému je evropský nástroj mikrofinancování, který chce vložit 100 milionů EUR do rozvoje mikropodniků a nových podniků s převedením prostředků ze stávajících finančních zdrojů. Na rozdíl od velkých stimulačních balíčků, které byly za poslední rok vytvářeny převážně na záchranu finančních systémů jako takových, je tento program přímo zaměřen na podnikatele, a ne na banky. Znamená to, že tyto peníze budou tím nejbezprostřednějším způsobem pomáhat vytvářet nová pracovní místa a povzbudí reálné hospodářství. Vyzývám kolegy poslance, aby neváhali přijmout rozhodnutí o vytvoření tohoto programu mikrofinancování. Země Evropské unie jsou zasaženy krizí nyní; Evropa potřebuje nová pracovní místa nyní; podpora nových podnikatelských iniciativ je potřebná právě teď.
Aby však myšlenka mikrofinancování fungovala v praxi, musí být správně realizována a její realizace musí začít brzy, což znamená, že ve čtvrtek, až budeme hlasovat o rozpočtu na rok 2010, musíme říci "ano” prvním 25 milionům EUR, které budou z tohoto rozpočtu uvolněny. To však nestačí. Je zde ještě dalších 75 milionů EUR, které, myslím si, musí být v rozpočtu nalezeny, protože vezmeme-li tyto peníze z programu Progress, je to zcela prostě totéž, jako bychom brali méně chudým a méně zranitelným jen proto, abychom to pak rozdávali chudším a zranitelnějším.
Solidarita, která js jednou ze stěžejních zásad Evropské unie, vyžaduje, aby jim byla věnována zvláštní pozornost. O tento nástroj je dnes zejména v Bulharsku velký zájem a předpokládám, že v jiných zemích je to stejné. Vytáhla jsem si už na samém počátku těchto debat informace k této otázce z médií, jejichž mnozí zástupci nyní sledují její vývoj. Je v zájmu evropských institucí ukázat evropským občanům, že našim bezprostředním úkolem je postarat se o lidi postižené krizí a o nejchudší příslušníky společnosti.
Vidíme však samozřejmě narůstající počet nezaměstnaných a musíme předpokládat, že v příštím roce ještě dál poroste Proto vítám tento nový nástroj financování pro lidi, kteří chtějí zahájit samostatnou výdělečnou činnost. Je samozřejmě všeobecně známo, že malé a střední podniky vytvářejí pracovní místa. O finanční pomoci pro tyto podniky diskutujeme již mnoho let. Každý rok však zjišťujeme, že prostředky nešly tam, kam původně jít měly.
Minulý týden jsem mohla sledovat ukončení pilotního projektu, ale nakonec nebylo dost času na to, aby takto získané zkušenosti mohly být zařazeny do této zprávy. Cttěla bych se o nich proto zmínit zde. Pilotní projekt zahrnoval účastníky, kteří jsou osobami samostatně výdělečně činnými nebo se jimi chtějí stát, a byla jim pro tento účel poskytována podpora po dobu jednoho roku. Byl tak úspěšný, že bych byla ráda, kdyby to bylo zahrnuto do tohoto projektu, jinými slovy aby tento projekt poskytoval finance nejen lidem, kteří chtějí být samostatně výdělečně činní, ale také těm, kdo tyto lidi podporují. Je to nezbytné, protože banky jim samozřejmě nedají úvěr, protože v tom vidí určitou míru rizika. Myslím si, že musíme pomocí tohoto financování toto riziko neutralizovat.
(LT) Chtěla bych zdůraznit, že jedním z nejdůležitějších úkolů Evropské unie nyní je snížit masovou nezaměstnanost vyvolanou dlouhou nečinností a sociální krizí. Je nešťastné, že na trialogu nebylo možné dosáhnout shody o finančním zdroji mikrofinancování. V tomto sociálně a hospodářsky obtížném období by návrh Komise na přesměrování 100 milionů EUR z rozpočtu Progressu byl neuspokojivým řešením, neboť by nezmenšil sociální izolaci nejzranitelnějších skupin. Jsem přesvědčen, že nástroj mikrofinancování bude efektivnější a dosáhne svého cíle, bude-li koordinován s ohledem na vnitrostátní, regionální a místní programy a získá-li dostatečné finance.
Je také důležité mít na zřeteli, že evropský sociální blahobyt je přímo spojen se zaměstnaností a příležitostmi najít zaměstnání. Proto navrhuji, aby Komise vzala v úvahu nejen lidi, kterým hrozí ztráta zaměstnání, ale i ty, pro které je obtížné začlenit se nebo vrátit se na trh práce. Dokonce ještě před vypuknutím hospodářské recese mnozí vzdělaní a usilovně pracující občané neměli reálnou možnost najít zaměstnání, a proto jich velký počet emigroval mimo Evropskou unii. Pokud jde o sociálně znevýhodněné lidí, žádám Komisi a Radu, aby si uvědomily, že kromě mladých lidí existují i jiné sociálně znevýhodněné skupiny, například ženy, lidí s postižením a starší lidé, kteří potřebují větší záruky zaměstnanosti. Není tedy jiné cesty než nalézt pro nástroje mikrofinancování další prostředky.
(DE) Paní předsedající, vyslechli jsme nyní tři nebo čtyři řečníky ze skupiny Pokrokové aliance socialistů a demokratů v Evropském parlamentu, kteří prohlásili, že nechtějí brát žádné peníze z Progressu. V pozměňovacích návrzích se však uvádí, že tento nástroj se má jmenovat Progress, a také paní Berèsová řekla, že 60 milionů EUR půjde z Progressu. To jsou dvě třetiny! Zajímalo by mne, jaký je skutečně postoj socialistů. Má být tento nástroj financován z Progressu - ano, nebo ne?
Na dokreslení: Během víkendu jsem si uvědomil situaci, kdy podnik s významnou objednávkou, která se o tři měsíce opozdila, šel do banky - banky, s kterou spolupracoval 15 let - pro překlenovací úvěr. Byla odmítnuta. Řediteli podniku řekli, že by mu půjčili, kdyby zatížil svůj vlastní obytný dům hypotékou. Udělal to, a o týden později dostal dopis, kde mu byl tento překlenovací úvěr zrušen se zdůvodněním, že situace je pro ně příliš riskantní. Výsledek byl takový, že podnik zbankrotoval a propuštěno bylo dalších 10 osob.
(PL) Paní předsedající, statisíce Evropanů pocítily důsledky hospodářské krize způsobem, který je zasáhl na nejcitlivějším místě, neboť ztratili zaměstnání. Nezaměstnanost stoupla v každé zemi Evropské unie, a to je typický rys této krize, který nejvíce znepokojuje naše občany. Hlavní pomoc jde finančním institucím. Bohužel pomoc se nedostává až k lidem momentálně ohroženým ztrátou zaměstnání, a jsou to oni, kdo budou pociťovat dopady současné krize nejdéle.
Cesta k samostatné výdělečné činnosti často probíhá ve fázích. S malými vstupními investicemi lze pracovat snadněji, než hromadit velké hory dluhů. Zvládnutelnější riziko při zahájení samostatné výdělečné činnosti je něco, co hledají zejména ženy, a často žádají o kapitál na rozjezd, který umožní start podniku a poté, vyvíjí-li se podnik dobře, jeho rozšíření. Ženy chtějí růst spolu se svými podniky. Občanům proto musí být nabídnuty úvěrové částky, které budou co nejmenší. Tím myslím částky značně nižší než 25 000 EUR, což je částka běžně poskytovaná jako mikroúvěr.
Domnívám se, že nemá smysl opakovat, že to řeší nebo pokouší se řešit problémy nejpotřebnějších občanů, zvyšuje to jejich důvěru a naději v podnikání a v budoucnost, takže si myslím, že zde nepřemýšlíme o škodách způsobených těmito krizovými údery a mnoho se zde hovoří o strategii pro překonání krize, o tom, jak se dostat z této krize. Dostaneme se z ní jen tehdy, vyřešíme-li problém zaměstnanosti, který je naší tragédií, takže bychom se měli snažit zajistit, aby věci postupovaly co nejrychleji, a zajistit, ža budou poskytnuty pevné záruky ohledně zdrojů financování tohoto nástroje, neboť bychom měli uvolnit mnohem větší prostředky, než o kterých se dnes večer hovořilo, a jistě bychom neměli převádět peníze z jednoho nástroje do druhého, neboť všechny tři tyto peníze potřebují.
Tento evropský nástroj umožní poskytnout mikroúvěry malým podnikům a lidem, kteří ztratili práci a chtějí si založit svůj vlastní malý podnik. V této době finanční krize byli nejhůře postiženi nejzranitelnější lidé, zejména nezaměstnaní a mládež. Fakticky byl letos v Evropské unii zaznamenán úbytek 3,5 milionu pracovních míst. Přijetí tohoto nového nástroje usnadní těmto lidem přístup ke kapitálu, který je potřebný pro založení nebo rozvoj podniku a přetvoření podnikatelských snů do praxe. Neměli bychom zapomínat, že více než třetinu mikropodniků vytvářejí nezaměstnaní lidé.
Paní předsedající, chtěl bych uvítat skutečnou přidanou hodnotu mikroúvěrů, jež budou doprovázet nová podpůrná opatření jako školení a instruktáže, což umožní těm nejmladším a také nezaměstnaným získat záruky a pomoc při jejich investičních plánech. Doufám, že tento nový nástroj na podporu zaměstnanosti bude přijat co nejdříve a že bude dosažena dohoda mezi Parlamentem a Radou, jež umožní, aby se tento nástroj, který je pro naše spoluobčany důležitý, a zvlášť v tomto krizovém období, stal stálým nástrojem.
Vzhledem k současné snížené úrovni bankovních půjček a k obtížnému získávání úvěrů je jasné, že chtějí-li nejslabší části naší společnosti, nezaměstnané a znevýhodněné skupiny, něco podniknout, vyvinout podnikatelskou aktivitu, to vše musí být důrazně podpořeno, protože je to jeden z prostředků, které nám mohou pomoci v boji proti přirozenému závěru finanční krize, totiž proti nekonečné krizi zaměstnanosti. Ačkoli již vidíme známky hospodářského oživení, jsou tyto známky, pokud jde o zaměstnanost, dosud ještě negativní.
(PL) Paní předsedající, program Progress je důležitou iniciativou, jejímž cílem je pomoci členským státům v efektivním plnění cílů v oblasti zaměstnanosti a sociálních věcí. Minulý týden jsem měl setkání s členy výboru programu Progress, které se týkalo realizace tohoto programu. Mé závěry jsou tyto: Zaprvé reklamní kampaň, která by měla informovat případné příjemce tohoto programu o rozsahu jeho působnosti, není vedena dostatečně viditelně. Zadruhé většina informací o veřejných zakázkách a soutěžích je k dispozici jen ve třech jazycích: v angličtině, němčině a francouzštině. To vytváří funkcionální překážku pro lidi, kteří neovládají žádný z těchto jazyků. Myslím si, že to vyžaduje revizi zásad promoční kampaně. Měli bychom co nejrychleji zlepšit informovanost o programu Progress a šířit znalosti o něm po celé Unii.
Myslím si, že zvláštní pozornost se musí zaměřit na mladé lidi, kteří podle posledních evropských statistik bohužel musí čelit stále delším obdobím nezaměstnanosti nebo jsou najímáni na dočasnou práci. Výroční zpráva o využití přiděleného rozpočtu kromě toho umožní v blízké budoucnosti provést seriózní analýzu a, bude-li to nezbytné, zajistí jeho doplnění. Budeme-li převádět peníze z jednoho programu do druhého, hrozí podkopání obou.
Potřebujeme oba nástroje, protože ne každému je souzeno být podnikatelem. Cílem naší politiky v oblasti zaměstnanosti by nemělo být ani to, abychom z bývalých zaměstnanců a osob se závislou činností vytvářeli samostatně výdělečné podnikatele čistě kvůli podnikání. Pro takové lidi by bylo vhodnější označení "domnělé osoby samostatně výdělečně činné”. Členské státy i v této souviskosti musí přijmout vhodná preventivní opatření. Pro všechny ty, kdo se výzvy samostatné výdělečné činnosti chtějí chopit, však musí být zpřístupněny prostředky, které jim umožní zahájit nebo rozšířit jejich podnikání. Zároveň však musí být zajištěno - a to je povinností Evropského parlamentu a členských států - pokračující fungování běžného sociálního pojištění. Potřebujeme nové peníze na nové myšlenky.
(LT) Mám za to, že dnes jsou poslanci Parlamentu naprosto jednotni v názoru, že tento prostředek na podporu mikrofinancování je dnes zcela nezbytný. Životní a pracovní podmínky se zásadně změnily a metla nezaměstnanosti, která postihla téměř všechny státy, nás nutí prosazovat určité návrhy, aby byly doplněny určité podpůrné nástroje. Většina finanční podpory byla až dosud přidělována velkým společnostem a organizacím a často bylo zdůrazňováno, že obyčejní občané Evropské unie až dosud neměli žádnou nebo měli jen malou naději získat finanční podporu. Věřím, že budoucí řešení Komise, jež bude usilovat o dohodu s Evropským parlamentem, je absolutně nezbytné. 100 milionů je jen pouhý začátek. Je to první pokus, ale jsem přesvědčen, že tento pokus může být úspěšný.
Komise byla v debatě často kritizována, resp. často byla zmiňována otázka programu PROGRESS a jeho užití v rámci tohoto nového nástroje. Musím konstatovat, že Komise nebyla postavena před jednoduchou otázku, protože se musela pohybovat v rámci dosavadního rozpočtu, čili v rámci interinstitucionální dohody. Mohla využít jenom těch peněz, které jsou k dispozici. Při hodnocení našeho rozhodnutí o použití prostředků programu PROGRESS jsme velmi pečlivě zvážili důsledky a došli jsme k názoru, že jakkoliv to není ideální řešení, je to pravděpodobně jedno z možných řešení.
V debatě bylo často opakováno, že se jedná o tzv. Taschentricks, tedy o převádění peněz z edné kapsy do druhé. Není tomu tak, protože všechny rozbory jasně ukazují, že prostředky použité v rámci principu mikrokreditů jsou vystaveny multiplikačnímu efektu, který je odhadován na pětinásobek. Čili v jiném programu by tyto zdroje dosáhly indexu 1, v programu mikrokreditů mohou teoreticky dosáhnout až indexu 5. Z tohoto hlediska se nejedná o pouhé převedení z jedné kapsy do druhé, nýbrž se jedná o nové užití prostředků. Znovu říkám, nebylo to žádné snadné rozhodnutí a nemyslím si ani, že to je jediné rozhodnutí a v debatě při hledání kompromisu se určitě najde, alespoň doufám, dobrá základna.
Jak už jsem se zmínil, myšlenkou je využít lidského kapitálu, který je v lidech, kteří by tímto podnikatelským způsobem svůj kapitál normálně využít nemohli. Ale co je velmi podstatné, je využít také času. Myslím si, že vést přehnaně dlouhou debatu by bylo proti samotnému smyslu tohoto nástroje, který je zvlášť potřebný v době krize. Myslím si rovněž, že bude potřebný i v době mimo krizi a že se stane trvalou součástí evropské politiky na trhu práce a evropské ekonomické politiky.
Děkuji vám za podpůrné poznámky a komentáře. Dovolte mi sdílet názor těch, kdo vyjádřili své zklamání nad nedostatečnou ochotou Komise ke kompromisu. Musím také říci komisaři, že přesuneme-li zdroje, které patří výlučně programu Progress, vyšleme tím zprávu, že když se jedná o prostředky určené na sociální začleňování, můžeme zajistit podporu pro nejvíce zranitelné jedině tehdy, vezmeme-li prostředky odtud, kde slouží stejnému účelu. Nedokážeme najít žádné jiné prostředky. Myslím si, že je to nepřijatelné.
Postup spolurozhodování také znamená, že každý, každá ze stran, musí přijmout opatření. Parlament předložil několik doporučeními a návrhů k této záležitosti, zatímco z Rady a z Komise žádný takový návrh, který by pomohl dosáhnout dohody, neeexistuje. Musím říci paní Schroederové, že tím, že zde bráníme program Progress, dáváme najevo své přesvědčení - které je společným přesvědčením, že jsme stále ještě ochotni jít v tom na kompromis -, že tento program musí být co nejdříve uskutečněn.
Poskytnutá pomoc bude účinná jen tehdy, jestliže tento nástroj bude moci být zahájen počátkem roku 2010. Bude-li Parlament o této záležitosti skutečně hlasovat tento týden, pak učiní ze své strany vše, co je v jeho silách, aby zajistil, že tento program bude zahájen počátkem roku 2010. Když Parlament většinou hlasů odsouhlasí 25 milionů EUR ze svých vlastních prostředků na příští rok, a odhlasuje-li Parlament celou částku, bude to stačit k tomu, aby Komise podepsala dohody, jež mohou spuštění programu usnadnit.
Hospodářská krize přešla v akutně pociťovanou sociální krizi, pro kterou jsme dosud nenašli řešení. Bohužel jeden z ukazatelů, který by mohl pomoci nastartovat oživení, míra půjček, dosáhla rekordně nízké úrovně v eurozóně od roku 1991 a zaznamenává v členských státech bezprecedentní pokles, což je i případ Rumunska. To je jeden z prvků, které vyvolávají pochybnosti ohledně vyhlídek na překonání recese. V souvislosti s tím oceňuji vítaný návrh Evropské komise na vytvoření nástroje mikrofinancování.
Od podzimu loňského roku ztratilo práci více než 5 milionů evropských občanů, takže celkový počet nezaměstnaných v Evropě dosáhl 22,5 milionu. V souvislosti s tím nesmíme ignorovat závažnou úroveň nezaměstnanosti mladých lidí. Je hluboce znepokojivé, že každý pátý člověk v Evropě je bez práce, což má dopady na hospodářské a sociální úrovni a také z demografického hlediska a z hlediska kriminality. V některých zemích je podíl mladých lidí bez práce ještě vyšší, a to i v porovnání s vnitrostátní mírou nezaměstnanosti. Například nezaměstnaný je každý třetí Lotyš, zatímco ve Španělsku je tímto problémem postiženo 43 % občanů ve věku do 25 let. Myslím si, že musí být věnována větší pozornost mladých lidem. V této souvislosti iniciativa navržená Evropskou komisí, která se týká programů mikrofinancování, pro které bude vytvořena samostatná rozpočtová linie, pomůže povzbudit a motivovat mladé lidi k tomu, aby se začlenili na trhu práce a snížili tak míru nezaměstnanosti, která v této skupině vzrostla.
Úsilí nyní vyvíjené na úrovni EU a na vnitrostátní úrovni se musí zvýšit, abychom nabídku mikroúvěrů rozšířili. Evropský nástroj mikrofinancování musí poskytnout užitečnou pomoc nezaměstnaným a zranitelným lidem, kteří by chtěli založit nebo provozovat mikropodniky. Soudím, že evropský nástroj mikrofinancování musí mít oddělenou úvěrovou linii, neboť adresáti tohoto plánu jsou jiní než adresáti programu Progress. Peníze z programu Progress za žádných okolností nesmí být v této krizové době snižovány, neboť jsou určeny pro ty nejzranitelnější skupiny. Soudím také, že evropský nástroj mikrofinancování by měl mít dostatečně velký rozpočet, aby mohl skutečně efektivně plnit své cíle v oblasti zaměstnanosti a sociálního začleňování. Členské státy a celá EU v době světové hospodářské krize musí program Progress i nadále účinně realizovat.
Dnešní rozpravu vyvolaly zprávy v médiích jednoho konkrétního členského státu - Německa. Mají původ ve Spolkovém ústavu pro posuzováni rizik a v Asociaci pro technický dozor (Technischer Überwachungsverein). Ani jedna instituce se přímo na Komisi neobrátila. Ani německá vláda v této záležitosti Komisi dosud neoslovila. Proto nevíme o nic více než to, co obě instituce prohlásily ve svých tiskových prohlášeních, a co se bylo možné dočíst v německých médiích. Jedná se však o téma natolik závažné, že i kdybychom se všichni měli řídit jenom zprávami v tisku, tak se touto záležitostí stejně musíme zabývat.
Analýza obsažená ve zprávách, jež máme k dispozici, naznačuje, že se musíme zabývat čtyřmi rozdílnými otázkami. Na první otázku lze odpovědět velmi snadno. Podle prohlášení německé Asociace pro technický dozor nesplňuje značná část hraček na německém trhu, které byly testovány, současná právní ustanovení Evropské unie. V tomto případě jsou, dámy a pánové, pravidla naprosto jasná. Pokud členský stát učiní takové odhalení, je jeho povinností bez prodlení informovat všechny ostatní členské státy a Evropskou komisi a podniknout nezbytná opatření. Ta mohou zahrnovat i okamžité stažení dotyčných výrobků z prodeje, a to se týká celé Evropy, a rovněž uvalení zákazu na dovoz, pokud jsou tyto výrobky vyráběny mimo Evropskou unii. Doufám, že německé orgány budou v souladu s těmito pravidly prostřednictvím systému RAPEX rychle informovat ostatní členské státy a Komisi. Pokud by bylo zapotřebí uvalit zákaz dovozu, pak vás tu nyní ujišťuji, že Komise takový zákaz bez prodlení přímo schválí. Jak už jsem však řekl, německé úřady nám dosud žádné takové informace neposkytly.
Tržní dozor - a to musím v tomto bodě prohlásit zcela jasně - je plně odpovědností členských států. Ani Evropská komise, ani Parlament či Rada nemají k dispozici žádné nástroje pro dozor nad trhem. Ty jsou výhradně věcí členských států. Ty však mají zákonnou povinnost, včetně dodržování platné směrnice o hračkách, tento dozor nad trhem vykonávat. Když ve zprávách z Německa čtu, že není jisté, zda tamní tržní dozor je ve stavu, kdy by mohl splnit požadavky nové směrnice o hračkách, napadá mne jediná věc a tou je, že německá vláda má povinnost zajistit, že německé orgány pro dozor nad trhem tyto požadavky splnit dokážou. Proto se domnívám, že odpověď na tuto otázku je jasná.
Druhá otázka je rovněž jednoduchá. Jedná se o staré téma, o němž Parlament vedl intenzivní diskuze v souvislosti s přijetím směrnice o hračkách, kde klíčové hlasování Parlamentu vyústilo při hlasování podle jmen v jasné, jednoznačné většinové rozhodnutí. Týkalo se povinné certifikace hraček třetím subjektem. Tento návrh předložilo Německo. Stála za ním německá Asociace pro technický dozor a návrh byl zcela oprávněně zamítnut, protože certifikace třetím subjektem by v případě hraček nijak nezvýšila jejich bezpečnost, protože hračky obvykle nejsou příliš technicky složité a certifikován by v tomto případě byl jejich prototyp.
Ze zkušenosti však víme, že v případě hraček není problémem prototyp, problémem je, zda jsou námi stanovené vysoké požadavky skutečně dodržovány během celého výrobního procesu všemi dodavateli a všemi články dodavatelského řetězu. Když přijde na hračky, řídíme se jako ve všech ostatních oblastech zásadou, že výrobce musí nést plnou odpovědnost za to, že je výrobek v souladu s platnými zákony. Výrobce této zodpovědnosti nemůžeme zprostit bez ohledu na to, ve které části světa se nacházejí.
Pokud v určité zemi existuje problém se spolehlivostí, musíme s danou zemí hovořit o zlepšení podmínek výroby, a přesně to Evropská komise dělá. Mám na mysli Čínu. S Čínou jsme v těsném, intenzivním kontaktu co se týká otázky, jak můžeme skutečně zajistit, aby výrobní podmínky v této zemi, která je s velkým náskokem největším světovým výrobcem hraček, splňovaly naše požadavky. Určitého pokroku bylo dosaženo, ale rozhodně je třeba vykonat ještě mnohem více.
Třetí skupina problémů se týká chemických látek a těžkých kovů v hračkách. Tato otázka je velmi složitá a ožehavá. Politický pokyn, který jsem vydal svým kolegům v průběhu prací na směrnici o hračkách, zněl, aby stanovili nepřísnější možná pravidla - nejpřísnější možná! Tento postoj sdílela i Rada a Parlament. V důsledku toho představují limitní hodnoty, které jsme zapracovali do nové směrnice o hračkách, která bude postupně zaváděna od roku 2011, nejnovější situaci, co se týká vědeckých poznatků, v době, kdy byla směrnice schvalována.
Jsme si však vědomi skutečnosti, že proces neustále pokračuje - věda samozřejmě činí neustálé pokroky, neustále se objevují nové výsledky výzkumů a nové poznatky - a tak jsme společně směrnici úmyslně zasadili do takového rámce, že nové vědecké poznatky, které odhalují dosud neznámá rizika či skutečnost, že mezní hodnoty byly stanoveny příliš vysoko, mohou být do směrnice rychle zapracovány prostřednictvím vyjednávacího postupu, který zahrnuje Parlament. Podle současné právní situace schválené Evropským parlamentem je pro posouzení rizik, jež výrobky představují, zapotřebí kompetentní vědecké komise.
V letošním roce se dvakrát objevily náznaky, že snad byly získány nové poznatky. První přišel prostřednictvím dopisu, jenž mi poslala německá spolková ministryně pro potraviny, zemědělství a ochranu spotřebitelů na jaře letošního roku. Dopis se týkal kadmia. Okamžitě jsem zařídil, aby tato otázka byla předána vědeckému výboru, nejen co se týká kadmia, ale také s ohledem na další těžké kovy. Výsledky jejich šetření očekáváme v první polovině roku 2010, nejpozději na konci června. Pokud jejich zkoumání skutečně přinese nové poznatky, pak okamžitě předložíme nový návrh na zpřísnění směrnice, která dosud nevstoupila v platnost, aby už obsahovala přísnější limitní hodnoty, až v roce 2011 v platnost vstoupí.
V této chvíli mi dovolte poukázat na skutečnost, že se tu zabýváme problémem, který jako politici nejsme schopni vyřešit. Jedná se o technické otázky, které jsou nanejvýš složité. Zcela otevřeně přiznám, že ne vždy rozumím extrémně složitým vědeckým analýzám, které dostávám. Nemyslím, že by zde bylo mnoho poslanců, pokud vůbec někdo, kteří by mohli prohlásit, že jim rozumějí. Nerozumíme jim, protože nemáme příslušné vzdělání. Do jisté míry proto musíme věřit našim odborníkům. V tom spočívá problém.
Závěrečný bod je dosti otravný. V této souvislosti bych rád prohlásil, že bych skutečně očekával, že orgán patřící vládě členského státu bude dodržovat základní požadavky řádného vědeckého chování. Tvrzení Spolkového ústavu pro posuzování rizik, kterého se chopila německá média, že co se týká polycyklických aromatických uhlovodíků, jsou mezní hodnoty pro pneumatiky stonásobně přísnější než hodnoty pro dětské hračky, je prostě snaha o vyvolání skandálu. Jde čistě o snahu vyvolat skandál a vědci v ústavu to dobře vědí.
Pravdou je, že pravidla, která se na výrobce pneumatik vztahují, konkrétně pravidla pro oleje užívané při výrobě, pocházejí z doby před nařízením REACH a před směrnicí o bezpečnosti hraček a že v tomto případě byla jedna z látek použita jako referenční hodnota. Tato látka však zastupuje skupinu zhruba sta dalších. Proto musíte tuto referenční hodnotu vynásobit stem. Tak se dostanete k naprosto stejné prahové hodnotě, která platí i pro ostatní výrobky v Evropské unii.
, jménem skupiny PPE. - (DE) Paní předsedající, pane komisaři, rád bych vám upřímně poděkoval za jasné, důvěryhodné prohlášení týkající se limitních hodnot, o nichž zde jednáme. Jménem skupiny Evropské lidové strany (Křesťanských demokratů) - Marianne Thyssenová, zpravodajka pro směrnici o hračkách, pochází z našich řad - chci jasně říci, že i my se snažíme dosáhnout úplné ochrany, co se týká všech rizikových látek, a udržovat ji. Víme, že v tomto ohledu neseme zvláštní zodpovědnost za zdraví našich dětí a tím i za naši budoucnost.
Zejména před Vánocemi - a o tom jste se zmiňoval, pane komisaři - je zapotřebí, aby rodiče a prarodiče měli jistotu, které hračky jsou pro jejich děti či vnuky bezpečné a mohou je tedy koupit. Spolu s vámi vyzývám dozorčí orgány členských států, konkrétně Německa, aby plnily svou povinnost a nebezpečné hračky odstranily z trhu. Domnívám se, že jsme se tehdy správně rozhodli nezařadit certifikaci třetími subjekty jako všeobecné hodnotící kritérium pro hračky.
Co se týká limitních hodnot, podobná výzva zazněla - jak jste zmínil - v loňském roce. Tehdy jsem vám napsal dopis, ve kterém jsem vás žádal, abyste záležitost předal vědeckému výboru Komise, za což jsem vám velmi vděčný. Snažil jsem se tehdy získat další názory vědců z Německa a dostal jsem tyto. Rád bych citoval ze studie vypracované Chemisches und Veterinäruntersuchungsamt Stuttgart (Stuttgartským úřadem pro chemické a veterinární zkoušky): "Z technického hlediska je srovnání vyšších mezních hodnot migrace v nové směrnici s hodnotami obsaženými v patnáct let staré DIN EN 713 extrémně obtížné."
Domnívám se, že tímto mohu vysvětlit, že se nejedná o přehození tohoto problému vědě s tím, že "my se tím nechceme dále zabývat, protože tomu nechceme rozumět", ale že jde o skutečnou, složitou diskuzi mezi vědci a jeden ústav v Německu očividně prosazuje svůj názor obzvláště razantně. Nicméně vás, pane komisaři, žádám, abyste udělal vše ve svých silách a přiměl zainteresované vědecké instituce ke spolupráci, aby se konečně shodly na vědecky objektivním závěru.
Právě jsem vyslechla, jak pan komisař tento ústav v podstatě vinil za to, že dělá svoji práci. Poslouchala jsem, jak na vědce hromadí obvinění. Poslouchala jsem, jak hromadí obvinění na členské státy, které jsou zodpovědné za dohled. Všemu jsem naslouchala s velkým zájmem, stejně jako jsem poslouchala, jak nám neustále se značnou upřímností a spolehlivými údaji sděloval, že se každá předchozí směrnice tu a tam vylepšuje, když se objeví nové údaje. To samo o sobě potvrzuje, že německý spolkový ústav svou práci vykonal dobře. Na to bychom neměli zapomínat.
Za šesté, je naprosto nepřijatelné, pokud by k tomu mělo dojít, aby hračky dovážené do EU podléhaly mírnějším normám, než řekněme hračky dovážené do USA. Hrozba německé spolkové ministryně pro potraviny, zemědělství a ochranu spotřebitelů, Ilse Aignerové, že bude jednat na vlastní pěst a "toxické hračky" sama zakáže, je však podle mého názoru naprosto chybný způsob řešení situace, který je zcela kontraproduktivní pokud jde o vytváření důvěry na vnitřním trhu Evropské unie. Snaha o dobré postavení v národním žebříčku popularity nejenom ničí důvěru v orgány Evropské unie, ale zároveň škodí německé spolkové vládě, protože ta směrnici o hračkách schválila.
Nelze dopustit, aby děti přijímaly mnohonásobně větší množství karcinogenních látek při hodinovém styku hračky s kůží, než kolik je obsaženo v kouři ze 40 cigaret. Těmto látkám se lze vyhnout. Studie ukazuje, že technicky to možné je. Sedmdesát procent prodávaných hraček prahových hodnot nedosahuje. Je proto možné kdykoli vyžadovat, aby ostatní hračky tyto mezní hodnoty splňovaly také. Je zde snad otázka ceny, ale její regulaci nelze ponechat pouze trhu, pokud je v sázce zdraví dětí. Je třeba učinit politické kroky a příslušně upravit a zvýšit mezní hodnoty.
Za tržní dohled jsou samozřejmě zodpovědné členské státy, nikoli Evropa, Parlament nebo Komise. Rovněž jsme mnohokrát vyzývali Německo, aby bralo své povinnosti v oblasti tržního dohledu vážně a podniklo příslušné kroky. To však v žádném případě neznamená, že my kroky činit nemusíme, pokud existují pochyby, že naše mezní hodnoty neodrážejí nejnovější vědecké poznatky, a proto doufám a žádám, aby nová Komise předkládala Parlamentu návrhy co nejdříve, abychom mohli příslušné mezní hodnoty regulativním postupem s kontrolou upravit.
Paní předsedající, pane komisaři, dámy a pánové, bezpečnost dětí - našich nejmenších a nejzranitelnějších spotřebitelů - byla pro skupinu Evropské lidové strany (Křesťanských demokratů) a pro každého v této sněmovně vždy prioritou, a právě z tohoto důvodu jsme před rokem schválili novou, přísnou směrnici o bezpečnosti hraček. Díky skvělé spolupráci s panem komisařem a jeho spolupracovníky, s předsednictvím Rady a s kolegy poslanci Evropského parlamentu napříč politickými skupinami jsme byli schopni dokončit tento mamutí úkol, a dokončit ho rychle, konkrétně v jednom čtení. Všechny naše orgány byly přesvědčeny, že jsme vypracovali nejpřísnější legislativu na světě, kterou pečlivě sledovali i v tak vzdálených místech, jako jsou Čína a Spojené státy.
Parlament postupoval rozumně ve věci certifikace třetím subjektem a nastolil obzvláště přísnou linii, co se týká chemických látek, jako jsou alergeny a těžké kovy. Co se týká látek karcinogenních, mutagenních či toxických pro reprodukci, rozhodli jsme se pro úplný zákaz s několika výjimkami, které podléhají přísným podmínkám. Legislativa poskytuje přechodové období, ale to je samozřejmé - je to součástí systému - toto přechodové období je každopádně kratší, než podle svých prohlášení průmyslové podniky potřebují. Dámy a pánové, buď jsme udělali všechno špatně a v souvislosti s tímto zákonem naprosto zklamali, nebo věda a technologie pokročily do té míry, že zákon již potřebuje novelizovat, což je možné učinit prostřednictvím regulativního procesu s kontrolou velmi rychle, nebo je všechno v pořádku, a v tom případě nesmíme hrát na lidský strach a oprávněné obavy lidí o zdraví dětí. Poslouchala jsem pana komisaře a věřím mu a vidím také, že Evropská komise dělá to, co dělat má.
(DA) Paní předsedající, pane komisaři, děkuji vám za vaši předmluvu. Pokud jsem vás dobře pochopila, chtěl jste zajistit, aby byla vypracována studie o tom, zda dětské hračky v Německu skutečně obsahují příliš mnoho toxických látek, jak naznačovala dotyčná studie. Pokud to chápu správně, pak mi váš nápad připadá dobrý. Je nanejvýš důležité, abychom jednali rychle. Pokud existuje jakýkoli důvod pro domněnku, že je ohroženo zdraví našich dětí, pak musíme jednat. Dále bychom samozřejmě ocenili, kdyby Komise bezodkladně informovala Parlament, abychom se dozvěděli, zda na oněch tvrzeních bylo něco pravdy či nikoliv. Chtěla bych však poukázat na skutečnost, že co se týká změkčovadel v hračkách, tak podle řady výzkumníků neexistují žádné bezpečné hodnoty. Jediný bezpečný způsob je změkčovadla při výrobě dětských hraček vůbec nepoužívat. Skutečně se domnívám, že bychom k této otázce měli zaujmout stanovisko a zvážit, zda bychom pravidla neměli zpřísnit. Nejsem si jistá, zda jsou pravidla dostatečně dobrá, dokonce ani pravidla v nové směrnici o hračkách.
V této souvislosti bych však rovněž chtěla zmínit další záležitost, před měsícem a půl jsme obdrželi analýzu Komise o tom, jak byla jednotlivých členských státech provedena nová legislativa v oblasti tržního dohledu. Je skutečně pravda, že zajištění správného fungování tržního dozoru je úkolem členských států. Tato analýza však ukázala, že pouhé dva státy se rozhodly vložit do tržního dohledu více peněz, navzdory skutečnosti, že jsme zpřísnili pravidla. Měli bychom se polepšit. Lepší tržní dozor potřebujeme právě proto, aby se neobjevovaly ony hrůzné příběhy o nebezpečných hračkách na trhu. Proto doufám, že Komise zajistí, aby členské státy tohoto cíle dosáhly.
Dámy a pánové, znepokojuje mne však další informace. Na konci listopadu se Komise pro bezpečnost spotřebního zboží ve Spojených státech rozhodla stáhnout z prodeje více než milión dětských postýlek. Další milión bude stažen z kanadského trhu. Postýlka je předmět denní potřeby a děti s nimi přicházejí do styku snad ještě více než s hračkami. Vzhledem k rozsahu celé operace bych byla ráda, kdyby se pan komisař mohl k této záležitosti vyjádřit. Máme jistotu, že jsou dětské postýlky na evropském trhu bezpečné?
Paní předsedající, pane komisaři, i já bych vám chtěla upřímně poděkovat za jasné vyjádření. V podstatě by se mělo říct, že směrnice o hračkách přinesla celkově podstatné zlepšení v ochraně našich dětí. Všichni jsme k ní přistupovali s tím, že chceme vytvořit nejpřísnější legislativu na světě. Jak jste však prohlásil, pociťují nyní mnozí rodiče a prarodiče obavy kvůli studii německého Spolkového ústavu pro hodnocení rizik. Nyní si musíme položit otázku, zda jsou prohlášení a závěry ústavu správné, či nikoli. Každopádně musíme důkladně prošetřit veškeré skutečnosti týkající se této záležitosti. Jde o ochranu našich dětí.
V tomto bodě bych vám ráda upřímně poděkovala za prohlášení, že tak chcete učinit. Domnívám se však, že by věci měly postupovat rychleji. Výsledky šetření vědeckého výboru budou k dispozici až příští rok, říkal jste, že v první polovině roku. Je nezbytné je mít dříve. Jde o ochranu našich dětí. Skutečně nechápu, proč spolkový ústav čekal tak dlouho, než přišel se svými prohlášeními. To bych chtěla rovněž zdůraznit.
člen Komise. - (DE) Paní předsedající, dámy a pánové, těší mne široká shoda, kterou dnešní rozprava ukázala. Předem mi dovolte jednu poznámku. Jednáme s vědeckou institucí, s německým Spolkovým ústavem pro hodnocení rizik, o němž už nějakou dobu vím kvůli jeho tendenci vydávat poplašná prohlášení pro veřejnost, aniž by informoval Komisi či jiné evropské orgány o výsledcích svého šetření. Úsudek si udělejte sami. Já pouze vím, že se diskutuje o tom, zda bude pokračovat financování tohoto ústavu z německého spolkového rozpočtu. To by mohlo být jedno z vysvětlení pro intenzivní činnost ústavu ve vztazích s veřejností, přičemž jinak nevzbuzuje nějaké velké mínění tím, že by nám umožnil řádně prozkoumat své závěry.
I když jsme si však pouze něco přečetli v médiích - a zdá se, že v tomto bodě jsem byl nepochopen - považujeme to stále za náznak, že se možná objevily nové vědecké poznatky, a já už jsem to předal vědeckému výboru. Výzva, abych tak učinil, které tu zazněla, nebyla zapotřebí. V okamžiku, kdy se mi do rukou dostane informace naznačující, že se možná objevily nové vědecké poznatky týkající se bezpečnosti hraček a mezních hodnot, jež jsme stanovili, je tato informace předána vědeckému výboru.
Musím však opakovat, že ode mne nemůžete očekávat, stejně jako já nemůžu očekávat od vás, že učiním rozhodnutí ve věci sporů mezi vědci, které se týkají metod. To nemůžete. Nedokážu to já a nedokážete to ani vy. Nemůžu udělat nic víc než prohlásit, že o problematice metodologie měření možných mezních hodnot se důkladně diskutovala zde v Parlamentu, v Radě i v Komisi. Navíc názor tohoto německého ústavu nesdílí žádný další vědecký ústav v Evropě - ani jediný! Pokud se domníváte, že je mojí povinností řídit se názorem jediného ústavu a nebrat do úvahy názor všech ostatních, tak mi to prosím řekněte a můžete mne pokárat. Tuto zodpovědnost si nemohu vzít na bedra. Nemůže tak učinit ani nikdo z vás. Řeknu však ještě jednou: Pokud se objeví jakékoli nové poznatky, bude proces uveden do pohybu.
Paní Weisgerberová, říkala jste, že by tento proces měl postupovat rychleji - bohužel rychleji postupovat nemůže. Jedná se o velmi složité vědecké otázky. Je zapotřebí provést zkoušky. Možná o tom nevíte, ale je například zapotřebí rozsáhlých testů na zvířatech, aby tato tvrzení bylo možné ověřit. Nelze prostě vědce přinutit, aby výsledky dodali v určitém časovém termínu. Je mi líto, ale to není možné. Musím vás proto prostě požádat, abyste se uspokojila mým prohlášením, že nám vědecký výbor sdělil, že nám podložené výsledky bude schopen předložit v polovině příštího roku, a tak skutečně učiní. Na základě těchto výsledků, pokud se zjistí, že skutečně existují nové poznatky, Komise bez prodlení připraví nové návrhy. Doufám, že tím je vše vyjasněno.
Paní Rühlová, prohlásila jste, že jsem měl před tisk předstoupit dříve. Překvapí vás, když odpovím, že přesně to jsem učinil. Stejně jako si nemyslím, že do evropských médií, zejména do německých, pronikne to, co jsem řekl dnes v Parlamentu, tak německá média nevěnovala pozornost mým faktickým a podle mého názoru klidným prohlášením. Potřebné prohlášení jsem však učinil a vysvětlil v něm fakta celé záležitosti. Rád vám dotyčný text poskytnu.
Velmi významná je poslední otázka paní Hedhové. Zmínila jste dva příklady týkající norem v různých oblastech, jedním z nich byly zdroje hluku. Příslušné pokyny byly zaslány evropským normalizačním organizacím. S normami je to však stejné jako s ostatní vědeckou prací. Nelze očekávat, že budou k dispozici do týdne nebo jednoho či dokonce několika měsíců. Vyžadují čas. Na všech normách, o nichž jsme hovořili, se pracuje, budou k dispozici v dohledné době a umožní nám také dosáhnout přesné porovnatelnosti výrobků a posílení tržního dozoru.
Rád bych se zmínil ještě o jednom problému. Dětské sedačky, o nichž se tu hovořilo v souvislosti s určitými bezpečnostními problémy v USA, nejsou hračky. Nespadají proto do záběru směrnice o hračkách, ale spíše do působnosti směrnice o obecné bezpečnosti výrobků. V tomto ohledu se před Američany nemusíme schovávat. Systém, který v Evropě máme, co se týká obecné bezpečnosti výrobků, v posledních letech trvale prokazuje svou hodnotu. Pokud se na evropském trhu objeví nebezpečné výrobky, můžeme nyní s určitou jistotou předpokládat, že o nich budou informovány všechny ostatní členské státy a Komise a že budou rovněž podniknuty příslušné kroky.
písemně. - Vítám skutečnost, že nová směrnice 2009/48/ES o bezpečnosti hraček vstoupí v platnost v roce 2011, přestože je škoda, že nebude platit v předvánočním období příštího roku 2010, kdy se prodává většina hraček vyráběných v EU či do EU dovážených. Doufám, že členské státy uznají za vhodné provést všechny prvky této významné směrnice ještě před uplynutím konečné lhůty pro její realizaci, aby si rodiče jako spotřebitelé nemuseli dělat starosti.
Chtěl bych využít příležitosti, již poskytuje tato rozprava, a obrátit vaši pozornost k potřebě zlepšit fungování registru spotřebitelských událostí Evropské unie, který kromě jiného předpokládá shromažďování informací o úmrtích či fyzických zraněních vyplývajících z užívání různých výrobků určených pro děti. Tento registr by měl být významnou složkou systému na ochranu spotřebitelů, včetně těch nejmladších a nejzranitelnějších. Podle odborníka z technického výboru pro výrobky pro malé děti a bezpečnost hraček polského výboru pro normalizaci však rychlá výměna informací mezi členskými státy a Evropskou komisí o výrobcích, které představují nebezpečí, a o krocích, které jednotlivé státy podnikají, aby zabránily jejich vstupu na trh, dosud funguje neuspokojivě. Rád bych požádal o důkladné prošetření této záležitosti.
Musím nicméně poukázat na to, že musíme být velice obezřetní, když používáme státní finance a peníze daňových poplatníků. Ve svém volebním obvodu vím o několika organizacích poskytujících mikrofinancování, jako je vynikající Croydon Caribbean Credit Union, která pomáhá znevýhodněným komunitám vymanit se z chudoby. Tyto organizace však byly vytlačeny organizacemi zřízenými místní vládou a jinými státními organizacemi poskytujícími mikrofinancování. Je důležité, abychom ve snaze zajistit větší dostupnost mikrofinancování nevytlačili vynikající soukromé poskytovatele, kterých je v této oblasti již celá řada.
Hlasoval jsem pro vytvoření tohoto nástroje mikrofinancování na podporu zaměstnanosti, protože jeho cílem je poskytování příležitostí nezaměstnaným a podpora podnikání. Tento nástroj, zaměřený na lidi, kteří chtějí začít budovat nebo rozvíjet svůj mikropodnik (s méně než 10 zaměstnanci a s obratem pod 2 miliony EUR), otevře mnoha nezaměstnaným nové obzory. Za daného stavu hospodářství by bývalo bylo přínosné, kdyby se tento důležitý program podařilo spustit již dříve, protože problémy se získáním úvěrů mají lidé už delší dobu.
písemně. - Jedním z nejhorších důsledků celosvětové hospodářské krize je skutečnost, že banky neposkytují dostatek úvěrů, což jednotlivcům i velkým společnostem brání v jejich hospodářských aktivitách. Návrh předkládaný Evropskou komisí stanoví vytvoření nástroje mikrofinancování, který má pomoci zmírnit důsledky postoje bank a dalších finančních institucí v situaci, kdy se zdráhají nabízet financování. Z tohoto důvodu jsem se rozhodl zpravodaje v této věci podpořit a hlasovat ve prospěch zprávy.
Obecně řečeno potřebujeme politiky, které budou žádat navýšení rozpočtu Společenství a které skoncují s neoliberálním rámcem paktu o stabilitě a nízkými schodky. Domnívám se také, že financování v rámci tohoto mechanismu by mělo být čistě dobrovolné a nikdo by neměl být nijak nucen k tomu, aby tohoto mechanismu využíval pod pohrůžkou zrušení či zkrácení dávek sociálního zabezpečení. Pozměňovací návrhy, které jsme za tím účelem já a moji kolegové poslanci z Konfederace Evropské sjednocené levice a Severské zelené levice předložili, však byly bohužel zamítnuty.
V situaci současné hospodářské krize a vzrůstající nezaměstnanosti je důležité podporovat rozvoj samostatně výdělečné činnosti a stejně tak i vznikání a rozvíjení mikropodniků. Mikroúvěry pomohou k dosažení tohoto cíle. Oceňuji proto návrh Komise i práci Parlamentu týkající se tohoto tématu. Je to způsob, jak stimulovat podnikání a zvýšit úroveň zaměstnanosti a sociálního začlenění. Nástroj mikrofinancování doplňuje některé další programy na podporu zaměstnanosti a sociálního začlenění. Domnívám se proto, že je důležité, aby tento nástroj nebyl financován na úkor stávajících programů nebo je ohrožoval.
písemně. - (PT) Musíme vyjádřit svou lítost nad tím, že většina poslanců v tomto parlamentu udělala zase jednou "tichou dohodu" a schválila návrh, který odčerpává peníze z programu Progress, pokud jde o sociální sféru, která spadá do jeho působnosti, již beztak podfinancovaného. Bez ohledu na to, co si kdo myslí o cílech nového nástroje evropského mikrofinancování, je nepřijatelné, aby tento nástroj byl financován krácením finančních prostředků uvolněných na stávající programy, v tomto případě na program Progress, program Společenství v oblasti zaměstnanosti, sociálního začlenění a rovnoprávnosti.
písemně. - (FR) Díky zprávě pana Göncze o mikroúvěrech a sporech kolem financování tohoto projektu jsem pochopil, o čem je celý ten slavný program Progress, který si levice tak neústupně hájí, aby z něho neodešel ani jediný cent na financování mikropodniků a individuálních iniciativ. Protože jakému účelu program Progress, definovaný jako program Společenství pro zaměstnanost a sociální solidaritu, v tuto chvíli doopravdy slouží? Vytváření všemožných dokumentů a financování studií a zpráv. Cílovou skupinou programu Progress totiž v tuto chvíli nejsou ani nezaměstnaní ani sociálně vyloučení, nýbrž tvůrci politických rozhodnutí a veřejného mínění.
Někteří lidé odmítají vzít z těch chatrných 700 milionů EUR rozdělených na sedm let 100 milionů EUR na mikroúvěry. Bude z toho o něco méně peněz pro ty, kdo z tohoto systému profitují a o něco více peněz pro Evropany, a při zachování stálého rozpočtu: proti tomu lze stěží něco namítat! Je na čase, abychom přestali sledovat chudobu a potíže našich spoluobčanů a začali místo toho podnikat konkrétní kroky. Mám však jednu výhradu: mikroúvěry potřebujeme jen proto, že "banksteři", kteří jsou velmi pohotoví, když jde o státní podporu, nedělají to, co se od nich očekává: aby do hospodářství hrnuli peníze.
Hlasovala jsem pro zprávu mého kolegy, pana Göncze, protože je důležité, jak se domnívám, zejména v situaci krize zaměstnanosti a krize sociální, podpořit mikrofinancování tím, že bude pro tento účel vytvořena zvláštní rozpočtová položka. Jedná se o zvláštní nástroj určený k boji proti vyloučení z poskytování bankovních úvěrů a proti chudobě. Na rozdíl od toho, co žádá Evropská komise, jsme proti myšlence převedení finančních prostředků vyčleněných na program Progress na potřeby evropského nástroje mikrofinancování, protože by tím byl hospodářským činitelům vyslán negativní signál. Program Progress, jehož cílem jsou nejzranitelnější skupiny, musíme zachovat, a je společnou odpovědností členských států a Evropské unie, aby byl za daných okolnostech účinným způsobem prováděn.
písemně. - (HU) Jsem nesmírně potěšena tím, že převážná většina Evropského parlamentu dnes schválila zprávu o evropském nástroji mikrofinancování pro zaměstnanost a začleňování. Plánovaný mikroúvěrový systém může významným způsobem přispět k vytváření sociální soudržnosti a nových pracovních míst, nemluvě o tom, že je i velkou pomocí, pokud jde o zmírňování škodlivých důsledků finanční a hospodářské krize. V době celosvětové recese je velmi důležité poskytovat občanům, kteří byli vytlačeni z trhu práce a tradičního úvěrového trhu, nové příležitosti a otevírat cestu stálé a dlouhodobé samostatně výdělečné činnosti. Zcela zásadní význam má dále i to, že zde existuje jednoduchý finanční nástroj pro obyvatele znevýhodněných regionů, kteří mají v úmyslu zahájit vlastní podnikání, a pro nejzranitelnější skupiny obyvatel, kterým tento nástroj i přes vysoká rizika, nízké zálohy a riziko neplnění závazků pomůže se zahájením a rozvojem jejich podnikání. V Evropě je naprostá většina zaměstnanců zaměstnaná v mikropodnicích nebo v malých či středně velkých podnicích.
Vzhledem k tomu, jak nenasytná je ziskuchtivost, kterou vytváří liberální dogmatismus Evropské unie, potřebujeme politiku, která ochrání evropské pracující, vlastní tvůrce bohatství, o které jsou ve jménu zisku neustále připravováni. Opět zde máme Evropu velkých zisků a skrovných almužen závislých na něčí libovůli. Svědčí o tom přísliby obnosů chatrné výše, nejasné podmínky jejich přidělování a individualistická logika, na níž se tento nástroj zakládá. Pro Evropu, jak ji lidé potřebují, viděnou z hlediska obecného zájmu a sociální rovnosti, to nemá žádný význam.
V době krize, kdy úvěrů je nedostatek a možnost jejich získání obtížná, má nástroj tohoto druhu zcela zásadní význam, protože pomůže s poskytováním mikroúvěrů malým podnikům a lidem, kteří přišli o svou práci a chtějí zahájit vlastní podnikání. Bez podpůrného nástroje tohoto druhu je dosažení takových cílů obtížné. Banky navíc v situaci současné krize nejsou příliš citlivé na potřebu úvěrů začínajících podniků, což většině z nich znemožňuje, aby se odrazily od země. V EU lze očekávat zánik několika dalších milionů pracovních míst a vzhledem k této vyhlídce je důležité, abychom vytvářeli pobídky, jež budou přístupné lidem, kteří přišli o zaměstnání a snaží si nyní sami zařídit nový život, a předcházeli tímto způsobem sociálním krizím a snižovali výdaje členských států na opatření sociální podpory.
písemně. - (DE) Finanční a hospodářská krize způsobená v první řadě britskými a americkými spekulanty je nyní příčinou rostoucí nezaměstnanosti v Evropě, která je důsledkem hospodářského poklesu. Velmi tvrdě dopadla měnící se situace hlavně na mladé lidi, kterým již předtím hrozilo vážné riziko nezaměstnanosti. Je proto velmi důležité, abychom jim dali příležitost k nastoupení či znovunastoupení profesní dráhy a otevřeli jim, alespoň některým z nich, cestu k založení vlastních společností. Věřím, že tento nový evropský nástroj mikrofinancování pro zaměstnanost a začleňování - Progress - jim v tomto ohledu poskytne významnou podporu.
Tento nový nástroj nám rovněž umožňuje reagovat na přetrvávající stagnaci v poskytování úvěrů. Vedle úrokové podpory získají lidé, kteří se rozhodnout založit vlastní mikropodniky, také podporu formou zaučování, odborného výcviku, individuálního poradenství a budování kapacit. Podporuji iniciativu výboru usilující o navýšení finančních prostředků pro nástroj mikrofinancování oproti návrhu Komise o 50 % na 150 milionů EUR. Vzhledem k ohromným sumám peněz, které byly vynaloženy na záchranu bank, je důležité, abychom byli velkorysí k lidem, na které tato situace dolehla nejtíživěji. Ze všech těchto důvodů jsem hlasoval pro tuto zprávu.
Nástroj mikrofinancování má zajistit nezaměstnaným a skupinám obchodníků, kteří se ocitli v obtížné situaci, snadnější přístup k finančním službám. Týká se lidí z určitých sociálních skupin, kteří nemají úvěruschopnost požadovanou v komerčních bankách, ale chtějí zahájit podnikání. Obzvláště velký význam má zavedení tohoto typu podpůrného nástroje, čerpajícího z prostředků EU, v situaci obecně nižší hladiny úvěrů a poklesu hodnoty již poskytnutých půjček.
Situace v úvěrovém sektoru ukazuje, že finanční a hospodářská krize se mění v krizi zaměstnanosti a krizi sociální. Zpráva Výboru pro zaměstnanost a sociální věci obsahuje významné změny návrhu Komise, mj. i nesouhlas s převodem nezbytných prostředků z programu Progress na potřeby evropského nástroje mikrofinancování. Zpravodaj navrhuje vytvořit pro tento nástroj zvláštní rozpočtovou položku a navrhuje také navýšení rozpočtu tohoto nástroje na další čtyři roky o 50 milionů EUR. Vzhledem k výše zmíněným aspektům tuto zprávu podporuji.
Hlasovala jsem pro usnesení o zavedení nástroje mikrofinancování, protože pro mne je prioritou, aby toto usnesení bylo přijato co nejrychleji. Znevýhodněné skupiny společnosti budou mít díky tomuto nástroji příležitost získat půjčky a vzít své záležitosti do vlastních rukou. Vyzývám nicméně Radu, aby nebrala prostředky z programu Progress. Je důležité, aby tomuto programu zůstaly prostředky zachovány v plné výši. Zejména v době stávající krize nesmí být peníze EU přerozdělovány na úkor nejslabších členů společnosti.
písemně. - Těší mne, že Evropský parlament dnes schválil režim, který umožní zajistit, že menší podniky budou moci využívat dodatečných půjček. Během příštích čtyř let bude na regionální a vnitrostátní úrovni díky tomuto rozhodnutí uvolněno 100 milionů EUR. Je to cenné opatření, které přišlo ve vhodnou chvíli a které poskytne mnoha lidem, na něž doléhají nepříznivé důsledky celosvětové recese, nové příležitosti. Opatření, která byla dnes oznámena, podpoří ty, kdo si chtějí založit nový podnik, a přinášejí zároveň i možnost odborného výcviku, čímž se zvýší rozsah schopností, jichž mohou občané využít při budování svých podniků, které mají pro evropské hospodářství zásadní význam. V politice a legislativě Evropské unie se, jak patrno, prosazuje stále víc a víc ohled na malé a středně velké podniky. Toto nové směřování vítám a vítám pak zejména i to, že Evropský parlament v této hospodářsky obtížné době přispěl k podpoře rozvoje malých podniků.
Finanční a hospodářská krize se v současné době mění v krizi zaměstnanosti a krizi sociální. Nezaměstnaní a lidé ze sociálních skupin, které jsou v nepříznivé situaci, potřebují aktivní podporu a radu, neboť jedině tak si mohou začít samostatně vydělávat. Program Progress se zaměřuje na nejohroženější skupiny a domnívám se, že členské státy a Evropská unie jsou s ohledem na to odpovědné za jeho účinné provádění. Unie by také měla vynaložit veškeré úsilí, aby ve prospěch osob začínajících se samostatně výdělečnou činností a budujících nové mikropodniky zvýšila rozsah přímé finanční podpory formou monitorování, odborného výcviku - včetně výcviku praktického - a rozvoje kvalifikací.
písemně. - (NL) Mikrofinancování je zajímavým nástrojem, který v krizových obdobích nabízí finanční podporu lidem, kteří jsou nezaměstnaní nebo jim hrozí, že přijdou o své zaměstnání, a podnikům v oblasti sociální ekonomiky. Hlasoval jsem proti této zprávě, protože není jisté, že na financování tohoto nástroje budou použity nové peníze. Je možné, že budou použity prostředky ze stávajícího programu Progress, programu, který byl spuštěn v roce 2007 a který zahrnuje opatření týkající se snižování chudoby, boje proti diskriminaci, začleňování, rovnosti mužů a žen a zaměstnanosti. Brát peníze z programů, které bojují proti chudobě, s tím, že budou použity na boj proti chudobě, není dobrá strategie.
Proti samostatnému rozpočtu je zejména Rada. Členské státy zjevně nemají dostatek politické odvahy. Aby bylo možné zahájit jeho používání na začátku roku 2010, má být z rozpočtu EU uvolněno 25 milionů EUR. Ohledně toho, jak bude jeho financování probíhat v následujících třech letech (2011-2013), neexistuje mezi Parlamentem a Radou žádná dohoda. Evropa potřebuje trvalou strategii, a nikoliv jednorázovou injekci, jakou představuje tato iniciativa. Nástroj mikrofinancování postrádá soudržnost a jakoukoliv dlouhodobou vizi. Mikroúvěry lze navíc již nyní přidělovat v rámci Evropského sociálního fondu a dále také v rámci Evropského fondu pro přizpůsobení se globalizaci. K této zprávě proto říkám důrazně: ne.
Těší mne, že Evropský parlament dokázal zajistit, aby tyto peníze nebyly čerpány z prostředků programu Progress, který je koncipován jako pomoc zranitelným skupinám obyvatel, nýbrž aby na něj byly v prvním roce použity peníze z rozpočtu na rok 2010. Fond disponující prostředky ve výši 100 milionů EUR, které budou dostupné od začátku roku 2010, je přesně tou formou pomoci, jakou v době finanční krize, kdy banky stále ještě nejsou ochotné poskytovat úvěry, malé podniky potřebují. Pomůže to podnikům v celém Walesu a jsem zklamán, že kolegové ze strany UKIP nebyli schopni tuto pokrokovou iniciativu podpořit.
Pane předsedo, Parlament nechce být o návrzích Komise a Rady informován teprve ve chvíli, kdy jsou hotové, nýbrž chce se aktivně podílet na vytváření a provádění strategie 2020. Jak to hodláte zajistit a jaký máte časový plán? Předseda Rady oznámil, že k závěrům by chtěli dospět už v březnu. Převezmete tuto iniciativu? Můžeme očekávat, že budeme mít v blízké době konkrétní rámec, který bude obsahovat východiska a cíle jako základ parlamentní účasti na této diskusi? Můžete nám sdělit, jaký máte časový plán a kdo je odpovědnou osobou? Jste touto osobou, mužem strategie 2020, vy?
předseda Komise. - Jako předseda Komise za to budu zodpovídat já v součinnosti s mými kolegy z Komise, neboť jak jsem to vyjádřil i ve svých politických směrnicích, toto bude hlavní úkol příští Komise. Co se týče časového plánu, věříme, že formální sdělení budeme mít připraveno před jarním zasedáním Rady, ale řekl bych, že formální závěry by bylo lépe nechat na červnové zasedání Rady. Toto bude můj návrh, který předložím Evropské radě, takže pro tuto strategii můžeme počítat - a já bych si to velmi přál - s plnou účastí a autorstvím Parlamentu.
jménem skupiny S&D. - (DE) Pane předsedající, pane Barroso, situace je nyní, na sklonku roku 2009, obtížná, máme vysokou míru nezaměstnanosti a hospodářské a rozpočtové problémy. Ke svému se současné chýlí i pětileté období Barrosovy Komise. Jaké závěry na základě těchto prvních pěti let vyvozujete o dalších pěti letech, budeme-li předpokládat, že Komise bude ve svém úřadu potvrzena, zvláště pak s ohledem na tyto hospodářské a sociální problémy? Co budete říkat občanům a svým komisařům, pokud jde o věci, které by v tomto novém období měly být jinak?
jménem skupiny ALDE. - (NL) Pane předsedo, má otázka se týká situace v Řecku. Tato situace je vzhledem ke schodku státního rozpočtu ve výši 12,7 % a státnímu dluhu, který hrozí překročením 130% hranice, velmi znepokojivá. V úplně stejné situaci byla Belgie, když jsem se tam v roce 1985 v mladém věku stal ministrem pro rozpočet. Čísla byla úplně stejná - nikdy na ně nezapomenu - 12,7% schodek státního rozpočtu. Je jasné, že Řecko bude muset tvrdě pracovat a provést reformy, které doposud neprovedlo. Avšak i my můžeme něco udělat, pane předsedo Barroso. Můžeme umožnit výrazné snížení nákladů spojených se státním dluhem jednotlivých členských států tím, že konečně zřídíme evropský trh s dluhopisy, který by dokázal pokrýt značnou část tohoto státního dluhu. V současnosti zbytečně platíme několik stovek miliard eur na úrocích z našeho státního dluhu, a to kvůli tomu, že neexistuje žádný evropský trh s dluhopisy a všechny jednotlivé trhy s dluhopisy jsou doposud příliš segmentované, což s sebou nese obrovský nedostatek likvidity. Moje otázka zní, jestli převezmete v této věci iniciativu a zasadíte se, aby takovýto evropský trh s dluhopisy konečně vznikl. Řecko by i tak muselo vynaložit vlastní úsilí, ale byla by tu určitá pomoc.
Velký dojem na nás také učinilo otevřené vystoupení řeckého premiéra na posledním zasedání Evropské rady. Problému si je plně vědom a dal nám najevo své odhodlání tento problém řešit. Na základě ustanovení paktu o stabilitě a růstu předloží Řecko Komisi v průběhu ledna aktualizovaný stabilizační program. Věřím, že tento program bude obsahovat konkrétní opatření na posílení fiskální korekce v roce 2010 a zajištění trvalé konsolidace veřejných financí. Komise bude pochopitelně i nadále velmi pečlivě sledovat řeckou makroekonomickou a fiskální situaci a provádění těchto opatření.
jménem skupiny ALDE. - (NL) Pane předsedo, abych se vrátil k tomu, co jsem říkal, k tomu, že evropský trh s dluhopisy by mohl Řecku pomoci. V žádném případě by to neznamenalo, že se země může vyhnout provedení reforem, ale pomohlo by to i ostatním členským státům EU, neboť by to znamenalo mnohem nižší úrokovou zátěž pro jejich dluh. Pro srovnání uvedu úrokové sazby platné v Německu a ve Spojených státech. Američané platí ze svých státních dluhopisů o 0,4 % nižší úrok než Němci, přestože německé veřejné finance jsou v mnohem lepším stavu. To je důkazem toho, že je naléhavě potřebné, abychom se i my vydali tímto směrem. Očekávám, že Komise tak učiní.
Buďme upřímní. Řecko a ostatní země eurozóny mají určité povinnosti týkající se realizace podmínek, které ukládá pakt o stabilitě a růstu. Pro ně a především pro jejich hospodářství to má velký význam a pro nás pro ostatní také. Domnívám se, že otevírat tuto záležitost nyní a naznačovat, že by zde mohlo být i jiné řešení, které nezáleží na úsilí Řecka, není ten nejlepší způsob, jak našim řeckým přátelům pomoci v jejich odhodlání provádět opatření, která ohlásil premiér Papandreu.
jménem skupiny Verts/ALE. - (DE) Chtěla bych se vás dnes zeptat na strukturu příští Komise. Rozdělení oblastí působnosti, které jste nám představil, má, zdá se, velmi předsednický ráz. Podle našeho mínění organizujete tuto strukturu takovým způsobem, aby vám osobně, předsedovi Komise, dávala velkou moc. Překvapilo nás, že chcete zrušit pracovní skupiny členů Komise. Tyto skupiny podle našeho mínění odvedly během posledního volebního období Parlamentu dobré výsledky. Překvapilo nás také, že v některých oblastech došlo k takovému rozdrobení oblastí působnosti, že nám to připadá nepochopitelné. Je pro nás záhadou, jak budete zvládat rozdělení oblastí působnosti paní Redingové a paní Malmströmové. Zdá se nám, že paní Malmströmová bude vytvářet cosi jako domácí bezpečnostní službu. Nemám rozhodně nejmenších námitek proti tomu, aby se z otázky klimatu stala samostatná oblast působnosti. Pokud ovšem někoho ustanovíte komisařkou pro otázky klimatu, musíte také ukázat, že má reálnou moc a bude moci zasahovat do oblastí, jako je energetika, průmysl, doprava, životní prostředí a zemědělství. Tak tomu však, domníváme se, není.
Také pro vnitřní záležitosti bude zvláštní komisař, což je v zásadě případ většiny, ne-li všech členských států v Evropě - že mají ministra vnitra a ministra spravedlnosti. Domnívám se, že je to mnohem účelnější uspořádání, protože komisaři budou moci pracovat se svými kolegy z příslušných orgánů Rady. Účelnější to bude i s ohledem na objem práce, protože, jak víte, právě jsme schválili stockholmský program. Jedná se o program velmi ambiciózní, ve kterém má nyní tento parlament množství důležitých pravomocí, a je proto zcela odůvodněné, abychom měli dva komisaře. Nejde v tomto případě o úlohu předsedy. S úlohou předsedy Komise to nijak nesouvisí. Souvisí to s potřebou toho, abychom v této důležité oblasti měli určitou dělbu práce. Byl bych rád, kdyby komisařka pro základní práva měla ve svých rukou i otázky bezpečnosti, a byl bych rád, kdyby komisař pro bezpečnost bral ve své práci ohled na základní práva a svobody platné v Evropské unii.
jménem skupiny Verts/ALE. - (DE) Ráda bych zopakovala svou předchozí otázku. Jak může mít komisařka pro otázky klimatu nějaký reálný politický vliv a jak se může prosadit, když se na to v případě, že bude platit druhá možnost, nebere ve stávajících strukturách žádný zřetel? A za druhé je tu ještě jeden sporný detail, který je podle našeho mínění neodůvodnitelný, a sice skutečnost, že zelené genetické inženýrství, které máte vy, pane Barroso, v oblibě, tvoří nyní součást resortu zdravotnictví a nepatří již do resortu životního prostředí ani zemědělství. Chtěli bychom, abyste nám to vysvětlil.
Pane předsedo, rád bych se vás zeptal, jak hodnotíte summit EU-Ukrajina, který se konal před necelými dvěma týdny. Zároveň bych rád vznesl další dva dotazy: Když jsem byl v Kyjevě, dozvěděl jsem se, že evropská strana odmítla v konečném prohlášení přijmout poukaz na evropskou identitu Ukrajiny. Nechci nijak skrývat, že mě to velmi překvapilo, protože se mi zdá, že otázka evropské identity Ukrajiny nemůže být předmětem sporu. Zadruhé jsem se v Kyjevě dozvěděl, že naše evropská delegace odmítla položit věnce k památku obětí ukrajinského hladomoru, tedy něco, co je běžným zvykem všech diplomatů, kteří Ukrajinu navštíví, a musím říci, že mě tyto dvě skutečnosti velmi překvapily.
V souvislosti s otázkou inovativního financování se osobně také domnívám, že chceme-li splnit své závazky týkající se boje proti změně klimatu, nemůžeme vystačit jen s penězi z našich rozpočtů. Je zřejmé, že naše rozpočty jsou pod takovým tlakem, že naše vnitrostátní rozpočty samy o sobě nemohou v průběhu několika dalších let stačit na pokrytí prostředků potřebných pro boj proti změně klimatu. Musíme uvažovat o inovativních způsobech financování. Daň z mezinárodních finančních transakcí se mi jeví jako velmi dobrá myšlenka a my v této oblasti pracujeme, abychom byli schopni v přiměřené době předložit návrhy. Věřím, že nová Komise v této oblasti předloží své návrhy.
jménem skupiny EFD. - Pane Barroso, nedávno jsme se dozvěděli, že má dojít k uzavření závodu Teesside ocelářské společnosti Corus v severní Anglii. Děje se tak v důsledku plnění jednoho z cílů EU, jímž je snížení emisí uhlíku o 20 %. Díky uhlíkovým kreditům si společnost Corus už nemůže dovolit zaměstnávat více než 5 000 ocelářů včetně dodavatelů. Byli jsme rovněž svědky toho, jak britská vláda přiznává, že má v důsledku sankcí vyplývajících ze zákona EU o hospodářské soutěži svázané ruce.
Reálný zisk, který společnosti Corus přinese zastavení výroby v jejím závodu v Teesside, představují úspory plynoucí z povolenek na emise uhlíku přidělených EU na základě jejího systému obchodování s emisemi, jejichž výše dosáhne v průběhu příštích tří let hodnoty 600 milionů GBP. Je v tom však malý háček - hádejte jaký: předseda IPCC, Rádžendra Pačaurí, je zároveň předsedou Tata Foundation, takže je na místě otázka: cui bono? Protože Tata je vlastníkem společnosti Corus.
(FR) Pane předsedo, Evropská komise v reakci na švýcarské referendum o minaretech došla až tak daleko, že učinila prohlášení, které je znepokojivé a přinejmenším, řekněme, dvojznačné. S ohledem na prospěch členských států, které by mohly mít pokušení učinit podobné rozhodnutí, pocítila, že je nutno stvrdit nezbytnost "respektování základních práv, jako je svoboda vyznání". Tato průhledně zaobalená výhružka si žádá určité vysvětlení z vaší strany, protože z průzkumů veřejného mínění vyplývá, že pro takové referendum by hlasovala naprostá většina Evropanů, pokud by k tomu ovšem ve svých zemích dostali příležitost.
(MT) Měl jsem v úmyslu položit předsedovi Komise otázku týkající se Komise. Dnes však došlo k vystoupení Socialistické strany, které se týkalo slyšení, které jsme měli se členy Komise. Doufám, že Socialistická strana si už nebude chtít pohrávat s otázkou, jaké oblasti působnosti byly přiděleny jmenovaným komisařkám. Není v naší pravomoci, abychom oblasti působnosti těchto komisařek měnili, protože to spadá výlučně do pravomoci předsedy Komise. Vybraní jednotlivci, které jsou z naší strany, z řad Liberálů a Socialistické strany, jsou všichni velmi schopní a neměli bychom si činit nárok na to, abychom se již nyní, ještě předtím, než se konalo slyšení, zabývali tím, zda můžeme změnit oblasti působnosti komisařek. Jsem si vědom, že toto nebylo tématem, ale po vystoupení Socialistické strany jsem nabyl dojmu, že musím zareagovat.
Když probíhala revize Lisabonské strategie, předložili jsme návrh založený na zprávě Wima Koka, který členské státy zamítly. Se zkušeností této krize je tu myslím silnější vědomí toho, že při řešení této krize potřebujeme skutečnou koordinaci. Hodlám se o to zasadit, ale k tomu, abychom toho dosáhli, potřebujeme samozřejmě podporu členských států. Potřebujeme je, protože některé z těchto politik jsou uskutečňovány na vnitrostátní úrovni, některé na úrovni Společenství.
V této souvislosti se ve sdělení, které jste nám přinesl, dočítám, že hovoříte o internacionalizaci malých a středních podniků, které vytvářejí největší počet pracovních míst v EU. Nemyslíte, pane Barroso, že tím skutečně naléhavým požadavkem dneška je stabilizovat situaci, vrátit lidem opět jistotu? Můžete nám dnes dále také poskytnout záruky, že se Komise postaví proti jakékoli regulační hysterii a že ve své každodenní práci a ve všech svých politikách bude uplatňovat zásadu, strategii Zelenou malým a středním podnikům?
Děkuji vám, paní Riesová. Toto byla jedna z priorit mé Komise, ale je to také priorita Komise současné a bude to nepochybně i priorita příští Komise. Malé a střední podniky jsou podniky, které vytvářejí pracovní místa. Vypracovali jsme Small Business Act a vycházeli jsme při tom ze zásady Zelenou malým a středním podnikům, o které zde mluvíte, a začínáme pracovat na programu, který povede ke snížení administrativní zátěže, zejména pro malé a střední podniky. Z tohoto důvodu jsme postavili rozšíření vnitřního trhu mezi naše hlavní priority, neboť je zde potenciál a je zde také mezinárodní rozměr, kterého je třeba využít. Je totiž pravda, že naše malé a střední podniky se ve chvíli, kdy se pokoušejí vstoupit na jiné trhy, stále ještě potýkají s řadou překážek. Domnívám se proto, že je to jedna z priorit nové strategie, strategie 2020. Je to přesně strategie, která je těsněji spjata s mezinárodním rozměrem, protože to, co dnes pociťujeme, jsou důsledky globalizace, a jedině pokud budeme schopni zaujmout energický a aktivní postoj, můžeme v tomto konkurenčním boji zvítězit.
Pane předsedo Barroso, vaši vizi pro rok 2020 vítám. Dokazujete, že i v temných dobách recese může člověk snít o Utopii. Oceňuji vaše připomínky k oblastem evropského výzkumu. Zastupuji Cambridge, který je sídlem předního výzkumného uskupení, kterému se již podařilo dosáhnout významných úspěchů v oblasti špičkových technologií, zelených technologií a biotechnologií. Máme-li z vašich snů učinit alespoň zčásti skutečnost, mohlo by se nám to podařit tak, že si poslechneme, jaké zkušenosti mají v Cambridgi a vezmeme si z nich ponaučení. Výzkum vyžaduje finance; inovativní způsoby obchodu vyžadují finance; inovace na světové úrovni vyžadují finance na světové úrovni.
předseda Komise. - Blahopřejeme Cambridgi. Cambridge je podle mého mínění jedna z nejlepších univerzit v Evropě i na světě. A nemáme-li v Evropě žádný velký nadbytek Cambridgí, je tomu tak právě proto, že jsme se snažili mít skutečně evropskou oblast výzkumu, protože Cambridge a další velmi významné evropské univerzity jsou zcela mezinárodní. Jsou tak schopny přilákat významnou finanční podporu, ale v jiných zemích, zejména v těch menších a nejchudších, prostředky tohoto druhu nemají. Z tohoto důvodu potřebujeme nejen soukromé finanční zdroje, jako jsou ty, které jste se zde zmínil, a já samozřejmě oceňuji veškerou tuto práci nadací, o kterých jste zde mluvil, ale potřebujeme i veřejné finanční prostředky od jednotlivých států a z rozpočtu Evropské unie. To bude jedna z věcí, které hodlám prosazovat v příštím rozpočtu Evropské unie.
(NL) Pane předsedající. Pane předsedo Barroso, rád bych vám položil otázku ohledně budoucnosti automobilového odvětví, které samozřejmě zůstane jedním z nejdůležitějších průmyslových odvětví i po roce 2020. Některé naše korunní klenoty mají být prodány do Číny, což není vývoj, který bychom vítali. Podle mého mínění není v žádném případě ještě pozdně na to, abychom se ho pokusili zvrátit, máme-li toho však dosáhnout - vy, pane předsedo, a Evropská komise ve svém novém složení - musíme naléhavě zařadit vyšší rychlost. Musíme mobilizovat větší objem prostředků na výzkum a vývoj, které se více soustředí na odvětví automobilového průmyslu, a musíme samozřejmě také mobilizovat větší objem prostředků z Evropské investiční banky. To je podle mého názoru jediný způsob, jak zajistit, aby naši současnou závislost na ropě nevystřídala v budoucnu například závislost na čínských elektrických bateriích. Proto se ptám: jste vy a Evropská komise připraveni v krátké době převzít roli koordinátora, a to i s ohledem na záležitosti společnosti Opel, tak abychom se mohli společně a se vší rozhodností zaměřit na nové, k životnímu prostředí šetrné technologie v odvětví automobilového průmyslu?
(PL) Pane komisaři, provádění Lisabonské strategie nepostupuje příliš zdařile. Jakým způsobem chcete změnit dokument o strategii Evropa 2020, aby byly dosaženy jeho cíle? Počítáte s vytvořením něčeho na způsob plánu pro realizaci strategie, samostatného dokumentu na pětileté funkční období Komise, v němž by bylo stanoveno, jaké činnosti je třeba provádět? Myslím, že by to byl dobrý nápad. Mohli bychom sledovat realizování strategie a současně chválit Komisi za to, co se již podařilo uskutečnit.
předseda Komise. - Termín je termínem konzultací, jejichž základem je tento dokument, ale budou ještě další příležitosti ke konzultacím. Konzultace týkající se budoucnosti Lisabonské strategie probíhaly ostatně přinejmenším od roku 2008. Výbor regionů vypracoval velmi zajímavou zprávu, totéž učinil i Hospodářský a sociální výbor, a já bych této příležitosti využil rád k tomu, abych zde řekl, že jsem v případě, že si to Evropský parlament bude přát, připraven uspořádat na toto téma rozpravu - nejen v rámci této hodiny vyhrazené pro otázky s jednominutovými odpověďmi, nýbrž zvláštní rozpravu, která by byla věnována pouze tomuto tématu - kdykoli budete chtít, protože se skutečně domnívám, že je to krajně důležitá věc.
(DE) Rád bych tuto otázku, která byla právě zodpovězena, doplnil a vrátil se ke klimatické strategii 2020. Pane předsedo, je v pořádku, že provizorní systém obchodování s emisemi povoluje největší ocelářské společnosti v Evropě 90 milionů tun CO2, a to i přesto, že v minulém roce jich měla 68 milionů a v letošním roce to budou 43 miliony? Je možné, že do roku 2012 vydělá největší ocelářská společnost v Evropě na emisích 1 miliardu GBP, protože jí byla na základě jejího lobování, a to i u Evropské komise, přidělena příliš vysoká částka?
Z hlediska množství emisí na jednu osobu jsme však daleko před těmito ekonomikami a měli bychom o této věci uvažovat spravedlivě: máme i určitou historickou odpovědnost. Američané vyprodukují na jednu osobu více emisí skleníkových plynů než my, my však vyprodukujeme mnohem více než Čína a mnohem více než například Indie, pokud máte na mysli ten indický případ. To je skutečně problém, který musíme v duchu globální spravedlnosti řešit. Chceme-li tento problém vyřešit a domníváme-li se, že naše planeta je ohrožena - změnou klimatu - musí tu být na všech stranách společná kooperativní snaha. Čili, ano, máme přísnější podmínky, než jaké platí v jiných částech světa, ale vnímáme to zároveň jako příležitost pro vyvíjení nových technologií, které nám umožní dosáhnout našich cílů bez toho, abychom vystavili riziku naše společnosti, protože nechceme naše společnosti a naše pracovní místa vyvážet do zahraničí.
Pane předsedo Barroso, jak jste se zmínil, úrokové sazby jsou skutečně nepříznivě ovlivněny stavem hospodářství. Odrážejí důvěryhodnost dané ekonomiky a mají vliv na mezinárodní hospodářské společenství. Úrokové sazby ovlivňuje důvěra, kterou má Společenství v té které ekonomice, a tato důvěra je naopak mnohonásobně ovlivňována výroky o důvěryhodnosti, kterou projevuje Evropská komise v opatřeních přijatých členskými státy. Spekulanti se v tomto smyslu mohou pokoušet spekulovat i ve špatné ekonomické situaci a někdy ji mohou ještě zhoršit.
předseda Komise. - Jak jsem již řekl, pan premiér Papandreu mne včera velmi potěšil, když prohlásil, že bude usilovat o výrazné omezení schodku veřejných financí a snížení výše státního dluhu pomocí trvalého omezování výdajů a zvyšování příjmů. Také k tomu řekl, že rozpočet na rok 2010, který je nyní předmětem jednání v řeckém parlamentu, a premiérovo prohlášení jsou kroky správným směrem. Komise bude pochopitelně i nadále velmi pečlivě sledovat řeckou makroekonomickou a fiskální situaci a provádění těchto opatření. Jasně to vyplývá i z mého prohlášení na podporu avizovaných opatření. Domnívám se, že to je ten nejlepší způsob, jakým můžeme Řecku pomoci v této velmi obtížné situaci, ve které se nyní vzhledem ke svému rozpočtu a dluhu nachází. Věřím, že tato opatření přinesou důležité výsledky.
Rád bych se ho zeptal na politiku týkající se pomoci rámcovým podmínkám pro výzkum a inovace - byl jsem poněkud zklamán, když jsem zjistil, že nebyla do tohoto prvního návrhu 2020 zapracována, ale věřím, že se to v budoucnu podaří - a tedy možnosti využití obrovského potenciálu veřejných zakázek v celé Evropské unii, které by mohly stimulovat vývoj inovativních produktů a služeb. Rád bych se ho dnes zeptal, jestli by přijal doporučení obsažená v mé zprávě z loňského listopadu, která tento Parlament téměř jednomyslně schválil a která ukazovala, jak by toho bylo možné dosáhnout. Jen pro jeho představu a pro představu mých kolegů, kdyby se na inovativní produkty a služby podařilo zajistit 1 % evropských veřejných zakázek, vzrostly by investice do inovací v Evropské unii přinejmenším o 15 miliard EUR.
Nečekejte ode mě, že vám dám během jedné minuty, kterou mám na svou reakci, rozhodující odpověď na tak významnou věc, jako je ta, kterou navrhujete. Vím o vaší zprávě. Vím i o některých vašich návrzích, které jste v oblasti veřejných zakázek vypracoval, a ano, i já mám tento záměr, je součástí obecných směrnic. Představil jsem tento záměr Parlamentu, jak si asi vzpomenete, když jsem poukazoval na potřebu prohloubení těchto závazků, aby v Evropě došlo k vytvoření tržnějších, inovativnějších pravidel poskytování veřejných zakázek. Stane se to nepochybně součástí naší budoucí strategie, v této fázi se však nemohu zavázat k tomu, jakým konkrétním způsobem to bude začleněno.
Nacházíme se nyní v následujícím bodě: domníváme se, že je důležité, abychom stanovili priority do budoucna, abychom viděli, jaké budou naše výdaje na vnitrostátní úrovni a jaké budou na úrovni celoevropské, a abychom pak jednali o spravedlivém rozdělení této investice. Máme však za to, že v některých případech dává lepší smysl vynaložit nějaké to euro spíše na celoevropské než vnitrostátní úrovni, a to kvůli tomu, že průzkum evropského rozměru a evropského vnitřního trhu pro nás může mít určitý užitek. K této diskusi se dostaneme a jak věřím, nakonec v ní dojdeme i k dohodě.
Prostřednictvím těchto závěrů chce Rada a předsednictví vyslat z Evropy jednoznačné poselství, které, jak doufáme, může vést k tomu, že jednání mezi oběma stranami budou brzy obnovena. Jsme znepokojeni tím, že v mírovém procesu na Blízkém východě bylo dosaženo nedostačujícího pokroku. Z toho důvodu jsme jednoznačně vyjádřili podporu úsilí Spojených států k dosažení míru. EU vyzývá strany, aby přijaly zodpovědnost a zahájily jednání o všech otázkách konečného statusu, mezi něž patří Jeruzalém, hranice, uprchlíci a bezpečnost. Naše závěry rovněž odráží postoj EU k situaci na Blízkém východě, který vychází z mezinárodní práva, jejž zastáváme již dlouho a při řadě příležitostí jsme jej vyjádřili.
Postoj EU mimo jiné spočívá v tom, že bude dosaženo shody na řešení vytvořením dvou států, které budou založeny na hranicích z roku 1967, a že osady jsou nelegální. Jeruzalém představuje otázku konečného statusu a my jsme se jasně vyjádřili, že, má-li být dosaženo skutečného míru, je třeba se v jednáních dohodnout na statusu Jeruzaléma coby budoucího hlavního města dvou států. Obnovení jednání mezi Izraelem a Palestinou bylo po velkou část roku spojeno s otázkou osad. Izraelská vláda nedávno oznámila, že částečně a dočasně přistoupí ke zmrazení výstavby osad. Rada pro zahraniční věci toto rozhodnutí uvítala a my věříme, že přispěje k obnovení smysluplných jednání.
Nicméně s obavami přijímáme překvapivé rozhodnutí izraelské vlády ze dne 13. prosince, že osady poprvé začlení do národního programu prioritních oblastí. Rozhodnutí odporuje myšlence zmrazení výstavby osad a narušuje úsilí vytvořit prostředí, které může pomoci k dosažení dlouhodobého řešení konfliktu. Na začátku září navštívila má kolegyně, švédská ministryně pro mezinárodní rozvojovou spolupráci Gunilla Carlsson, Výbor pro rozvoj při Evropském parlamentu. Slíbila, že bude sledovat lokální vývoj situace, nabídne pomoc a zasáhne v oblastech, které nám všem leží na srdci - situace uvnitř a kolem východního Jeruzaléma, osady a otázky jako přístup a pohyb, konkrétně s ohledem na pásmo Gazy. Tento slib jsme splnili.
V několika uplynulých měsících přijala EU pod vedením předsednictví jednoznačný postoj k osadám a pokračujícímu uzavření pásma Gazy. Politika uzavření pásma je nepřijatelná a kontraproduktivní. EU nadále vyzývá k okamžitému a bezpodmínečnému otevření hraničních přechodů pro humanitární pomoc, obchodní zboží a osoby. Rada rovněž vyzývá k úplnému provedení rezoluce Rady bezpečnosti OSN č. 1860 a k dodržování mezinárodního humanitárního práva. Ti, kteří drží uneseného izraelského vojáka Gilada Šalita v zajetí, jej musí okamžitě propustit.
Naši diplomatičtí zástupci v této oblasti důkladně sledují situaci ve východním Jeruzalému. Dle jejich názoru Izrael usiluje o oslabení palestinské komunity ve městě. To nás znepokojuje. EU navýší svoji podporu východnímu Jeruzalému s cílem usnadnit životní podmínky Palestinců. Závěry Rady obsahují významné poselství týkající se východního Jeruzaléma, což jednoznačně dokládá naše obavy ohledně stávající situace. Je důležité mít na paměti, že osady mezi Izraelem a Sýrií a mezi Izraelem a Libanonem představují nezbytné předpoklady k vytvoření míru na Blízkém východě. EU uvítala nedávná prohlášení ze strany Izraele a Sýrie, v nichž potvrdily svoji vůli k pokračování v mírovém procesu. Je samozřejmé, že by to mělo nesmírně pozitivní dopad na celou oblast.
kandidátka na místopředsedkyni Komise. - Pane předsedající, v uplynulém týdnu přijala Rada zcela zásadní závěry ohledně mírového procesu na Blízkém východě. V nich jasným a rozhodným způsobem vyjádřila své principiální postoje k řadě klíčových otázek. Nebudu tyto závěry rozebírat nebo opakovat to, co zde zaznělo od předsednictví. Stačí, když vyjádřím svou naději, že opětovným potvrzením svých zásad jsme možná pomohli k tomu, aby Palestina znovu nabyla odvahy a získala vůli k zahájení mírového procesu. Závěry budou samozřejmě pomocí i pro mě, neboť mi poskytnou jasné nasměrování v následujících měsících.
Pozvali jste mě, abych zde hovořila o naší politické práci i o situaci ve východním Jeruzalému. Je to oblast, která nás hluboce znepokojuje. Východní Jeruzalém je spolu s ostatním území na západním břehu Jordánu okupovaným územím. EU je proti demolici palestinských domovů, vystěhování palestinských rodin, výstavbě izraelských osad a stavbě "separační zdi". EU se k těmto otázkám vyjadřuje na politické úrovni, skrze diplomatické kanály a ve svých veřejných prohlášeních. Situaci rovněž řešíme praktickou pomocí, která je zaměřena na podporu palestinských obyvatel ve východním Jeruzalému. Ve městě například chybí 1200 školních tříd pro palestinské děti, snažíme se tedy posílit vzdělávací zařízení. Dále umožňujeme palestinským nemocnicím ve východním Jeruzalému, aby mohly nadále fungovat, a odvádíme mnoho práce mezi palestinskými mladými lidmi ve městě, kteří se potýkají s vysokou nezaměstnaností a psychologickými problémy. V současné době vyvíjí EU ve východním Jeruzalému činnost, jejíž náklady dosahují 4,6 milionů.
Nastal čas přejít od slov k činům a uplatnit závěry Rady v praxi. Nyní musíme uvažovat o tom, jakým způsobem lze opět zahájit politický proces. Zdá se, že obě strany se, co se týče finálního ujednání, od sebe vzdálily. Zanedlouho se do této oblasti vypravím a mým hlavním cílem bude setkat se s klíčovými aktéry a přímo zjistit, jakým způsobem může EU přispět ke změně. Domnívám se, že se všichni shodneme na tom, že celkovou a prvořadou prioritou je obnovení jednání mezi Izraelem a Palestinou - ne pouze v zájmu jednání jako takového, ale jednání s cílem dosáhnout mírové dohody a obrátit list. Nemůžeme - a ani samotný region si nemůže dovolit - tolerovat další kolo bezvýsledného jednání. Jednání s přestávkami probíhají již několik let od podepsání prohlášení o zásadách v Oslu v září 1993. Je tomu již 16 let. Jednání by měla vycházet z mezinárodního práva a dodržovat předchozí dohody. Jejich předmětem by měly být veškeré otázky, včetně statusu Jeruzaléma jako budoucího sdíleného hlavního města.
Spojené státy jsou nadále nepostradatelným a klíčovým aktérem na Blízkém východě. Málokdy byly podmínky k efektivnímu partnerství mezi EU a USA tak příznivé jako nyní. Je na čase je uvést do praxe tím, že budeme důkladně sjednocovat své postoje a strategie. EU bude nadále podporovat Spojené státy a úzce s nimi spolupracovat prostřednictvím blízkovýchodního kvartetu. Je třeba kvartetu dodat nový impuls - vyžaduje to stávající patová situace v mírovém procesu. Blízkovýchodní kvartet může být zdrojem opatrné, avšak zároveň dynamické mediace, která je nyní potřeba.
jménem skupiny PPE. - Pane předsedající, v průběhu návštěvy mladých izraelských a palestinských vedoucích představitelů v Evropském parlamentu jsme vedli hlubokou debatu, v níž bylo nastíněno mírové urovnání jejich budoucnosti- bezpečné a uznávané řešení, kdy budou vytvořeny dva státy na základě hranice z roku 1967 a Jeruzalém bude hlavním městem obou z nich; demilitarizace palestinského státu; obnovení arabské mírové iniciativy z roku 2007; záruky Severoatlantickou aliancí; a otázka uprchlíků, jež bude vyřešena způsobem, který nezmění demografický charakter židovského státu.
Mladí již mají vizi společné budoucnosti, zatímco starší se stále hádají, zda by měli zahájit jednání. Egyptská iniciativa pro palestinské usmíření - aby existoval pouze jeden mluvčí - stále rozvažuje a nadále se očekává bezpečnostní uspořádání v pásmu Gazy, jehož součástí bude osvobození vězňů, např. Gilada Šalita. A zatím situace na místě vypadá tak, jak to uvádí zpráva vedoucího mise ve východním Jeruzalému, že se stále snižují šance na realizaci palestinského státu.
Pane předsedající, paní Malmströmová, pane místopředsedo Komise a paní vysoká představitelko EU pro zahraniční věci a bezpečnostní politiku, na prvním místě bych chtěl vyjádřit své upřímné díky švédskému předsednictví za tuto iniciativu. Byla to dobrá iniciativa a chtěl bych vám poblahopřát. Rovněž bych chtěl poděkovat baronce Catherine Ashtonové za to, že se zde poprvé objevila na straně Komise, přestože hovořila především z pozice vysoké představitelky EU pro zahraniční věci a bezpečnostní politiku. Toto všechno se týká společné zahraniční a bezpečnostní politiky. V určitém smyslu nemusí být důležité, ve kterém křesle sedíte. Důležité je, že jste zde přítomna a že zastupujete společnou zahraniční politiku.
Před několika dny jsme byli ve Spojených státech a vedli jsme diskuse se svými kolegy z Kongresu. Prezident Barack Obama má kvůli jednostrannému přístupu Kongresu a nedostatku porozumění situaci Palestinců velmi málo možností. Pro situaci v Izraeli máme velké pochopení. Rovněž jsme proti jakékoli formě terorismu a chceme, aby byl onen zajatý voják konečně navrácen ke své rodině. Stejně nás však znepokojuje politováníhodná situace, v níž se nachází Palestinci s ohledem na všechny záležitosti, o nichž se prohlášení zmiňuje, zejména co se týče hranic z roku 1967, obtížné situace v Jeruzalému a výstavby osad, a i s nimi soucítíme. Je zcela nepochopitelné, přestože se jedná o pokračování politiky několika uplynulých let, že byl přijat vysoce konfliktní přístup k rozrůstání osad. Nejdříve byla výstavba zastavena a poté byly osady začleněny do národního programu prioritních oblastí. Poté vše pokračovalo přirozeným vývojem a skrze palestinské osady byly vystavěny silnice. Způsob, jímž je Palestincům každodenně odebírána půda, je naprosto nepřijatelný.
To, co se přihodilo delegaci Parlamentu je rovněž naprosto nepřijatelné. Vyjádří se k tomu i Proinsias De Rossa. Poslanci tohoto Parlamentu se musí spojit s Radou a Komisí a jednoznačně prohlásit, že poslanci Parlamentu mají právo cestovat do pásma Gazy a přesvědčit se o tamější situace na vlastní oči. Co před námi Izrael skrývá? Proč brání poslancům Parlamentu ve stupu do pásma Gazy? To nesmíme připustit a já věřím, že se společně postavíme proti. Transparentnost a otevřenost, mimo jiné, představují nezbytné předpoklady pro smysluplnou politiku na Blízkém východě. Musíme to jednoznačně podpořit.
Dámy a pánové, o Blízkém východě vedeme rozpravu pravidelně jednou za několik měsíců a někdy se to podobá procesí v Echternachu: jedna krůček vpřed, poté se zdá, že nastane krok zpět, a pak naděje, že k němu nedojde. Bohužel bychom oprávněně mohli zmalomyslnět, avšak i nadále doufáme. Samozřejmě je nanejvýš důležité - i pro moji skupinu - aby Izraelci i Palestinci mohli žít bok po boku v míru ve dvou oddělených státech, těžit ze všech dostupných příležitostí k rozvoji a jeden druhém zaručit bezpečnost. Věřím, že na tom se všichni shodneme. Rovněž se shodneme na tom, jaké kroky by k tomu v ideálním případě vedly, a samozřejmě jsme připraveni se sami zapojit.
jménem skupiny Verts/ALE. - Pane předsedající, ráda bych uvítala prohlášení Rady a Komise, má otázka však zní, kdy přejdeme od pěkných slov - s nimiž jedině souhlasím - k činům, kdy dojde na skutečnou činnost? Znovu a znovu slýcháme tatář slova o tom, že musíme zajistit, aby Izrael udělal to či ono, potřebujeme však vyvinout reálný tlak, aby k tomu skutečně došlo, neboť v opačném případě nás bude Izrael nadále jednoduše ignorovat, jak tomu je nyní.
Rovněž bych chtěla ocenit práci autorů samotné zprávy vedoucích misí EU o východním Jeruzalému. Zpráva je jednoznačná a obsahuje jasnou vizi, již v těchto debatách příliš často postrádáme. Popisuje, jakým způsobem je politika Izraele spočívající v nelegálním zabírání východního Jeruzaléma úmyslně navržena tak, aby oslabila palestinskou komunitu ve městě a zabránila Palestině v dalším rozvoji. Vedoucí misí však vyzvali Radu, aby přijala celou řadu doporučení v návaznosti na jejich zprávu, a já se domnívám, že bychom měli být svědky toho, že se Rada urychleně zachová dle jejich slov.
Pane předsedající, především v současné adventní době se řada lidí modlí za mír na Blízkém východě, někdy však ztrácíme naději a domníváme se, že k němu nikdy nedojde. Přesto je důležité, aby všechny strany nadále pracovaly na dosažení míru, možná však právě v tom tkví hlavní problém. Jsou všechny strany schopny a ochotny pracovat na dosažení míru? Izrael se v minulosti již pokusil dospět k míru výměnou půdy za mír - mám na mysli jeho stažení z části pásma Gazy - avšak bohužel to k míru nevedlo. Naopak, raketové útoky zesílily a v roce 2009 Izrael vojensky zabral pásmo Gazy. Nyní Izrael oznámil dočasné pozastavení výstavby na západním břehu Jordánu. Rovněž byla odstraněna řada zátaras na silnicích. Bylo to gesto, které mělo napomoci k obnovení mírových jednání.
Tento čin ze strany vlády Benjamina Netanjahua je na izraelské standardy nadprůměrný, avšak stále jsme svědky malého pokroku na palestinské straně. Lidé neustále říkají, že to co, dělá Izrael, je nevýznamné, mně se však nedaří zachytit nějaké palestinské gesto k zahájení rozhovorů. Je palestinská strana ochotna a schopna přičinit se k zahájení dalších rozhovorů? Zdá se, že se hnutí Hamás zapletlo do bojů s hnutím Fatah a že jej Írán drží zkrátka. Mahmúd Abbás je pravděpodobně již jen loutkou, která už nemá nijak velký vliv. Domnívám se, že je na čase, aby i palestinská strana dala jasně najevo, že chce mír.
Evropská unie by měla podporovat řešení vytvořením dvou států a kromě toho přijmout konkrétní opatření proti Izraeli. Přetrvávající porušování lidských práv je pro Evropskou unii dostačujícím důvodem k tomu, aby na Izrael uvalila sankce v souladu článkem 2 Smlouvy, neboť, bude-li EU na jedné straně podporovat mírový proces, avšak na straně druhé bez omezení nadále posilovat hospodářské vztahy s Izraelem, dosáhne pouze toho, že poslouží jeho politice, která spočívá v nátlaku na Palestince, aby opustili svá území, a v rozšiřování izraelské nadvlády nad celou Palestinou.
Pane předsedající, ztratila Evropa veškerou soudnost? Tuto rétorickou otázku nám položily Spojené státy na začátku prosince. Příčinou této ostré kritiky ze strany Kongresu bylo jednostranné ustanovení východního Jeruzaléma jako hlavního města plánovaného palestinského státu v návrhu usnesení Rady, které je nyní v oběhu. Z pozice předsedy delegace pro vztahy s Izraelem jsem si představoval a doufal jsem v konstruktivnější začátek našeho transatlantického dialogu. Rovněž ihned dodávám, že podrobné prozkoumání návrhu prohlášení Rady i jeho konečného znění mě i naše protějšky v Kongresu zanechalo extrémně rozladěné. Zejména se důrazně se distancuji od návrhu rozdělit Jeruzalém. Prohlášení Rady o Blízkém východě považuji za vážnou diplomatickou a politickou překážku v mírovém procesu, a jsem tudíž hluboce zklamán tím, že ministři zahraničí jsou vedeni ze všech předsednictví právě tím švédským, které má napjaté vztahy židovským státem.
Ke zmíněnému prohlášení Rady mám několik zásadních námitek. Tímto způsobem velmi těžko povzbudíme palestinskou samosprávu k obnovení rozhovorů s Izraelem. Prohlášení mimo to odporuje principu blízkovýchodního kvartetu, stanoveného dne 9. listopadu 2008, a to, že "třetí strany by neměly zasahovat do bilaterálních jednání". Spojené státy ve své oficiální reakci na prohlášení Rady dne 8. prosince tuto zásadu ještě jednou zdůraznily. Nezbývá nám tedy nic jiného, než se vzdát tváří v tvář bezvýchodné situaci v mírovém procesu? Jistěže ne! Po nedávné návštěvě delegace v Izraeli pevně věřím tomu, že postupný a jednoznačný proces sbližování mezi Státem Izrael a palestinskou samosprávou je nezbytný a zároveň proveditelný. Postupné předání správy na západním břehu Jordánu, například oblasti C, upevňování hospodářské spolupráce a posilování a ustavování spolehlivých palestinských orgánů skutečně posune mírový proces vpřed. Vyzývám tudíž Radu a Komisi, aby přestaly s kontraproduktivními prohlášeními k mírovému procesu a namísto toho vkládaly investice do konkrétních projektů, jejichž součástí bude spolupráce mezi Izraelci a Palestinci. To je osvědčený evropský postup, není-liž pravda?
Pane předsedající, coby členka delegace Parlamentu v Izraeli jsem se zájmem naslouchala komentářům Rady pro zahraniční věci k mírovému procesu na Blízkém východě a prohlášení Komise. Avšak podobně jak to vyjádřil předchozí kolega ve mně zanechávají převládající pocit znepokojení. Izrael je jedinou fungující demokracií v oblasti. Oblíbenou taktikou jeho oponentů je terorismus namířený proti státu. Domnívám se, že prohlášení Rady a Komise nedávají dostatečnou váhu bezpečnostním obavám Izraele. Ve skutečnosti jsem si ani nevšimla, že by se o nich vysoká představitelka zmínila ve svém projevu v této sněmovně.
(DE) Pane předsedající, chtěla bych uvítat baronku Catherine Ashtonovou v její nové pozici. Rovněž bych chtěla poděkovat švédskému předsednictví za usnesení a za potvrzení toho, že řešení, kdy budou vytvořeny dva státy, nebude možné dlouhodobě uplatnit, pokud nebudeme schopni vyřešit problém s osadami. Byla zde několikrát zmíněna zpráva vedoucích misí a my se domníváme, že je velmi dobrá. Z toho vyplývají dvě otázky. Jaký je současný status této zprávy a kde bude zveřejněna? Za druhé, co učiní Komise a Rada k tomu, aby byla uskutečněna doporučení ve zprávě? Chtěla bych nyní citovat tři doporučení obsažená ve zprávě. První z nich:
Nicméně slova, která zazní v naší sněmovně, nebudou mít žádný dopad, pokud po nich nebudou následovat konkrétní činy. Musíme jednat a můžeme začít zrušením dohody o přidružení mezi Evropskou unií a Izraelem do doby, kdy izraelská vláda začne dodržovat mezinárodní právo. Je tedy třeba zajistit ukončení kolonizace, zrušení blokády pásma Gazy, odstranění zdi hanby, návrat uprchlíků a propuštění všech politických vězňů.
Nicméně bych rád dodal, že nyní musíme přejít k činům, neboť situace v Jeruzalému se zhoršuje každým dnem a již nelze nadále přihlížet. Existují problémy s do očí bijícími porušeními mezinárodního práva a mnoho obtíží, jež řadě osob přináší velké utrpení, včetně vypovězení z domovů, zboření jejich domů a výstavba nelegálních obydlí. Tváří v tvář takové nespravedlnosti nemůžeme mlčet, jelikož mlčením bychom vyslali poselství o tom, že zákon, diplomacie a opěvovaný princip mírového řešení konfliktů jsou bezcenné. Nemyslím si, že bychom dovolili, aby se něco podobného stalo v naší zemi. Musíme tedy jednat, vytvořit správné prostředí pro budování důvěry mezi oběma stranami a ustavit dva oddělené a životaschopné státy, které mohou v míru společně existovat. Dovolte mi vyjádřit uznání tomu, jakou pomocnou úlohu v tomto ohledu sehrává Jordánsko. Poslední slovo baronce Catherine Ashtonové - byla vám přidělena nová funkce stanovená Lisabonskou smlouvou, velmi důležitá funkce, která nám přináší novou příležitost. Prosím, zasaďte se o to, abychom této příležitosti využili.
Ty dny byly naplněny emocemi a utrpením, které se zračilo na tvářích dětí držících se okenních rámů svých domovů na silnici do Hebronu, opuštěné cestě, kam žádný Palestinec nesmí vkročit. Byli jsme svědky utrpení pětaosmdesátileté stařenky, vyhnané ze svého okupovaného domova, nucené přespávat v chladu ve stanu postaveném na zahradě vedle toho, co býval její vlastní dům, a utrpení na tvářích Palestinců, kteří za pomoci evropských fondů postavili farmu, jež byla následně zpustošena izraelskými vojáky.
Izrael má právo být nezávislým státem, avšak i Palestinci mají právo na svoji vlast, svůj stát a cestovní pas. Rozhodnutí Rady Evropy představuje významný krok vpřed, musíme však okamžitě jednat. Izraelsko-palestinský konflikt je pouze vrškem ledovce konfliktu rozsáhlejšího. Poslední den naší návštěvy nám, delegaci Evropského parlamentu, izraelské orgány zabránily ve vstupu do pásma Gazy. Domnívám se, že v tomto případě by měla vysoká představitelka, baronka Catherine Ashtonová, vystoupit na protest jménem demokratické Evropy.
(NL) Pane předsedající, vedoucí delegace EU v Jeruzalému a Ramalláhu ve své zprávě ze dne 23. listopadu zcela jednoznačně uvedli, že Izrael se aktivně podílí na nelegálním zabírání východního Jeruzaléma a na jeho naprosté izolaci od ostatního území na západním břehu Jordánu. Sama sebe se tedy ptám, z jakého důvodu Rada pro zahraniční věci neučiní správné závěry z těchto faktů. Proč jednoduše ignoruje konkrétní doporučení, zejména tak významné faktické zprávy - která je její vlastní zprávou - a tím, s vědomím toho, že současný vývoj je nevratný, dokonce zpochybňuje šance na ustanovení nezávislého a funkčního palestinského státu společně se Státem Izrael? Mírový proces na Blízkém východě nepotřebuje nejasná prohlášení. Je nejvyšší čas a příhodná chvíle k tomu, aby se Evropská unie ujala aktivní a viditelné úlohy v regionu, což je samozřejmě možné tehdy, když prokážeme odvahu k zaujetí jasného a jednoznačného postoje, především co se týče východního Jeruzaléma.
Rada se snažila vrátit Palestince zpět k jednacím stolu i přes jejich nesouhlas s některými izraelskými opatřeními, a my rovněž trváme na tom, aby byly co nejdříve odstraněny zbytečné překážky mírovému procesu. Demolice palestinských domovů ve východním Jeruzalému a výstavba osad a separační zdi na okupovaném území jsou nepřijatelné. Stejně tak je však nepřijatelné, abychom vystavili Izrael útokům a teroristické činnosti namířené proti občanům Státu Izrael a přitom jej nebyli schopni aktivně bránit.
(DE) Pane předsedající, paní Malmströmová, paní baronko Catherine Ashtonová, dámy a pánové, jsem členkou delegace pro vztahy s palestinskou legislativní radou, jinými slovy s palestinským parlamentem. Minulý týden byl naší delegaci Izraelem zakázán vstup do pásma Gazy. Situace v pásmu Gazy je velmi znepokojivá, především nyní, s příchodem zimy. Pouhých 10 % obyvatel může získat zásoby, které potřebuje, tím, že pašuje zboží přes tunely, a právě z toho důvodu jsou tunely tolerovány všemi stranami.
Co se týče Goldstoneovy zprávy, chtěl bych jménem předsednictví poblahopřát Carlu Bildtovi za to, že se pochvalně vyjádřil - cituji - k "věrohodnosti a velké celistvosti" Goldstoneovy zprávy. Skutečně se domnívám, že by bylo užitečné, aby Cecilia Malmströmová zde v Evropském parlamentu zopakovala, co její velvyslanec uvedl v OSN - že EU naléhavě vyzývá Izrael a Palestince k tomu, aby zahájili přiměřená, věrohodná a nezávislá interní vyšetřování porušování lidských práv v souvislosti s konfliktem v pásmu Gazy.
Pod vedením švédského předsednictví jsme si zvykli na lepší, mnohem lepší standardy. Ať mi Cecilia Malmströmová prosím odpustí moji upřímnost. Pro začátek, označení a prohlášení východního Jeruzaléma coby hlavního města budoucího palestinského státu, jak to Cecilia udělala, je, dle mého názoru neobvyklý diplomatický omyl - eufemisticky řečeno. Tento omyl nespočívá v podstatě - aby někdo má slova nepochopil špatně - ale v tom, že toto prohlášení, které předurčuje finální výsledek jednání, znevažuje zúčastněné strany a blahosklonně jimi pohrdá. Kromě toho řada členských států přijala vlastní stanovisko a od prvního návrhu textu se distancovala.
Takže ano, samozřejmě, tisíckrát ano otevřenému hlavnímu městu, sdílenému hlavnímu městu, této formě sdílení, která od roku 2000 doposud patří ke Clintonovým parametrům pro vyjednaný mír, principu, jejž Ehud Barak a další přijali ve městě Taba. Dále si rovněž pamatujeme, jak mocným způsobem tuto zásadu v naší sněmovně hájili Avraham Burg a Ahmed Qurei. Jeruzalém: posvátné město tří náboženství, hlavní město knih, otevřené hlavní město. Jediný problém spočívá v tom, že naší úlohou není vnutit a prosadit sdílení, časový rozvrh a metody, ale - jak tu již zaznělo - podporovat dialog a tím umožnit, aby obě zúčastněné strany, Palestinci i Izraelci, dospěly k nějakému závěru.
Správným přístupem je určitě ten, který ve svých závěrech zdůraznila Rada, tedy opětovně potvrdit další rozvoj bilaterálních vztahů s Izraelem. Jakkoli je to lákavé, Rada může být vlivným hráčem pouze z politického hlediska, nebo pomocí hospodářské podpory, pokud odolá pokušení - k němuž ji někdy přivádí frustrace z činů jedné nebo druhé strany - použít některou formu sankcí nebo trestu, jež by se uplatnily na tu či onu stranu. Tato situace je příliš spletitá a jednoduše podkopává souvislý a soudržný tlak ze strany EU na obě strany, aby se vrátily k vyjednávacímu stolu a dospěly k mírové dohodě.
(SL) Já se rovněž stavím proti vyjadřování hrozeb a sankcí a rovněž dávám přednost konstruktivní politice a dialogu. S politováním však musím konstatovat, že zde dnes příliš často zaznělo poselství o Izraeli coby demokratickém státu. Izrael je stát, který se nechová demokraticky ve vztahu k Palestincům a ve vztahu k našim společným cílům, jímž je ustavení dvou nezávislých, sebevědomých a bezpečných států, které budou společně existovat bok po boku. Z toho důvodu se, baronko Catherine Ashtonová, domnívám, že jste dnes obdržela řadu impulsů k rozvíjení konstruktivnější a efektivnější politiky Evropské unie. Musím bohužel říci, že Izrael nás nadále považuje za pouhé virtuální nebezpečí, ne za skutečný subjekt, s nímž by měl zahájit dialog a který by mu mohl být prospěšný při řešení problému.
Na závěr bych chtěla uvést, že mě nesmírně těší vysoká úroveň podpory našim závěrům v této sněmovně. Každý, samozřejmě s lehce se rozcházejícími názory, si cení toho, jak je významné jakýmkoli možným způsobem usilovat o podporu mírového procesu na Blízkém východě, a ve všech převládá obrovský pocit frustrace z toho, že jde kupředu tak zoufale pomalu. Vánoční klid, který brzy spočine na této sněmovně a na řadě míst ve světě, se v letošním roce do tohoto regionu opět nedostaví takovým způsobem, jakým bychom si přáli.
Na počátku švédského předsednictví jsme doufali, že úsilí prezidenta Spojených států Baracka Obamy přinese ovoce v jednání mezi Izraelem a Palestinou. Je nezbytné, aby EU a Spojené státy velmi úzce spolupracovaly. K tomu doposud nedošlo, avšak - jak tomu v tomto případě bylo vždy - musíme být trpěliví a vytrvalí. EU musí být důsledná a pevně stát na svém poselství ohledně východního Jeruzaléma, hranic, osad a bezpečnosti. Velmi mě těší vysoká míra shody zde v Parlamentu i co se týče našich závěrů, které jsou jednoznačné a důsledné. Stanou se dlouhodobým základem pro práci EU v budoucnosti. V tomto ohledu bude nezbytné zajistit, aby všechny orgány úzce spolupracovaly.
EU nadále pokračuje ve své misi evropské bezpečnostní a obranné politiky v regionu, a zejména Koordinační úřad Evropské unie pro podporu palestinské policie (Eupol Copps), v uplynulém roce významným způsobem přispěl ke zlepšení sociálních a hospodářských podmínek Palestinců na západním břehu Jordánu. EU rovněž podporuje přípravy na vytvoření nezávislého palestinského státu. Je tu potřeba odvést mnoho práce a my samozřejmě podporujeme program, který předložily palestinské orgány: Palestina: Ukončení okupace, ustavení státu.
Chceme-li dospět ke konci tohoto konfliktu, je třeba, aby mezi oběma stranami byla dojednána dohoda. Její součástí musí být veškeré záležitosti. Nemůžeme přijmout řešení, které je dáno jednostrannými opatřeními a následně se stane hotovou věcí. Řešení musí být komplexní. Musí v něm zaznít hlas Libanonu a Sýrie a je třeba, aby bylo součástí regionální strategie, skrze niž bude urovnán arabsko-izraelský konflikt. Tak daleko jsme ještě nedospěli, avšak EU i přesto učinila obrovský krok vpřed. Veškeré orgány se z velké části shodnou na tom, že je to zapotřebí, a já se těším na stálou spolupráci v této záležitosti.
kandidátka na místopředsedkyni Komise. - Pane předsedající, ráda bych pouze podotkla, že otázka toho, ve kterém křesle sedím, se bude dle mého názoru stále vracet. Sedím zde, jelikož místo pro Radu je tam. Možná budu muset vstát a přejít na její místo, nebo mi budete muset vyhradit křeslo, které bude stejně vzdálené od obou, neboť vás ujišťuji, že ať si sednu kamkoli, bude to problém. Je mi však velkým potěšením být zde s Ceciliou a já se velmi těším na naši společnou práci.
Z rozpravy, již jsme nyní vedli, mi nejvíce vyvstává skutečnost, že ve velké míře - a domnívám se, Roberte Atkinsi, že v tom, co jste uvedl, můžete být výjimkou, jakkoli pečlivě jsem vám naslouchala - panuje všeobecné přesvědčení o tom, že usilujeme o nalezení řešení, kdy budou vytvořeny dva státy. U všech poslanců je znát velké emotivní zanícení, především, mohu-li to říci, u Proinsiase De Rossa a ostatních poslanců, kteří se z regionu nedávno vrátili a kteří na vlastní oči viděli, jak hrozivá je situace na místě.
Domnívám se, že významným charakteristickým rysem závěrů Rady je jejich naprostá jednoznačnost. Dávají mi skutečný pocit směru, jímž se musíme vydat. Další jasně vyjádřenou skutečností - a za to vděčíme práci předsednictví, již v tomto směru odvedlo - je frustrace, která v této sněmovně převládá nad tím, že se věci nehýbou, frustrace z toho, že názory se někdy docela liší, ale i přesto se spojí v přání nalézt řešení. Jemné rozdíly jsou důležité. Názory, které jste zaujali k rozdílům i k podobnostem, jsou pro mne důležité z hlediska směřování těchto rozprav a jednání v budoucnosti.
Zcela nepochybuji o tom, že musíme udělat dvě věci. První z nich jsou záležitosti spíše politického rázu, které jste zcela oprávněně zmínili. Jaký bude náš vztah? Já jsem teprve na začátku cesty a tato rozprava je pro mě nesmírně významná v tom, že mohu naslouchat názorům, které jsou prosazovány. Vyvozuji z nich zaprvé, že blízkovýchodní kvartet musí prokázat, že stojí za to úsilí a že je schopen se znovu obnovit. Již jsem o tom hovořila pomocí videotelefonu s pracovníky v Jeruzalému, mluvila jsem i s Tonym Blairem o jeho práci a s ministryní zahraničí Spojených států amerických Hillary Clintonovou. Bude-li to fungovat, je to velmi důležité, a výraz "znovu obnovit" ("reinvigorate") je zcela na místě.
To mne v jistém slova smyslu přivádí k tomu, čemu říkám praxe. Řada kolegů zde nadnesla konkrétní záležitosti, které se to týkaly toho, co dělá Spojené království v oblasti označování, otázek ohledně dohody o přidružení, nebo zda tato zpráva - zpráva vedoucích misí - a její doporučení, která jsem ještě nezvážila, jsou tam přítomny. Musíme všechny tyto otázky pečlivě zvážit, avšak zároveň je třeba, abychom prokázali praktickou podporu na místě samotném.
A to je ta nejdůležitější a nepraktičtější věc, kterou musím udělat přede všemi ostatními. Práci, již bych chtěla udělat, bych popsala následujícím způsobem: máme potenciál ovlivnit oblast politickou a hospodářskou. Chtěla bych tyto dvě věci spojit, nalézt způsob, jímž můžeme posílit to, co již děláme, podpořit práci, která probíhá, zefektivnit činnost blízkovýchodního kvartetu, propojit to, co dříve bylo svým způsobem propojeno - aby Rada a Komise pracovali bok po boku - a učinit z nich jedno, tak, aby to, co budeme dělat na místě, skutečně přineslo výsledky.
V průběhu posledního zasedání Rady pro zahraniční věci oznámila Rada Evropské unie, že si přeje, aby byl v blízké budoucnosti vytvořen palestinský stát v rámci hranic z roku 1967 s východním Jeruzalémem jako jeho hlavním městem. Evropa tedy nastiňuje podmínky funkčního řešení konfliktu na Blízkém východě, které je přijatelné pro obě strany. Řešení, které Rada navrhuje, je spravedlivé. Izrael a Palestina jej mohou využít jako základ, podle nějž mohou vyměnit půdu za mír. Evropská unie zde má sehrát zásadní úlohu. Může podpořit mezipalestinské usmíření, bez něhož nebude existovat jednotný partner, který by jednal s Izraelem. Může povzbudit k obnovení izraelsko-palestinského dialogu v rámci Unie pro Středomoří.
písemně. - Vítám nedávné závěry Rady k této záležitosti, především co se týče otázky východního Jeruzaléma. Rada zaujala jednoznačný postoj k několika klíčovým otázkám, mezi něž patří hranice z roku 1967, izraelské osady, přístup do pásma Gazy a podpora řešení, kdy budou vytvořeny dva státy, v nichž Jeruzalém bude sdíleným hlavním městem. To jsou i nadále některé ze zásadních sporných bodů. Radě se podařilo se k nim vyjádřit ve svých závěrech. Rada poskytla vysoké představitelce EU seznam konkrétních cílů a jasný směr, jímž by se podle EU mělo jednání stáčet. Věřím tomu, že tato jednoznačnost a jednota ze strany členských států povede k efektivnějšímu zapojení EU do jednání a k rozšíření kapacity k zapojení dalších klíčových aktérů v mírovém procesu.
Pane předsedající, EU se zasazuje o demokracii, právní stát, lidská práva a základní svobody. V boji proti terorismu je však EU méně zásadová. Vezměme si například černou listinu OSN. Na seznam mohou být zařazeni lidé nebo subjekty, kteří jsou podezřelí z kontaktů s Usámou bin Ládinem, sítí Al-Kajdá nebo Talibanem, a výsledkem je, že mají zákaz cestovat a dochází ke zmražení jejich finančních aktiv. Tato opatření jsou zdánlivě v pořádku pokud jde o terorismus, jelikož se proti terorismu musí bezesporu bojovat, ale bezpráví, které teroristé používají, se nesmí vloudit do způsobu, jakým terorismus potíráme.
Jakmile se člověk na listině ocitne, je velice obtížné se z ní dostat. Je známo dost případů, kdy se lidé na listině neoprávněně ocitli na mnoho let a museli bojovat za řádný soudní proces. Jsou odsouzeni k chudobě, nemohou používat PIN k placení nákupů a nemají právo opustit svou zemi. Nezastávám se zde větších práv pro podezřelé z terorismu, ale jen toho, aby se mohli spoléhat na svá práva jako kdokoliv jiný. Zasazuji se za transparentní postupy a řádné soudní procesy pro všechny.
Listina má také dalekosáhlé vedlejší účinky. Vzhledem k tomu, že orgány mohou rozhodovat o tom, které osoby a organizace mají být zařazeny na listinu, mohou to také využívat jako politický nástroj. Například nevládní organizace bojující za lidská práva, které jsou trnem v oku vlád, mohou být označeny za teroristické organizace, aby se tak paralyzovala jejich činnost. Komise byla rozhodnutím Evropského soudního dvora donucena současné postupy přehodnotit. Komise vydala slušný impulz, ale vše zkrachovalo na úrovni Rady.
Po vstupu Lisabonské smlouvy v platnost nastala nová situace. Má to být článek 215 nebo článek 75 Smlouvy o fungování Evropské unie? Jinými slovy, Evropský parlament se již nebude podílet na přezkoumání návrhů, nebo se zapojí obvyklým postupem, tedy v rámci spolurozhodování? Výbor pro právní záležitosti a právní služba Parlamentu uvedly, že správným právním základem je článek 75. Chtěla bych se zeptat Rady i Komise, jak pohlíží na tyto návrhy omezujících opatření. S jakou úlohou se zde počítá pro Parlament? Je čas pro transparentní a demokratické postupy. Otázka je, zda můžeme počítat s vaší spoluprací.
Omezující opatření proti třetím zemím, jednotlivcům, fyzickým a právnickým osobám nebo jiným subjektům představují důležitý nástroj EU v její zahraniční a bezpečnostní politice. Obecně se dá říci, že se používají k tomu, abychom do určité politiky či aktivity přinesli změnu. Mohla by se pochopitelně používat jako součást integrované komplexní politiky, která může zahrnovat politický dialog, různé formy pobídek a podmínky, které je nutné splnit. Omezující opatření sama o sobě nejsou vždy dostatečná k dosažení změny, ale mohou představovat určitý způsobe nátlaku na represivní režimy nebo způsob zastavení přílivu peněz a dalších zdrojů, které tyto režimy nebo teroristické sítě podporují.
Rada v některých případech uplatňuje restriktivní opatření při provádění usnesení Rady bezpečnosti OSN v souladu s kapitolou VII Charty OSN. V těchto případech se musí různé právní nástroje EU striktně těchto usnesení držet. Týká se to situací a činů včetně terorismu, které představují hrozbu míru a bezpečnosti. Mohou být součástí jen vnější činnosti EU, čímž se liší od opatření na vytváření našeho vlastního prostoru svobody, bezpečnosti a spravedlnosti, který je pochopitelně naším cílem v Unii.
Rada interpretuje Lisabonskou smlouvu tak, že v otázce těchto a jiných omezujících opatření v rámci společné zahraniční a bezpečnostní politiky včetně boje proti terorismu je nutné uplatnit článek 215 Smlouvy o fungování Evropské unie. Evropská unie se také může rozhodnout uplatnit vedle opatření OSN i jiná opatření a můžeme také zavést opatření sami. Sankce, o nichž EU rozhodne sama, lze zavést tak, aby podpořily další cíle zahraniční a bezpečnostní politiky jako je dodržování lidských práv, demokracie, principy právního státu a dobrá správa věcí veřejných, to vše v souladu s povinnostmi EU podle mezinárodního práva.
Opatření, která jsou v současné době nejčastěji zamířena přímo proti těm, kdo byli označeni jako odpovědní za politiku nebo opatření, s nimiž nesouhlasíme, nebo proti jejich zájmům nebo proti zdrojům jejich příjmů. Je to účinnější než širší sankce ve formě všeobecného embarga nebo jiných obecných opatření. Cílené sankce mají minimalizovat negativní dopad těchto opatření na obyvatele příslušných zemí. Tento aspekt je velice důležitý v době, kdy Rada připravuje rozhodnutí týkající se zavedení nových sankcí.
Všechny sankce procházejí pravidelným hodnocením s cílem posoudit jejich účinnost. Podle vývoje situace mohou být upraveny nebo zcela zrušeny. V souladu s Lisabonskou smlouvou se budou omezující opatření rovněž nadále používat prostřednictvím rozhodnutí Rady v souladu s článkem 29 Smlouvy jako nástroj společné zahraniční a bezpečnostní politiky. Výraznou změnou v nové Smlouvě je to, že rozhodnutí o omezujících opatřeních, která se týkají fyzických nebo právnických osob, nyní podléhá právnímu přezkumu. To znamená, že soud může přezkoumat, zda rozhodnutí ohledně sankcí je v souladu se zákonem. To předtím nebylo možné.
Na základě zkušeností, které jsme získali při zavádění sankcí, jsme provedli důkladné hodnocení, při němž jsme se zaměřili na to, jak mohou být sankce konstruktivním způsobem prosazeny. Byla provedena řada konkrétních zlepšení. Zahrnují požadavek na to, aby byla specifikována kritéria pro použití určitých sankcí, dále základy pro to, aby mohl být jednotlivec, fyzická nebo právnická osoba nebo jiný subjekt zapsán na listinu sankcí. Toto musí být nepřetržitě přezkoumáváno a v případě potřeby upraveno. Rada při této práci zohlednila usnesení Evropského parlamentu z loňského roku o hodnocení sankcí EU jako součásti akcí a politik EU v oblasti lidských práv.
Několik usnesení Rady bezpečnosti OSN stanovilo postupy pro nakládání se seznamem sankcí na úrovni OSN. Nedávné usnesení Rady bezpečnosti OSN číslo 1822 stanovilo, že na internetových stránkách Výboru pro sankce proti Al-Kajdě a Talibanu by mělo být u každé osoby na seznamu uvedeno shrnutí důvodů, proč je na seznamu uvedena, a že se do 30. června 2010 musí provést revize všech jmen na seznamu, které se budou poté pravidelně přezkoumávat. Usnesení požadovalo, aby příslušný stát přijal opatření k tomu, aby byly osoby na seznamu informovány o tom, že jsou na seznam uvedeny, včetně důvodů a informaci o výjimkách a žádostech o vyškrtnutí ze seznamu.
jménem skupiny PPE. - (PT) Posílení pravomocí Parlamentu bylo základní myšlenkou v řadě proslovů politiků týkajících se vstupu Lisabonské smlouvy v platnost. Například předseda Komise pan dr. Barroso prohlásil zde ve Štrasburku dne 25. listopadu o přípravě Evropské rady: "Lisabonská smlouva nám dává novou možnost pohnout se vpřed. Všichni víme, že Smlouva přinesla největší změny v otázkách svobody, bezpečnosti a soudnictví. [...] Především se rozšiřuje demokratický rámec pro tyto politiky díky plnému zapojení vašeho Parlamentu." Rád bych zdůraznil slova "plné zapojení vašeho Parlamentu".
Předseda Rady pan Van Rompuy ve svém prvním oficiálním projevu uvedl, že Smlouva je mocným nástrojem, pomocí kterého můžeme čelit výzvam dnešní doby. Pokud tomu tak je, nemělo by smysl poukazovat v oficiálních projevech na posilování našich pravomocí a kompetencí a pak přijímat omezující výklad Lisabonské smlouvy a zbavovat Parlament výsad, které je zvyklý využívat a které by nemělo smysl mu odepírat.
Položené dotazy proto vycházejí ze zdravého rozumu, ale tento zdravý rozum přesahuje pouhé zhodnocení doktríny a soudržnosti mezi vyhlášenými záměry a jejich interpretací. Jde také o praktické důsledky, které vyplývají ze starého úsloví, že ten, kdo může udělat víc, může určitě udělat i méně, což se týká následujícího: jaký smysl má, aby orgán, který má kompetence v trestních věcech a v prevenci a boji proti teroristickým útokům a zapojuje se do procesu spolurozhodování, byl posléze a priori vyloučen, pokud jde o další opatření, jež tím, že ovlivňují práva občanů, mohou být v této souvislosti také důležitá?
Proto - a už končím, pane předsedající - je zcela zásadní, aby byl způsob výkladu Lisabonské smlouvy v právních předpisech ve skutečnosti ve shodě se stanoveným posilováním pravomocí a kompetencí Parlamentu. Přinejmenším v některých případech, jak bylo v otázce uvedeno, by mělo být možné mít dvojí právní základ, pokud jde o práva občanů a pokud je ohrožena protiteroristická politika. V jiných případech, jako je například Zimbabwe a Somálsko, by se měla zvážit nepovinná konzultace, jak je zakotveno ve stuttgardském usnesení o Evropské unii, o kterém se otázka také zmiňuje. To je stanovisko, které jsem zde chtěl vysvětlit, pane předsedající.
Hodlám o tom dnes mluvit, protože před měsícem jsem byl ve Westminsterském paláci. Zde, v našem demokratickém Parlamentu, velmi blízko jak Sněmovně lordů, tak Dolní sněmovně, jsem se setkal s mnoha Síkhy, z nichž všichni měli kirpan. Byl mezi nimi i jeden hlavní Sikh, se kterým jsem se přišel seznámit. Jeho předci bojovali bok po boku s mými předky za demokracii v konfliktech, které tak zdevastovaly naši Evropu. V důsledku toho můžete vy a 700 dalších osob volně přicházet ze všech koutů Evropy a setkávat se zde.
(DE) Pane předsedající, článek 75 Smlouvy o fungování Evropské unie upravuje provádění omezujících opatření pro boj proti terorismu, a tedy i narušení vlastnických práv občanů jako je zmrazení bankovních účtů. Zatímco tato ustanovení se týkají policejní spolupráce v trestních věcech, článek 215 hovoří o společné zahraniční a bezpečnostní politice. Tady však jediná kompetence přísluší Radě. V důsledku toho je na jedné stránce v článku 75 Parlament spoluzákonodárcem a na druhé stránce článek 215 hovoří jen o informování Parlamentu. V obou článcích se však jedná o nejrůznější zásahy do individuálních práv občanů nebo právnických osob, a proto musí Rada a Komise vysvětlit, jaký je mezi těmito ustanoveními vztah a proč právě v článku 215 nemůže být Parlament do věci zapojen.
Když ponechám stranou právní aspekt věci, který bude doufám vyřešen díky dobré spolupráci mezi evropskými institucemi, chtěl bych obrátit vaši pozornost na důležitý problém, o kterém zde diskutujeme, a to na boj proti terorismu a aktivitám spjatými s terorismem, jako jsou činy Usámy bin Ládina a sítě Al-Kajdá. Myslím, že když mluvíme o takto citlivých tématech, nemůžeme si dovolit je roztřídit do přesně vymezených kategorií jako jsou interní otázky EU a zahraniční otázky EU, protože teroristické akce se mohou plánovat mimo Unii, ale mohou vážně zasáhnout občany, žijící uvnitř EU.
Pojďme to vzít po pořádku, nejprve jsou to návrhy týkající se Zimbabwe a Somálska. Uznávám, že jde o uplatnění sankcí, které uložilo OSN, a jako takové jasně spadají do vnějších vztahů Unie. Článek 215 se v podstatě zdá být tím nejvhodnějším. Podle tohoto článku by však měl být každý skutek schválený v souladu s ním opatřen právními zárukami, ale tento požadavek není obsažen v žádném z návrhů.
Pokud jde o třetí návrh týkající se osob a skupin spojených s Usámou bid Ládinem a sítí Al-Kajdá, je neobhajitelné tvrdit, že tyto otázky spadají pod vnější vztahy Unie, což již správně uvedl pan Luhan. Vzhledem k tomu, že zamezování terorismu a boj proti němu jsou jedny z hlavních priorit v rámci vnitřních záležitostí Evropské unie, spadá tento cíl jasně pod článek 75 Lisabonské smlouvy. Ten by proto měl představovat nejvhodnější právní základ, v souladu s běžným legislativním postupem.
úřadující předsedkyně Rady. - (SV) Pane předsedající, švédské předsednictví věnovalo obrovské množství času tomu, aby Lisabonská smlouva vstoupila v platnost. Jsme velice hrdí na to, že se nám to podařilo. Smlouva obsahuje výrazná vylepšení, která budou dobrá pro Evropskou unii a pro její občany. Jednou z největších změn, kterou Lisabonská smlouva přináší, je právě zavedení spolurozhodovací pravomoci Evropského parlamentu v oblasti spravedlnosti, bezpečnosti a svobody. Evropský parlament tak získal pravomoc spolurozhodování v mnoha oblastech. Je to velice dobrá věc, která posílí kvalitu právních předpisů, jež budeme vytvářet společně. Posílí to rovněž právní jistotu, což je velice důležité, protože jde o citlivá a obtížná témata.
Chtěla bych vám také poděkovat za vaši podporu, pokud jde o zavedení sankcí vůči teroristům, jednotlivcům nebo režimům, které utlačují lidi a odepírají jim jejich lidská práva. Sankce a dodržování lidských práv a právní jistota se vzájemně nevylučují - ba právě naopak. Sankce mohou být velmi účinné a oprávněné, pokud mají současně právní jistotu. Mohu vás ujistit, že Evropský parlament bude zapojen do vytváření nových pravidel, včetně pravidel týkajících se terorismu, a dostane pravomoci pro spolurozhodování ve smyslu článku 75, pokud jde o sankce v rámci Evropské unie.
Třetí a poslední věcí, o které bych chtěla mluvit, je právní jistota. Strávila jsem v Parlamentu mnoho hodin nad Lisabonskou smlouvou, takže ji znám velice dobře. Výklad článku 75 je samozřejmě spojen, jak říkáte, s článkem 67 a s jeho relevantností v kontextu, a právní rada, kterou jsem máme, je, že se musíme pokusit vyjasnit, jak mají věci do sebe zapadnout. Právní rada hovoří jasně. Členové Parlamentu mají pochopitelně možnost to zpochybnit, ale myslím, že právní jistota je velmi důležitá, ať k ní dojdeme jakkoliv.
Bylo to i díky odhodlání Komise uznat, že všechny tři instituce potřebují změnu kultury. Potřebovali jsme pochopit, že otevřenost a transparentnost neznemožnily demokracii vzkvétat, ale že ji ve skutečnosti zlepšily. Umožnila zodpovědnost. Umožnila občanům, aby viděli, co se v jejich jméně udělalo a pomohla nám zvednout oponu a dokázat jednou pro vždy, že v bezpečnostních schránkách Komise nebo Rady nejsou ukryta žádná strašlivá tajemství - nejsem si tak jist Parlamentem, ale doufám, že ani v bezpečnostních schránkách Parlamentu!
Chci za toto zasazení se zejména poděkovat komisařce a pokud mohu, mé bývalé drahé kolegyni, Cecilii Malmströmové. Nyní potřebujeme jiný závazek. Jak jsem řekl, dosáhli jsme mnohého. Máme rejstřík dokumentů. Máme judikaturu Evropského soudního dvora, která definuje a znovu definuje to, co bylo původně dohodnuto v přístupu k dokumentům. Přijali jsme zásadu, že by všechny dokumenty měly zůstat přístupné a že tam, kde nejsou přístupné, přístup by měl být jasně a konkrétně odůvodněn s odkazem buď na článek 4 - Výjimky - nebo článek 9 - Citlivé dokumenty.
Jak jsme se ale dostávali dále, Parlament opakovaně vyzýval k revizi. Věřím, že revize, kterou Komise předložila Parlamentu, o níž jsme následně ve výboru hlasovali a jejíž první čtení bylo letos v březnu odloženo, nešla dostatečně daleko, a vím, že v této záležitosti zastáváme odlišné názory. Zároveň zde existovaly obavy - a tyto obavy ve sněmovně zůstávají - že je zde pokus o odejmutí přístupu k dokumentům, nejen v opětovném definování dokumentů - názor, že by mohly být vyjmuty celé složky - a pokus znovu definovat pojem veta třetí stranou.
Je zajímavé, že si naši občané, kteří sedí na galerii, musí myslet, že hovoříme o něčem, co se děje ve vesmíru - články, veto třetí strany - o čem zde ale hovoříme je zákon, jenž jim umožní zajistit, že se jim zodpovídáme: jako poslanci jsme odpovědní za to, co v jejich jméně děláme, Komise za to, co v jejich jméně dělá a stejně tak Rada. Jak nás ale občané a NNO mají činit odpovědnými, když způsob, jakým pracujeme a to, co kdo v rámci všech těch různých složek dělá, zůstává dobře chráněným tajemstvím, které je otevřeno jen těm lobbistům a právníkům, kteří o tom mají povědomí?
Myslím si, že toto tvoří jádro Lisabonské smlouvy. Říká, že musíme ještě více povznést demokracii. Potřebujeme posílit přístup k dokumentům. Proto Parlament v této ústní otázce vyzývá k přijetí řady doporučení. V zásadě jde o to zajistit, že se staví na právu, které máme, že tato práva nejsou oslabována a o zajištění a uznání toho, že podle Lisabonu se nejedná jen o tři instituce, ale o všechny agentury a orgány, které jsou jimi založeny, včetně Evropské centrální banky, v některých případech, Evropského soudního dvora, Evropské investiční banky, Europolu a Eurojustu. Všechny tyto instituce jsou nyní odpovědné podle nařízení (ES) č. 1049/2001.
Dnes ráno jsem měla to potěšení se v Interinstitucionálním výboru pro přístup veřejnosti k dokumentům setkat s místopředsedkyní Komise, Margot Wallströmovou, a místopředsedkyní Parlamentu, Dianou Wallisovou. Schůzka se konala z iniciativy švédského předsednictví. Výbor se nesešel dva roky. Měli jsme některé velmi pozitivní a konkrétní rozhovory o tom, jak bychom mohli v praxi občanům zlepšit možnost přístupu k dokumentům institucí. Měli bychom se setkávat častěji, a to také bylo jedním z našich společných závěrů.
Těší mě, že Lisabonská smlouva klade velký důraz na transparentnost, veřejnou kontrolu a demokracii. Toto vítáme. Co se týče revize nařízení (ES) č. 1049, o níž hovoříme jako o nařízení o transparentnosti, předsednictví si především přeje zaměřit se na nový právní základ tohoto nařízení. Je obsažen v čl. 15 odst. 3 Lisabonské smlouvy. Nejdůležitější změnou v novém právním základě je rozšíření institucionální oblasti působení. Jednoduše řečeno to znamená, že zatímco se dřívější článek týkal jen dokumentů Parlamentu, Rady a Komise, nový článek je rozšířen na právo veřejnosti přístupu k dokumentům všech institucí Evropské unie, orgánů, úřadů a agentur. Existují určitá omezení co se týče dokumentů Soudního dvora Evropské unie, Evropské centrální banky a Evropské investiční banky, ale jedná se o výrazně širší oblast, než v minulosti.
Od května 2008, pracovní skupina Rady pro informace návrh prošla dvakrát. Druhé technické čtení bylo dokončeno v průběhu letošního června a července a zahrnuje řadu pozměňovacích návrhů, jenž Parlament schválil na plenárním zasedání v březnu 2009. V květnu se Parlament rozhodl nezakončit formální čtení návrhu Komise v Evropském parlamentu. Ráda bych Parlamentu připomněla, že má kolegyně, Beatrice Asková, švédská ministryně spravedlnosti, na počátku švédského předsednictví, dne 2. září 2009 Výboru pro občanské svobody, spravedlnost a vnitřní věci vysvětlila, že je připravena mezi institucemi iniciovat diskusi. Zejména se zeptala, zda nově zvolený Parlament má v úmyslu pokračovat v práci na základě 92 pozměňovacích návrhů, které byly Parlamentem přijaty v březnu 2009. Důvodem její otázky bylo, že jako předsednictví potřebujeme znát stanovisko Parlamentu, a to i kdyby nebylo ve formě završeného prvního čtení.
Podle mého názoru tvoří čl. 15 odst. 3 Smlouvy o fungování Evropské unie dokonale relevantní právní základ pro návrh podle nové Smlouvy. Další články týkající se veřejné kontroly obecně, lepší komunikace mezi institucemi a občany a řádnou správou jsou maximálně důležité pro práci institucí s cílem posílit demokracii, výkonnost a legitimnost. Musíme také prodiskutovat, jak by měl být tento typ cíle realizován. Nejsem ale přesvědčena, že je pro ně v rámci nařízení o transparentnosti prostor. Kvůli srozumitelnosti by mělo nařízení obsahovat jasná pravidla, která se týkají přístupu veřejnosti k dokumentům, a nic moc dalšího.
Myslím si také, že máme značnou míru důvěryhodnosti, jako Švédky, jak paní Cecilia Malmström tak já, a nemyslím si, že by lidé pochybovali o tom, že budeme i nadále bojovat za otevřenost a transparentnost. Zároveň jsme se také samozřejmě hádaly, protože hrajeme různé úlohy a někdy musíme být velmi realistické v tom, čeho můžeme dosáhnout a v každé instituci si musíme své pozice obhajovat. To není vždy snadné. Myslím, že se změnilo celé politické klima a změnila se politická rovnováha, a to ovlivnilo naše diskuse na tato témata.
Řekla bych ale, že je naše východisko stále stejné a také říkáme, že toto konkrétní nařízení o přístupu k dokumentům nám velmi dobře slouží. V průběhu let se jedná o vynikající nástroj a chceme, aby byl využíván nejen lobbisty a těmi, kdo jsou placeni za to, že se do všech dokumentů dívají. Chceme, aby toho mohla využívat veřejnost a novináři a aby měla k dokumentům plnohodnotný přístup. To je mým výchozím bodem. Vím, že tento názor sdílím, jak jste mohli slyšet, s paní ministryní.
Pane předsedající, souhlasili jsme se zpravodajem a se stínovými zpravodaji z ostatních skupin, s předložením ústní otázky týkající se stavu postupů a dalších kroků. Na základě reakce z Rady a Komise jsme plánovali prodiskutovat další postup. V zásadě jsme již odpověď obdrželi. Je mi nyní zcela jasné, proč zpravodaj, v rozporu s dohodou mezi skupinami, najednou předložil usnesení, v němž odhaluje vlastní názory. Jakou odpověď od Komise a Rady chce? Pane Cashmane, velmi si vás vážím, ale toto vše se událo potichu a tajně, za naprostého nedostatku transparentnosti. Tolik k vašemu tvrzení, že bojujete za transparentnost. Pokusil jste se nás obejít. Navíc si myslím, že legitimnost tohoto usnesení je podle ustanovení jednacího řádu vysoce diskutabilní. V každém případě je obsah usnesení opakováním vaší již existující zprávy z minulého volebního období a proto je naprosto nadbytečný.
Vím, že jste se snažil vyjednávat se stínovými zpravodaji o předložení společného usnesení, ale s tímto usnesením zásadně nesouhlasím. Vstup Lisabonské smlouvy v platnost podle mě nepřineslo takovou změnu v právním základě aktů, aby to vyústilo ve změnu úlohy Evropského parlamentu. Zpráva byla a je složkou aktů ve spolurozhodovacím postupu. To také vysvětluje obavy mé skupiny týkající se legitimity usnesení podle ustanovení jednacího řádu.
Nechci se bavit o obsahu. Dáváte dohromady spoustu různých věcí, včetně citací ze Smlouvy o Evropské unii, z Lisabonské smlouvy a z Listiny základních práv, všechny jsou vyjmuty ze souvislostí, abyste legitimizoval váš návrh na usnesení. Zajisté to není právně obhajitelné v té podobě, v níž to předkládáte. Nepřijal jste závazek důvěrnosti, což je alespoň do určité míry nezbytné. Je to například vyžadováno v souvislosti s mezinárodními dohodami třetích stran jako conditio sine qua non. Stačí, když budete přemýšlet o dohodě s USA týkající se programu SWIFT. Neexistuje žádné smírčí řešení, například v podobě transparentnosti ex-post. Nedokázal jste ho poskytnout. Navíc jsou ignorována další práva chráněna zákonem, jako ochrana osobních údajů nebo právo na soukromí.
Je jasné, že se vstupem Lisabonské smlouvy v platnost můžeme celou otázku transparentnosti posunout skokem kupředu. Pro mě jako místopředsedkyni této sněmovny, která je zodpovědná za transparentnost, byla tato otázka často nelehká, ale opravdu věřím, že nyní máme šanci na zlepšení a ještě více se přiblížíme našim občanům. V rámci této sněmovny zkoumáme naše vlastní opatření pro přístup k dokumentům a k informacím. Pro mě bylo dnes ráno opravdovým potěšením setkat se s Cecilií Malmströmovou a Margot Wallströmovou tak, aby si pro jednou naše tři instituce společně sedly a postoupily kupředu. Již bylo zmíněno - a myslím, že se pro nás jedná o velký průlom - že jsme si stanovily pravidelnější harmonogram a další setkání za šest měsíců, což je vhodnější než jednorázové setkání tohoto interinstitucionálního orgánu a pak dva až tři roky odděleně. Myslíme to vážně a jedná se o seriózní signál, jenž jsme společně vyslali, že je naším cílem skutečný portál pro transparentnost, který nás bude všechny propojovat, že usilujeme o zajištění toho, aby naši občané viděli legislativní proces jak postupuje všemi svými fázemi a aby mohli mít skutečný vklad a skutečný vhled do toho, co děláme.
Pane předsedající, podle názoru mnoha publicistů, kteří se zajímají o evropské záležitosti, to, co známe pod pojmem demokratický deficit je v evropských institucích patrné již několik let. Toto obvinění je někdy nespravedlivé, ale jindy má reálný základ. V tom druhém případě se zdůrazňuje, že když jsou závažná rozhodnutí vnímána tak, že jsou přijímána anonymními evropskými úředníky někde v dalekém Bruselu, demokratický mechanismus řádně nefunguje. Proto by mělo být zdůrazněno, že otevřenost je nesmírně významným prvkem činnosti Evropské unie. Úřední moc musí být společnosti odpovědná. V opačném případě, jak dějiny vždy dokládají, moc korumpuje.
Evropská společnost je tvořena různými národy, které žijí v určitých zemích. Proto se musí instituce Evropské unie zodpovídat občanům všech členských států, a způsob, jak zajistit průběžnou kontrolu veškeré moci, která je svěřena Evropské unii, je umožnit plný přístup k dokumentům. Mám na mysli zejména pracovní dokumenty, analýzy a konzultace, které realizuje Evropská komise a Rada. Je zásadní, aby vliv zájmových skupin na vývoj nařízení byl zaznamenán a otevřený všem. Je důležité, aby nejen Parlament měl plný přístup k těmto dokumentům. Občané všech členských států Evropské unie by měli mít právo demokratické kontroly, takže ho bude uplatňovat každá zainteresovaná organizace ve společnosti a každý novinář. Jen transparentnost může zaručit, že orgány a personál Evropské unie budou používat svěřené pravomoci pro společné dobro občanů členských států.
Dámy a pánové, tato rozprava se točí kolem otázky důvěry. Evropské instituce občany vždy žádají, aby jim důvěřovali. V průběhu procesu Lisabonské smlouvy žádaly občany, aby jim tak či onak věřili. Začala finanční krize a žádaly, aby jim občané věřili. Důvěra je ale dvousměrnou ulicí a nemůžete vždy žádat občany, aby vám věřili, pokud zároveň nedůvěřujete svým občanům natolik, abyste jim ukázali všechny procesy a vnitřní mechanismy, které Komisi pohánějí. Ti u moci si nemohou stěžovat, že občané nevěří politikům když sami politici nevěří občanům.
To je problém demokracie; a nejen to, je to také problém mrhání. Sama společnost je obrovským zdrojem znalostí, kterými budeme mrhat, pokud nezapojíme občany do procesu vedení a správy Evropské unie. Nemám naprosto žádné pochybnosti, když říkám, že plně podporuji úsilí zpravodaje, že prokazuje společnosti dobrou službu, a že bychom měli pokročit nejen směrem k transparentnosti, ale především směrem k zajištění toho, že transparentnost není jen pěkným slovem, ale znamená něco konkrétního.
Kromě toho existuje ještě jeden důležitý cíl, který si pamatují z doby na Harvardské univerzitě, a sice: rozhodnutí, která jsou učiněna bez transparentnosti a bez řádné veřejné kontroly mají v sobě zabudovanou tendenci být špatnými rozhodnutími. Měli byste akceptovat, že jedním z důvodů, proč Komise předkládá tolik špatně zvážených, nepromyšlených, nevhodných a nedostatečně zpracovaných návrhů, s nimiž se v Anglii a dalších zemích musíme vyrovnávat, je nedostatek transparentnosti. Takže pokud jde o tento právní rámec, naléhal bych na Komisi, aby znovu přemýšlela, pokud ovšem taková možnost přichází v úvahu u chybné instituce v chybném systému řízení.
Dnes všichni souhlasíme se skutečnou potřebou přijmout nařízení z roku 2001, nicméně řešení, které navrhl pan Cashman se nejeví jako přijatelné, pokud totiž za všechny rozumné hranice rozšiřuje možnost získat dokumenty, což by v podstatě mohlo někdy jít proti převládajícímu veřejnému zájmu. Citoval bych několik příkladů: vyjednávání s třetími zeměmi nebo jiné citlivé aktivity vyžadují jasnou definici, protiváhu mezi legitimním právem na transparentnost, odhalení a znalosti, a odmítnutím přístupu k dokumentům v souladu s převažujícím a uznaným veřejným zájmem.
I nadále jsme přesvědčeni o potřebě podporovat právo soukromých a právnických osob na přístup k dokumentům, s vědomím toho, že musíme určit rozumný princip pro vyrovnání protichůdných potřeb: rozšíření úlohy Evropského veřejného ochránce práv, stanovení přesných a vhodných kritérií pro přístup a zavedení přechodných opatření, která budou postupně vést k pravidlům v souladu s potřebami občanů, slučitelnými s řádným fungováním institucí. Pro dosažení těchto cílů spoléháme na úlohu současného španělského předsednictví a na aktivitách.
(NL) Pane předsedající, jaký dokument přesně hledáte? Jaké má dokument číslo? To je jen pár odpovědí, které občané mohou očekávat, když položí otázku evropským institucím. Občané chtějí informace, nikoliv propagační materiál nebo nesrozumitelné dokumenty týkající se politik, a tak je zapotřebí drastická změna. Zaměření musí být na občany. Toto tvoří základ otázek, které položil pan Cashman, jemuž bych rád poděkoval za - obracím se teď na paní Sommerovou, která bohužel již komoru opustila - nesmírně transparentní spolupráci v uplynulých několika měsících.
Uvítal bych, kdyby část evropského rozpočtu určeného na informace byla použita - jak pomocí digitálních informačních médií tak prostřednictvím lidského kontaktu - na zajištění toho, aby občané dostávali skutečné, úplné informace a odpovědi na otázky jako například "Můžete mi říci přesný vývoj rozhodnutí, která byla Evropou přijata k evropskému úsilí v průběhu Kodaňské konference o klimatických změnách?" To je co občané chtějí znát, a tak vyzývám Komisi, Radu a zejména poslance Evropského parlamentu, aby podpořili naše iniciativy zaměřené na větší transparentnost. Toto mě napadá jako jediný skutečně jasný vzkaz.
Je tomu tak v Rakousku, kde je velká část lidí nespokojena nebo skeptická k Evropské unii, protože mají pocit, že neexistuje transparentnost a žádný přístup k politikám. Proces na zavedení a potom prosazení Lisabonské smlouvy spolu s volbou předsedy Evropské rady a Vysoké představitelky dal občanům pocit, že nemohou chápat, co se děje, že neexistuje transparentnost a že nemají potuchy, proč byly tyto záležitosti dělány. Věřím, že pokud má být Lisabonská smlouva pro občany Evropy úspěchem, je důležité, abychom dali lidem pocit, že mohou určit kdo v Unii rozhoduje a proč a jak se rozhodování odehrává.
Paní Sommerová je stále ve sněmovně a pokládám za vhodné, i když neposlouchá, reagovat na to, co řekla. Vznesla sérii obvinění. Jedno se týká toho, že jsem nebyl transparentní. Mohu opravit záznam a říci, že všechny politické skupiny a všichni zpravodajové byli pozváni na všechny schůze. Pokud nemohli být přítomni, jejich stanoviska byla svědomitě na těchto schůzích přednesena. Všechny rozhodnutí, která byla přijata, byla sdělena všem stínovým zpravodajům a všem politickým skupinám.
Objevil se návrh, že bychom měli stáhnout návrh na usnesení, o němž paní Sommerová říká, že je nedemokratický a netransparentní - že její skupina o něm nic nevěděla. To je pro mě zajímavé, vzhledem k tomu, že jsem dnes odpoledne vyjednával s její skupinou EPP o jejich návrhu na usnesení o ústní otázce. Mohu si tedy jen myslet, že je špatně informována a opravdu se těším na upřímné vyjednávání, které bude v dobré víře probíhat s EPP a všemi dalšími skupinami.
Během tohoto můžeme mnohé udělat. Jak paní Wallströmová tak paní Wallisová odkazovaly na schůzku, kterou jsme měly dnes ráno, což představuje hmatatelný způsob propagace transparentnosti a přístupu k dokumentům a toho, jak učinit naše instituce přátelštější. Jednou z věcí, o nichž jsme diskutovaly, se týkala toho, jak můžeme využít naše počítačové systémy, aby občané, novináři, NNO a ostatní mohli sledovat celý postup jednotlivého právního předpisu od návrhu Komise až po moment, kdy se odhlasuje.
Na základě nové smlouvy si také myslíme, že toho můžeme dosáhnout tím, když rozšíříme oblast působení tohoto nařízení. To je hlavní rozdíl z pohledu Komise. Bude nyní zahrnovat všechny orgány, agentury atd. Evropské unie. Zde tedy dnes stojíme, takže stále doufáme, že Parlament co nejdříve dodá první čtení. Pak můžeme získat i názory Rady tak, abychom mohli začít řádné diskuse a vyjednávání a konečně rozhodnout.
Co se týče řady velmi důležitých otázek, které jste také ve své zprávě nadnesl, pane Cashmane: myslím, že existují další prostředky, které můžeme použít, protože jsou trochu mimo oblast působení tohoto nařízení. Ale stále se jedná o velmi důležité iniciativy. Týkají se rejstříků, věcí, o nichž jsme diskutovali - například dnes - kde můžeme zlepšit otevřenost a transparentnost jinými způsoby a nejen prostřednictvím nařízení. V tomto také budeme pokračovat. Vím, že se vám to příliš nelíbí, ale iniciovala jsem vytvoření akčního plánu pro otevřenost, jehož části jsme dnes diskutovali, kde se můžeme spojit a pokračovat v záležitostech týkajících se otevřenosti a transparentnosti a bojovat za ně.
písemně. - (PL) Pane předsedající, problém přístupu k dokumentům orgánů a institucí EU, o němž dnes diskutujeme, je podle mého názoru v legislativním procesu Evropské unie nesmírně důležitý. V něm je transparentnost zásadní, díky čemuž má každý občan EU právo na přístup k dokumentům, což podle chápání čl. 15 odst. 3 Smlouvy o fungování Evropské unie zahrnuje nejen části převažujícího právního řádu, ale také návrhy zákonů. To znamená, že každá soukromá nebo právnická osoba, která bydlí nebo má registrované sídlo organizace v EU, může mít přímý vliv na novou legislativu, a to zakládá zvláštní formu veřejné kontroly. V současné době panující nařízení č. 1049/2001 zajišťuje odpovídající přístup k dokumentům EU, ale od 1. prosince 2009 se vstupem Lisabonské smlouvy v platnost stojíme před výjimečnou výzvou, kdy se úloha a skutečná participace občanů EU zvýšila. Neomezený přístup k dokumentům je proto významným rozhodujícím činitelem budoucí podoby a funkce EU.
Pane předsedající, dámy a pánové, hospodářská krize zasáhla celou Evropu. Lze říci, že postihla celý svět, ale tady, v Evropské unii, zasáhla pravděpodobně zejména země střední a východní Evropy, nové členské státy, a to z řady příčin. Zaprvé proto, že jde samozřejmě o slabší ekonomiky, než jsou zralejší, průmyslově vyspělá a konsolidovaná hospodářství západní Evropy, a také proto, že jde o ekonomiky, které nemají finanční systém, v němž krize vznikla, a jsou proto při financování svého růstu závislé na vysoké míře přímých investic zvenčí. Když krize vypukla, a zejména když se v roce 2008 zhoršila, došlo k zastavení těchto investic, a tyto ekonomiky ztratily prostředky na financování svého růstu, a nebyly je schopny nahradit využitím svých úspor a mezinárodních zdrojů.
Evropská investiční banka dala prioritu svým finančně-podpůrným aktivitám v zemích střední a východní Evropy v řadě linií a činností. Aby tak mohla učinit, sáhla k nástrojům, které začala používat před krizí, jako jsou Jeremie, Jessica a Jaspers a další iniciativy. Také Evropská banka pro obnovu a rozvoj (EBRD), která není v pravém slova smyslu orgánem Evropské unie, vystupňovala svou činnost na popud evropských zemí a Evropské komise, tedy akcionářů banky.
Jak již víte, facilita pro platební bilance je nástrojem, který se nepoužíval od roku 1993. Tento nástroj se používá pro poskytování finančních prostředků zemím, jež mají potíže se zajišťováním externího financování v důsledku své platební bilance, nebo zemím, které mají problémy s financováním svých rozpočtových potřeb. Strop tohoto nástroje byl zvýšen z 12 miliard EUR na 50 miliard EUR, což byla iniciativa Komise, kterou schválila Rada, a přibližně 15 miliard EUR z těchto 50 miliard EUR bylo použito na operace finanční podpory pro tři země střední a východní Evropy, které jsou členskými zeměmi Evropské unie: Maďarsko, Lotyšsko a Rumunsko.
Význam Vídeňské iniciativy byl a je ten, že činnost může být koordinována, a to včetně udržování pozic a rizik, které soukromé banky v těchto zemích zaujaly. Bylo možné zachovat maximální úroveň finančního systému, což pomáhá financovat následky krize a investice potřebné k jejímu překonání. A to tváří v tvář sdělení o přílišných rizicích, která západoevropské banky sídlící v těchto zemích podstoupily. Pravdou je, že až doposud jsme nemuseli oplakávat žádné "oběti" z řad těchto bank, naopak si v obtížných podmínkách, v nichž systém funguje, udržely přiměřenou míru kapitalizace a finanční aktivity.
Nakonec bych chtěl zmínit význam eura jakožto základu u strategií, jak překonat nápory krize a jak se z ní dostat. Euro je referenčním bodem, jímž se řídí příslušné strategie zaměřené na východisko z krize. V oblasti střední a východní Evropy se nachází země, která se k eurozóně připojila uprostřed krize, Slovensko, a včera pořádaly slovenské orgány v Bratislavě konferenci, na níž přivítaly způsob, jak je euro ochránilo před horšími důsledky krize a jak jim pomáhá zvládnout ji za mnohem lepších podmínek, než jaké by Slovensko muselo překonat, kdyby nepatřilo k eurozóně.
Pane předsedající, pane Almunio, existují dva možné přístupy, jak pomoci hospodářstvím členských států ze střední a východní Evropy: dát jim ryby, nebo rybářský prut. Samozřejmě nejlepší je dát jim rybářský prut. Problém je poznat, jaký rybářský prut by to měl vlastně být. Milníkem a měřítkem uzdravování je vytváření nových pracovních míst. Aby k tomu mohlo dojít, je třeba investovat. Jednou z hlavních překážek investování v regionu jsou nejasnosti ohledně stability národního devizového kurzu a zavedení eura. V současnosti je zavedení eura v nových členských státech koňským dostihem, v němž se každý stát snaží odtrhnout od skupiny a doběhnout do eurozóny.
Může se stát, že v téhle krizové situaci si některé členské státy uškodí, když například rychlým omezením rozpočtových výdajů zvýší nezaměstnanost nad úroveň, kterou jejich hospodářství může snést. Může se také stát, že jeden členský stát může při vstupu do eurozóny poškodit hospodářství sousedního státu, který není členem eurozóny, tím, že k sobě přiláká investice a zvýší tak nezaměstnanost v sousedním státě. Evropská unie je vytvořena na zásadě solidarity. Když EU v roce 2004 zvyšovala počet svých členských států, byla vytvořena a přijata strategie pro přijímání těchto členských států do Evropy. Myslím si, že Evropská komise by se měla zamyslet nad postupem zavádění eura a měla by pro něj vypracovat jasnou strategii, která nepřímo nesvede členské státy k tomu, aby poškozovaly samy sebe nebo své sousedy. Není nutné měnit kritéria stability, ale měl by být vypracován společný plán a rozvrh pro celý region, abychom tak mohli zavést v Evropě jednotnou měnu pomocí zavedeného postupu, který je všem jasný. To by byl rybářský prut, který by pomohl hospodářství v regionu zotavit se tím, že by otevřel dveře investicím a tvorbě nových pracovních míst.
Jsou to země, které vstoupily do Unie teprve nedávno a které nejsou součástí eurozóny. Proto je důležité je připomenout a stanovit nejúčinnější kroky tak, aby mohly být součástí Evropy jako celku a následně se podílet na životě v Evropě stejně, jako ostatní. Jsou také nezbytné měnové intervence, počínaje intervencemi Evropské centrální banky, neboť nepomůžeme-li zvýšit jejich HDP a neinvestujeme-li do jejich výrobních systémů, nebudou schopny napravit nerovnováhy, které je momentálně táhnou dolů, splnit maastrichtská kritéria a připojit se k eurozóně. Jak jste zmínil, jsou také nezbytná další opatření, jako snazší přístup ke zdrojům poskytovaným z evropských fondů a financování EIB.
Myslím si však, že bychom neměli nikdy zapomínat, že tyto kroky je třeba provádět jako součást paralelních opatření pro ostatní slabé evropské země. Není to jen otázka zemí, o nichž se dnes bavíme, jak jsme si všichni bohužel vědomi, a ze všech těchto důvodů nemůžeme déle odkládat vytvoření evropského systému financování, který by byl schopen podpořit investice komplexní vizí Evropy. Hovořím o zřízení fondu financovaného z eurobondů, což by bylo, jak si myslím, jediné praktické řešení pro členské státy i pro Evropskou unii.
Mnoho problémů, které nyní trápí většinu pobaltských zemí - jmenoval jste například Polsko, ale já bych mohl samozřejmě zmínit Bulharsko, Rumunsko, Maďarsko -, je způsobeno skutečností, že tyto země nejsou členy eurozóny. Musí proto nadále používat svou národní měnu a to v současné době způsobuje škodlivé a ničivé důsledky. Můžeme hovořit o hospodářském oživení, ale v těchto zemích v současné době žádné oživení není. V některých z těchto zemí je míra nezaměstnanosti vyšší než 20 % a platy ve veřejné sféře musely být o více než 20 % sníženy. Čísla týkající se jejich hospodářského růstu jsou skutečně velmi negativní.
Důležité je, abychom jim umožnili připojit se co nejdříve k eurozóně. V současné době ovšem trpí ničivými účinky této situace. Nejde samozřejmě o to měnit podmínky Paktu o stabilitě a růstu - o to nikdo nežádal. Neměly by se měnit, neboť jak jste správně uvedl, eurozóna působila jako ochrana před hospodářskou a finanční krizí. Musíme však pomoci těmto zemím jinak, ne měnit podmínky paktu stability a růstu, ale vyvážit negativní účinky, jimiž trpí, neboť stojí mimo systém. Pokud to neuděláme, bude trvat o několik let déle, než se připojí k eurozóně.
Vypracovali jsme řadu návrhů, připravili jsme šestibodový plán a požádali jsme Evropskou komisi, aby jej vzala v úvahu. Proto potřebujeme, aby Evropská centrální banka, Evropská komise a Evropská investiční banka vzájemně spolupracovaly. Jaká opatření je třeba v této souvislosti zavést? Zaprvé, centrální banka musí poskytovat likviditu i místním bankám. Poskytla likviditu bankám v západní Evropě, nepřímo poskytla zdroje také například švédským bankám, ale některé místní banky nedostaly od Evropské centrální banky nic.
jménem skupiny Verts/ALE. - Pane předsedající, pocházím z Lotyšska - země, která byla těžce zasažena finanční krizí. V důsledku nezodpovědné politiky pravicových vlád riskovalo Lotyšsko bankrot bez finanční pomoci zvenčí. Nyní se bavíme o různých finančních a hospodářských řešeních, která by mohla změnit situaci k lepšímu. Musíme samozřejmě pořádně projednat všechny možnosti, včetně urychleného zavedení eura. Obávám se však, že finanční a hospodářské perspektivy jsou jen jednou stranou mince. Musíme se bavit i o sociálních perspektivách.
Jestli si myslím, že Lotyšsko a další země v regionu nutně potřebují pomocnou ruku EU? Ano, myslím. Ale jsem přesvědčena, že potřebujeme silný kontrolní mechanismus a že potřebujeme velmi přísné podmínky v oblasti sociální politiky. Peníze EU by měly jít v první řadě na pomoc obyčejným lidem, ne bankám nebo státní byrokracii. Proto využívám této příležitosti a chtěla bych požádat všechny své kolegy a poslance, aby podepsali písemné prohlášení 0056/2009, které vzniklo z iniciativy zástupců tří politických skupin a týká se sociální podmíněnosti pomoci Evropské unie.
jménem skupiny ECR. - (LV) Pane předsedající, pane komisaři, děkuji vám, pane Verhofstadte, že jste otevřel tuto otázku. Položení této otázky během této večerní rozpravy však může občany Evropské unie v západní Evropě zmást. "Vždyť i my musíme trpět finanční krizí, protože střední a východní Evropa díky svým nešikovným vládám způsobila tyto problémy sobě, ale i nám". Takové stanovisko zhoršuje již tak vážně poškozenou důvěru v politiku soudržnosti Evropské unie. Příklad pobaltských zemí však ukazuje, že jsme na stejné lodi. Honba skandinávského bankovního sektoru za podílem na trhu a za vysokými zisky v praxi vytlačila národní měny v pobaltských státech z úvěrového trhu, zejména z domácích hypotečních trhů. Při pevném národním devizovém kurzu byla občanská odpovědnost dlužníků vůči věřitelům velmi vysoká: Veškeré kurzové riziko spojené s hodnotou předražených zástav nesli dlužníci.
Koncem roku 2008 bylo při napjatých jednáních mezi lotyšskou vládou, Mezinárodním měnovým fondem, Evropskou komisí a švédskou vládou rozhodnuto převzít druhou největší komerční banku pouze za peníze lotyšských daňových poplatníků a udržet silný národní devizový kurz. Tak jsme my, Lotyši, kteří jsme na mnoho let přišli o výnosy, konkurenceschopnost a možná kvalitu společnosti, zachránili bankovní sektor Skandinávců a jiných investorů, přinejmenším v pobaltských státech, neboť dominový efekt by v případě pádů bank šel daleko za lotyšské hranice a zasáhl by, řekněme, jak skandinávské penzijní fondy, tak akcionáře bank. Ano, Evropská komise nám pomohla a Mezinárodní měnový fond toto rozhodnutí financoval, ale lví podíl půjčky jde na stabilizování bankovního sektoru.
Tím, že jsem nedopustili bankrot a udrželi silný devizový kurz, jsme devalvovali své hospodářství o 20 % HDP, ale ve skutečnosti jsme pomohli sousedním Estoncům, jejichž výhodou byla pochopitelně po mnoho let zodpovědná rozpočtová rovnováha, zavést euro již v roce 2011. Zdá se ještě podivnější, že pro evropskou měnovou unii je takový příklad, jako je Estonsko, dokonce životně důležitý. Příklad Estonska svým způsobem dokazuje, že maastrichtská kritéria pro zavedení eura fungují dokonce i v dobách krize. Ne že bychom neměli z prospěchu Estonců radost, ale naše oběť, tedy převzetí banky, byla také určitým výrazem solidarity v tom smyslu, že jsme neštěstí nepodstrčili dále našim sousedům a agresivním investorům. Žádali jsme jen projev určité solidarity ze strany subjektů odpovědných za evropské finanční politiky, a to i pokud jde o téma překážek pro nové státy eurozóny.
Politici v Lotyšsku museli přijmout mimořádně tvrdá rozhodnutí, s nimiž by většina mých kolegů poslanců ve starších členských zemích nechtěla mít nic společného ani v nejhorších snech. Není však v našich silách sejmout z našich občanů riziko soukromého dluhu a nechceme se chovat jako uličníci tím, že jednostranně zavedeme euro nebo umožníme, aby euro bylo v oběhu společně s naší národní měnou. Nicméně cílem naší demograficky stárnoucí společnosti nemůže být to, že strávíme mnoho let výměnou každého druhého vydělaného latu za euro na splátky bankám a po večerech budeme nabízet modlitby, aby lat nepovolil vůči euru.
jménem skupiny GUE/NGL. - (LV) Děkuji vám, pane předsedající, podle mého názoru je kolem záležitosti modernizace sociální politiky a pomoci státům střední a východní Evropy hodně řečí, ale ve skutečnosti se toho moc neděje. Nová sociální politika nebyla do makroekonomie Evropské unie plně zapracována. Rozpočet je malý a nedrží krok s rozšiřováním Evropské unie. Ve snaze rozšiřovat oblast svého vlivu Evropská unie často pomáhá zemím mimo EU více než novým státům EU. Proto není náhoda, že například v Lotyšsku je na tom dnes většina obyvatel hůře než před vstupem do Evropské unie. Více než 90 % důchodců přežívá s příjmem nižším, než je životní minimum.
Nezaměstnanost v Lotyšsku dosáhla 20 %, hrubý domácí produkt se snížil o 19 %, státní dluh převyšuje roční rozpočet a důchody se snížily o 10 %. Lidé protestují, opouštějí Lotyšsko, vyhlašují nekonečné hladovky nebo nabízejí prodej svých orgánů, aby získali peníze pro své rodiny. Počet sebevražd roste. Neoliberální politika Evropské unie v oblasti sociálního zabezpečení se musí změnit. Kapitalismus způsobil krizi, ale za východisko z ní platí pracující a důchodci. Investice velkých kapitalistických nadnárodních společností a bank při řešení problémů způsobených krizí jsou minimální. Evropská unie umožňuje vyšším třídám a bankám zachránit se pomocí daňových příjmů státu, to znamená za pomoci peněz lidí.
Země východní Evropy chtějí rovný příděl dotací do zemědělství, neboť momentálně jsou dotace soustředěny spíše do starých členských států, což zároveň poškozuje volný trh práce. Je třeba skoncovat s nerovným přístupem při výpočtu a vyplácení přímých plateb a s oddělováním těchto plateb od výroby konkrétních produktů. Evropská komise a Parlament musí demokraticky přijmout nařízení na ochranu nejen zájmů velkých výrobců a bankéřů, ale i těch, kteří v bohaté demokratické Evropské unii potřebují pomoc.
Hospodářská a finanční krize má mnohem horší dopad na transformující se země střední a východní Evropy, než na stabilní demokracie západní Evropy. Je proto správné hledat cesty, jak čelit tomuto nepříznivému ekonomickému vývoji. Nesmíme však zapomínat, že zázraky se dějí jen v pohádkách. Proto je prvořadým a základním požadavkem, pokud jde o změny k lepšímu, zodpovědná finanční a hospodářská politika vlády a moderní, pravicový zákonodárný sbor v každé z postižených zemí. Jen tak bude možné hrát prostřednictvím cílených průmyslových opatření nějakou úlohu v postupné pomoci hospodářskému rozvoji.
(HU) Zaprvé a především bychom měli najít řešení, jak se v budoucnosti vyhnout podobné krizi. Zmatek způsobený globálním finančním systémem se žene celým světem a má přímý dopad na reálné hospodářství, neboť společnosti nemají přístup k úvěrům, což je životně důležitá krev hospodářství. Lekce, kterou jsme dostali, je zřejmá. Je jasné, že se musíme zbavit víry, kterou vkládáme do samoregulace a svrchovanosti trhu, a musíme přijmout a posílit regulační úlohu státu.
Hovoříme o hospodářské obnově, ale samozřejmě skutečným cílem, kterého tím chceme dosáhnout, je ochrana pracovních míst. To znamená, že priorita se přisuzuje i podpoře malých a středních podniků v Evropě, neboť ty v současné době nabízejí nejvíce pracovních míst. Zásadní věcí jsou podmínky pro získání přístupu k úvěru. Jak jsme slyšeli od pana Almunii, banky samozřejmě jednají racionálně. To platí například i pro Maďarsko, kde jsou všechny komerční banky dceřinými společnostmi zahraničních bank. Díky své opatrnosti se tak snažily odpírat úvěry do té míry, že to paralyzovalo i domácí hospodářství.
Přímé dotace, které EU také připouští, samozřejmě rovněž požadujeme, ale neměly by být poskytovány takovým vládám, jako je nynější maďarská vláda, které v první řadě podporují usazování nadnárodních firem, nikoli male a střední podniky. Dnes, když jsme se zabývali úpravou návrhu finančního předpisu Evropské komise na rok 2009, jsme projednávali záležitost Evropského zemědělského fondu pro rozvoj venkova. Komise ve svém návrhu přijala významné a drastické opatření na zbrzdění těchto prostředků, i když jsou právě určeny na udržení osídlení venkova.
Proč se o tomto regionu bavíme zvlášť? Důvodem je, že se z něj stal zranitelnější region, než je západní Evropa. Musíme se vrátit do 90. let 20. století, kdy se ukázalo, že naše naděje, že se naše hospodářství v Maďarsku stane v této demokracii také nezávislým, je marná. Tento region utrpěl v důsledku stale rostoucího břemene splátek zděděných dluhů a využívání jeho levných přírodních a lidských zdrojů, přičemž to vše dalo vzniknout velmi významným finančním příjmům v západních zemích. Proto se nyní cítím povinen říci, s řádným odůvodněním, že tento region by měl dostat větší podporu, neboť se jedná o věc částečné náhrady.
(HU) Dámy a pánové, krize ukázala, že země střední a východní Evropy mimo eurozónu jsou zranitelnější než země, kde se používá jednotná měna. V důsledku jejich závislosti na silném vývozu a zahraničním kapitálu a na vysoké míře devizového dluhu obyvatelstva je rychlost obnovy také pomalejší než v těch zemích, které využívají bezpečí eurozóny. Jestliže solidarita mezi členskými státy v praxi funguje spíše jen jako sarkastické vyjádření ve sloganech, zmenší se vnitřní soudržnost Evropské unie, a tím se omezí výkonnost celé EU.
Nepotřebujeme však žádné nové nástroje k dosažení této solidarity, zejména ne žádné dary. Stávající možnosti a zdroje je třeba rozumně využít. V tomto ohledu může Evropská centrální banka pomoci neustále udržovat likviditu bank v regionu. Evropská investiční banka může rovněž pomoci tím, že poskytne cílený úvěr malým a středním podnikům v regionu, zatímco evropské orgány mohou pomoci tím, že upraví pravidla pro použití peněz z Fondu soudržnosti a ze strukturálních fondů tak, aby vyhovovala extrémní situaci. Chtěla bych vás zejména upozornit na skutečnost, že mnoho lidí rádo přistupuje ke střední a východní Evropě jako k celku, i když tyto země jsou velmi rozdílné a mají i různé strategie, jak překonat krizi.
Například po téměř osmileté neschopné vládě socialistů Maďarsko vypotřebovalo všechny své rezervy. V této chvíli je nuceno praktikovat omezení, které je v příkrém rozporu s praktickými opatřeními přijatými v jiných evropských zemích ke zvládnutí krize, jež jsou založena na hospodářské obnově. Zatímco západoevropské vlády již přemýšlí o přípravě svých strategií na překonání krize, některé země ve střední a východní Evropě, které byly krizí zasaženy nejvíce, budou ještě v roce 2010 čelit velké recesi. Proto pokud jde o návrh strategie na překonání krize, je mimořádně důležité mezi jednotlivými zeměmi rozlišovat.
Vedoucí představitelé EU by neměli vymýšlet standardní pravidla, která by mohla jen dále zhoršit situaci některých zemí a jejich obyvatel. Při vymýšlení nových pravidel pro finanční systém je třeba zaměřit pozornost na to, aby zpřísnění kapitálových požadavků nezpůsobilo nekalou soutěž mezi bankami. Banky ve střední a východní Evropě, které se ukázaly jako zdravé, nedostaly kapitálovou injekci od nikoho. To znamená, že by pro ně jen bylo obtížnější vyrovnat se s přísnějšími pravidly pro kapitálové požadavky, než pro jejich zachráněné protějšky v západní Evropě. To by vyústilo v pokles jejich zájmu poskytovat úvěry, který ostatně nebyl nijak velký, a oběťmi této situace by se nakonec staly malé a střední podniky. Tomuto scénáři musíme za každou cenu zabránit.
(ET) Pane předsedající, nejprve bych chtěl upřímně poblahopřát panu Almuniovi za jeho dosavadní velmi efektivní práci. V mnoha členských státech Evropské unie existují společné problémy, ale každá země má zároveň svou vlastní hospodářskou politiku a své konkrétní problémy, a my všichni musíme být skutečně sebekritičtí. Tvrzení, že jen nové členské státy Evropské unie byly zvláště tvrdě postiženy krizí, není pravdivé. Podívejte se na země, kde banky potřebovaly ekonomickou podporu - jsou to většinou staré členské státy, nikoli ty nové. Stejně tak fiskální problémy jsou větší v eurozóně než mimo ni.
Pan komisař zmínil Estonsko. Já pocházím z Estonska a není jednoduché splnit cíle potřebné ke vstupu do eurozóny, ale myslím si, že jednu věc bychom mohli mít společnou s ostatními okolními zeměmi, a to je zodpovědnost za svůj osud. V tomto shromáždění jsem při této rozpravě termín "zodpovědnost za svůj osud" ještě neslyšela, mluví se jen o "solidaritě". Jak můžeme očekávat solidaritu, když dopředu se derou velcí světoví konkurenti, jako je Čína a Indie? Myslím si, že v Evropské unii bychom měli být mnohem pragmatičtější a zapřemýšlet, za co zodpovídají naše vnitrostátní vlády.
Podle analýzy, kterou provedla polská národní banka, byla dynamika recese v devíti zemích střední a východní Evropy rozhodně větší, než v zemích západní Evropy. Horší je, že rozdíly mezi jednotlivými zeměmi našeho regionu jsou větší, než rozdíly ve staré EU. To je částečně výsledkem nejen větší stability hospodářství staré patnáctky, ale řekněme si otevřeně, i její větší schopnosti používat nebo přizpůsobit některé finanční nástroje, které jsou Evropskou unií teoreticky zakázány.
Pan komisař hovořil o prospěšné úloze eura, ale to byl jistě vtip. Polsko nemá euro a krize nás zasáhla v menší míře, než Slovensko, které přijalo euro a kde jsou důsledky krize mnohem vážnější, než v Polsku. Vyzývám k solidaritě, o níž hovořil zástupce Evropské lidové strany (Křesťanských demokratů), ale mám dojem, že on je v této věci pokrytecký. V této souvislosti mu pokrytectví neslouží ke cti.
Pane předsedající, předpokládal jsem, že nám pan komisař Almunia a rozhodně pan Verhofstadt nabídnou vysvětlení důvodů, které stojí za katastrofou, jež dopadla v hospodářské oblasti na většinu zemí střední a východní Evropy. Před dvaceti lety jsme byli v těchto zemích svědky hrdinského hnutí pracujících, které svrhlo stalinistický kolos. Bohužel místo náhrady tohoto kolosu přechodem ke skutečnému demokratickému socialismu následovalo opětovné nastolení kapitalismu. To bylo ovšem naordinováno celým evropským politickým establishmentem: EU, důležitá ekonomická média, ti všichni slibovali, že kapitalismus zvěstuje novou světlou éru pro národy střední a východní Evropy.
Trh byl povýšen na boha, konkurence se stala králem. Byla nám tak vnucena neoliberální agenda, kterou evropský komisař tak miluje: masová privatizace veřejného majetku - ve skutečnosti masová krádež veřejného majetku - a vystavení hospodářství těchto zemí na pospas žralokům mezinárodních finančních trhů. Zřídili jsme dokonce zvláštní banku, aby na tento proces dohlížela, a to byla naprostá katastrofa. Pobaltské státy postihl volný pád: V Lotyšsku došlo ve třetím čtvrtletí k poklesu o 18 %, nezaměstnanost dosahuje 20 %.
Politika establishmentu EU znamená noční můru pro obyčejné lidi těchto zemí - hrozbu barbarských podmínek pro obyčejné lidi. Doporučoval bych proto lidem ze střední a východní Evropy odmítnout tento fatální předpis establishmentu Evropské unie, znárodnit banky, zřídit v nich demokratickou kontrolu tak, aby investovaly ve prospěch lidí a pracovních míst, nově nebo opětovně znárodnit velká hospodářská odvětví, ale tentokrát pod kontrolou pracujících tak, aby tato odvětví mohla plánovat hospodářství pro lidi, a nebyla vystavena napospas žralokům, Evropě korporací a finančních institucí, která přivodila lidem z tohoto regionu tuto strašlivou katastrofu. Pane komisaři, můžete se smát, ale já čekám na vaši odpověď.
Aniž bych zapomínala na vlastní odpovědnost členských států, jak řekli moji kolegové poslanci, nové členské státy čelí takovým obecným těžkostem, které se nám zdají být skutečně objektivní. Jednou z těch těžkostí je vynucený postup dvacetiletého přístupového procesu, který způsobil těmto zemím vážné hospodářské problémy a předpokládal u jejich obyvatel skutečnou sociální solidaritu. Dalším problémem je neexistence obranného mechanismu, který nabízí eurozóna, v těchto zemím, což znamenalo, že ve chvíli, kdy je krize zasáhla, byly v mnohem bezbrannějším postavení. Nakonec má v těchto zemích význam poměr malých a středních podniků a lidí, které zaměstnávají, a rozdíl oproti statistice Evropské unie.
Celkově však pevně věřím, že abychom dosáhli hospodářského ozdravění v zemích Evropské unie a v zemích střední a východní Evropy, musíme spojit síly a snažit se o trojí cíl, jímž je zaměstnanost, finanční rovnováha a hospodářský růst. Věřím, že balíček pro malé a střední podniky některé z těchto prvků obsahoval. Za každou cenu bychom měli nějak překonat finanční obtíže malých a středních podniků. K tomu budeme rozhodně potřebovat pomocné mechanismy Evropské centrální banky. Čím je podnik menší, tím se k němu EU obtížněji dostane.
(ET) Pane předsedající, chtěla bych upozornit především na tři pobaltské státy, jejichž situace je pravděpodobně nejvážnější z celého tohoto regionu. Uvedu pár příkladů. Výkon estonského hospodářství se snížil o více než 15 %, zatímco průměr Evropské unie je -4,1 %. V žádné evropské zemi kromě tří pobaltských států nedošlo k většímu propadu hospodářského výkonu než 10 %. Ve všech třech pobaltských státech vzrostla do dnešního dne nezaměstnanost na více než 15 %.
Opravdu doufám, že návrhům Aliance liberálů a demokratů pro Evropu na oživení hospodářství a zlepšení finanční situace bude věnována skutečná pozornost a reakce ze strany Komise. V loňském roce muselo Estonsko trojnásobně snížit rozpočet a omezit výdaje do veřejného sektoru a další škrty ještě zkomplikují již tak tíživou společenskou situaci. Opravdu doufám, že Estonsko vstoupí do eurozóny k 1. lednu 2011, aby vytvořilo prostor pro hospodářský růst a vyřešilo finanční problémy.
(RO) Podle Lisabonské smlouvy je hospodářství Evropské unie sociálně tržním hospodářstvím. Naším hlavním zájmem musí být vytváření nových pracovních míst, snížení nezaměstnanosti a překonání hospodářské krize. Členské státy v jihovýchodní Evropě mají obrovské schodky. Musí podněcovat vytváření nových pracovních míst a zachovat dlouhodobě udržitelnou fiskální politiku. Vzdělávání, zdraví, zemědělství a rozvoj dopravní a energetické infrastruktury je pro tyto členské státy nadále hlavní prioritou. Je důležité, aby zemědělské dotace v těchto členských státech byly stejné jako dotace ve starých členských státech. Pomoc nabízená EU po období pěti let pro platební bilanci může být udělena, pokud se členské státy příjemců zaváží reformovat své systémy daní a odvodů nebo pokud přijmou opatření na podporu svých správních kapacit tak, aby na maximum zvýšily čerpání evropských finančních prostředků. Tyto členské státy potřebují i podporu při modernizaci svého silně znečišťujícího průmyslu s cílem snížit emise, ale zachovat pracovní místa a zajistit hospodářský rozvoj. Jako poslední bod bych chtěla dodat, že si myslím, že podpora pro tyto členské státy vyžaduje, aby politika soudržnosti na období 2014-2020 nadále pomáhala těm evropským regionům, které jsou hospodářsky nejméně rozvinuté.
(PT) Pane předsedající, rád bych začal blahopřáním organizátorům této rozpravy, protože je skutečně velmi důležité, že jednáme o situaci hospodářsky slabších zemí a zemí mimo eurozónu. A to zejména v době, kdy jednáme o strategiích, jak se dostat z krize, a kdy budeme nuceni vzít v potaz různé situace, kterým různé země čelí. V mnoha hospodářstvích východní a střední Evropy je situace obtížná, ale začíná to být těžké i v mnoha ekonomikách v západní části Evropy, které jsou v eurozóně. Moje země, Portugalsko, je toho příkladem. Strategie musí brát v úvahu různé situace, které jsou v každé zemi jiné.
Je možné se vydat několika cestami. Mimořádně důležité je mít pokud možno vhodnou měnovou a rozpočtovou politiku, takovou, kterou stále více určují politická kritéria, jež berou v potaz potřebu likvidity pro společnosti a malé a střední podniky, která nevytváří a nekonzervuje překážky, jež země mimo eurozónu obtížně překonávají, a která vytváří tlak na vnitrostátní vlády, aby realizovaly potřebné krátkodobé a dlouhodobé reformy. Abych to uzavřel, musíme přejít od slov k činům. Soudržnost musí být účinná.
Výsledkem bylo, že Mezinárodní měnový fond nám odložil vyplacení třetí části půjčky ve výši 1,5 miliard EUR. Švýcarská vláda se však rozhodla poskytnout nám nevratnou půjčku ve výši přibližně 120 milionů EUR. Moje země zaznamenala 8% záporný hospodářský růst a míru nezaměstnanosti o dva body pod průměrem Evropské unie. V budoucnosti EU požaduje strategii zaměřenou na to, aby vlády stáhly svou podporu národním hospodářstvím. To však v Rumunsku nebude možné až do roku 2010, neboť nám to neumožňuje dohoda uzavřená s MMF.
(RO) Souhlasím s příslovím, že když se vracíte z ryb a cestou někoho potkáte, neměli byste mu dát ryby, ale měli byste ho naučit ryby chytat. Musíme však vědět, že ho máme chytání ryb učit. Mluvím o těch státech, které v nedávné době vstoupily do EU a stále se musí učit. Nemohou se však učit samy. Musíme jim na to dát také finanční prostředky. Já osobně jsem přesvědčen, že zdravé hospodářství stojí především na středních podnicích. Hospodářské a sociální politiky a politiky územní soudržnosti musí být tedy v první řadě zaměřeny na přidělování prostředků z evropských fondů soudržnosti na tento typ hospodářství. Chtěl bych dodat, že hospodářské a sociální politiky a politiky územní soudržnosti EU byly v nedávné době zanedbávány, pokud jde o definování priorit Evropské unie.
Ale vrátím se k vážnějším věcem, hospodářský pokles v zemích střední Evropy dosáhl drastických rozměrů. Rozdíly mezi těmito zeměmi a bohatými zeměmi západní Evropy se zvětšují. Kromě toho schopnost těchto zemí vytvářet hospodářské a finanční pobídky zůstává na tak nízké úrovni, že je téměř zanedbatelná. Chtěl bych Evropskou komisi upozornit na skutečnost, že v důsledku sociálních nákladů, značného zvýšení nezaměstnanosti a prudkých rozpočtových škrtů se zmenšila i schopnost těchto zemí spolufinancovat projekty kryté z evropských prostředků. Všechny tyto faktory mohou odsoudit země střední Evropy...
(HU) Pane předsedající, chřipka kosí ty, kdo mají slabou konstituci. Proto země střední a východní Evropy potřebují nejen očkování, ale i něco na posílení konstituce. Víte, co mám na mysli. Měla by být podporována změna režimu, nejenom ekonomika, i když ta by měla být samozřejmě podporována také. Důvodem je to, že v mnoha zemích střední a východní Evropy jsou hospodářství, média a politika i dnes stále v rukou těch, kdo po uplynulých 40 let systematicky tento region ruinovaly.
Dovolte mi začít větou, kterou použil pan Verhofstadt. Řekl, že skutečnost, že ve střední a východní Evropě jsou země, které nejsou součástí eurozóny, znamená, že existuje "rideau de fer" (železná opona). Já nesouhlasím, protože některé ze zemí střední a východní Evropy, které ještě nejsou členy eurozóny, jsou v mimořádně obtížné hospodářské situaci, ale jsou zde i jiné, jejichž hospodářská situace již není obtížnější než situace zralejších a vyspělejších ekonomik. Ty vyspělejší ekonomiky jsou členy Evropské unie mnohem déle, dostávají finanční prostředky od Evropské investiční banky a od strukturálních fondů podstatně delší dobu a jsou součástí eurozóny, a mají stejně vážné nebo někdy i vážnější problémy než mnohá hospodářství střední a východní Evropy.
Při vší úctě, problémem není to, jak se kritéria pro vstup do eurozóny vykládají, a o tom jsme v této sněmovně mnohokrát jednali. To není problém. V této sněmovně se ozvala kritika těch, kdo se v danou dobu rozhodli umožnit některým stávajícím členům eurozóny vstup v okamžiku, kdy nebylo příliš jasné, zda byly podmínky splněny. A nyní vidíme, že ekonomiky, které nejsou dobře připraveny vyrovnat se s takovou krizí, jako je tato, velmi trpí, a to jak v eurozóně, tak mimo ni. To je problém, kterým bychom se měli zabývat.
Potřebujeme větší spolupráci? Samozřejmě ano. Potřebujeme posílit evropské nástroje? Samozřejmě ano. Komise žádá Radu a Parlament, aby tak učinily. Parlament také žádá Komisi, aby tak učinila, a já žádám Parlament, aby požádal Radu, aby tak učinila, neboť Rada nepřijala návrh Komise, aby činnost Evropského sociálního fondu v letech 2009 a 2010 byla v těch zemích, které Evropský sociální fond využívají, stoprocentně financována z evropských zdrojů. Byl bych vám velmi vděčný, kdybyste to mohli Radě říci.
Nicméně myslet si, že používáním evropských nástrojů je možné vyhnout se nepříjemným přizpůsobením při vyrovnávání se s následky recese, jako je tato, svědčí o nedostatku povědomí o hloubce recese, kterou prožíváme v eurozóně i mimo ni, ve střední a východní Evropě i v západní Evropě. Recese je tak hluboká, že si můžeme představit, jak například Irsko provedlo tak mimořádně obtížné změny nikoli proto, že to diktuje Mezinárodní měnový fond nebo někdo z Bruselu, ale protože irské orgány to považují za nejlepší způsob, jak co nejdříve přizpůsobit ekonomiku a kráčet kupředu se stejnou energií, jako před krizí.
Sociální důsledky těchto úprav se týkají nás a týkají se mě osobně stejně tak, nebo dokonce více, než se týkají Parlamentu. Mohu vám říci, protože to je věc veřejná, že díky použití nástroje platební bilance Komise zmírnila mnoho úprav navrhovaných vládami zemí, které tyto zdroje využívají. Budeme to tak dělat i nadále. Pokusili jsme se pokud možno i zachovat částky ve vnitrostátních rozpočtech, abychom byli schopni společně financovat evropské fondy, neboť jinak by omezení výdajů na investice, které by bylo třeba použít na společné financování evropských fondů, bylo mělo na tyto země velmi negativní dopady.
Zaprvé, ve světle naší zkušenosti získané z této krize země střední a východní Evropy potřebují mnohem vyrovnanější růstový model. Nemohou být závislé pouze a výhradně na finančních prostředcích ze zahraničních investic. Mnoho z vás hovořilo o malých a středních podnicích a já s vámi souhlasím. Nemohou být závislé pouze a výhradně, nebo téměř výhradně, na zahraničních bankách, neboť má-li být sledována činnost finančního systému, je velmi obtížné mít orgány dohledu a finanční politiku, které slouží zájmům každé země, pokud prakticky žádná banka není z dané země a strategická rozhodnutí přijímá v závislosti na zájmech své země původu. Řekl-li jsem toto, je třeba říci, že zahraniční banky v těchto zemích se chovají mimořádně dobře, jak jsem již uvedl.
A konečně, důsledky krize jsou citelnější, pokud jde o sociální oblast, v zemích, které nemají dostatečný systém sociálního zabezpečení nebo sociální stát. Tak je tomu částečně proto, že nemají dostatečnou úroveň růstu, příjmu nebo bohatství, ale částečně také proto, a to je třeba říci, že v průběhu let předcházejících krizi měly některé z těchto zemí daňovou politiku řídící se heslem "méně je více", a když je potřeba peněz na financování veřejných kroků, žádné nejsou, protože není žádný příjem. O tom je do budoucna také třeba uvažovat.
V době, kdy celosvětová hospodářská krize nadále svírá Evropu, cítí státy střední a východní Evropy její dopady silněji v důsledku nestejného hospodářského rozvoje ve starých členských státech a ve státech, které se připojily v průběhu posledních přístupových kol. Hospodářská krize umocňuje nerovnost, vytváří další tlak na vlády v těchto zemích, které se musí vyrovnat s tvrdými makroekonomickými podmínkami, se sociální odezvou krize, a musí vyřešit i problémy vyplývající ze zranitelnosti finančního systému a udržitelnost veřejného zdravotnictví a systému sociálního zabezpečení. Vezmeme-li v úvahu tyto překážky pro hospodářské a sociální politiky, doufám, že Komise přijme integrovaný plán zaměřený na konkrétní problémy v tomto regionu. Musí to být plán, který podporuje snahy těchto států o zachování hospodářské a sociální rovnováhy. Země střední a východní Evropy si vzaly půjčky poskytnuté MMF, Světovou bankou a Evropskou unií ve snaze překonat domácí problémy. Tyto finanční zdroje však nejsou poskytovány v míře potřebné k podpoře opatření přijatých těmito vládami. Z tohoto důvodu vyzývám k rychlejšímu zpřístupnění těchto zdrojů a k přijetí plánu na podporu hospodářství v tomto regionu.
písemně. - (RO) Rumunsko a Bulharsko pociťují plný dopad celosvětové hospodářské recese, která postihla oba tyto zatím poslední členy Evropské unie, v souvislosti s nerovností vzhledem k rozvinutým ekonomikám ostatních členských států. Poslední průzkum Eurobarometru zdůrazňuje, že obyvatelstvo obou zemí tvrdí, že jim cesta hospodářského rozvoje jejich zemí dělá velké starosti, a stejně tak způsob, jakým krize postihuje každého občana osobně. Navíc se bez ohledu na závěry průzkumu Eurobarometru dopad krize uprostřed zimy jen zhorší. Vnitrostátní vlády mají povinnost přijmout ta nejlepší opatření, která jim umožní překonat zimu bez nějakých drastických sociálních důsledků. Mezinárodní měnový fond a Evropská komise jsou zapojeny do pomoci Rumunsku a Bulharsku, a to jak finančně, tak formou poskytování poradenství a nastavení některých makroekonomických ukazatelů. Větší zapojení Evropské komise do stabilizace hospodářství v Rumunsku a v Bulharsku bude mít blahodárný dopad na celou Evropskou unii, která si v tuto chvíli nemůže dovolit žádnou velkou nerovnováhu. Všechny členské státy Evropské unie jsou postiženy různými aspekty krize. Je však zřejmé, že nové členské státy procházejí obtížnějším obdobím, než dobře vyladěné ekonomiky starých členských států. Jednou ze základních hodnot Evropské unie je solidarita a hospodářská recese je vhodným okamžikem, kdy to ukázat.
písemně. - (HU) Začátkem roku jsme byli rádi, když jsme viděli, že více než 3 miliardy EUR byly vyčleněny na zlepšení v oblasti energetiky jako součást balíčku hospodářských stimulů zaváděných v té době. Evropská komise správně uznala, že podpora byla nutná jak pro tvorbu alternativních zásobovacích tras, tak pro vzájemné propojení energetických sítí. Naše potěšení se však mísí s určitým stupněm rozčarování. Podíváme-li se na konkrétní objem podpory, vidíme, že podpůrný balíček zanedbává střední a východní Evropu, tedy právě ten region, který je nejzranitelnější, co se týče dodávek energií. Propojení plynovodů mezi Francií a Belgií má větší podporu než vzájemné propojení střední a východní Evropy. Zatímco vzájemné propojení Francie a Belgie bude již sedmé a připojí se k šesti stávajícím, v nových členských státech tento druh infrastruktury velmi často chybí. Navíc jsme také nešťastní z toho, že z podpůrného balíčku byla úplně vynechána zlepšení energetické účinnosti. Tohle by však byla přesně ta oblast, kde by hlavní cíl balíčku, tedy tvorba pracovních míst, byl dosažitelný nejsnáze. V důsledku zmíněných nedostatků máme za to, že dvě věci jsou vrcholně důležité. Zaprvé, budoucí plány podpory se musí zaměřit na ty regiony, kde mají investice největší přidanou hodnotu. Zadruhé, nelze zapomínat na energetickou účinnost, o níž se v kruzích EU často hovoří, při rozpočtových rozhodnutích přijímaných v budoucnu, zejména pokud víme, že účinnější využívání energie může již v krátké době přinést velmi působivé výsledky.
písemně. - Gratuluji Komisi k úsilí, které vyvinula na pomoc evropským ekonomikám. Vědomí, že EU činí opatření ve prospěch těch, kdo to potřebují, potvrzuje a utvrzuje to, že z téhle krize vyjdeme všichni silnější než dříve. Chtěl bych zdůraznit význam odstranění všech stávajících překážek hospodářství, obchodu a volného pohybu na trhu práce. V krátkodobém výhledu musí být hlavním cílem dokončení integrace evropského jednotného trhu. Jen to nám pomůže účinně vzdorovat všem budoucím krizím. Jedním z nejsilnějších lákadel EU je být součástí eurozóny. Euro přináší významný podnět pro investice a hospodářský růst a omezuje zranitelnost. Skutečně doufám, že moje země, Estonsko, úspěšně splní kritéria nezbytná ke vstupu do eurozóny. Estonsko má jeden z nejnižších zahraničních dluhů v Evropě a podařilo se mu vytvořit během hospodářského růstu dostatek rezerv, aby nyní mohlo čelit krizi vlastními prostředky. Dále jsem přesvědčen, že stávající prostředky z evropských fondů a perspektiva vstupu do eurozóny nám brzy umožní snížit v příštím roce účinně nezaměstnanost.
písemně. - (PL) Dámy a pánové, více než jeden rok po největším šoku pro americkou společnost od 11. září, vyhlášení úpadku banky Lehman Brothers, jsme o další zkušenost chytřejší. To, co se stalo za posledních 12 měsíců, je jasným důkazem chybných předpokladů neoliberálních politik a stejně jako v případě 11. září nás to přesvědčilo, abychom se na svět dívali jinak. Hospodářská krize zasáhla v podstatě celý svět, ale pro mě je nejdůležitější, že zasáhla miliony Evropanů. Zpráva zveřejněná před několika dny Světovou bankou nenechává nikoho na pochybách, že členské státy EU ve východní Evropě potřebují pomoc, a to nejen v oblasti svých vnitřních záležitostí. Může-li tato krize uvrhnout 11 milionů obyvatel východní Evropy a střední Asie do chudoby a dalších 23 milionů by mělo následovat v roce 2010, nemůžeme v žádném případě propadat sebeuspokojení. Finanční podpora je zásadní, ale stejně tak důležitá je duševní podpora, tedy zavedení vhodných sociálních programů pro země, které pociťují dopady krize nejvíce. Během předchozích krizí se rodiny mohly zachránit emigrací nebo tím, že lidé měli několik zaměstnání. Dnešní krize má celosvětový rozměr, takže toto řešení je nemožné. Nechceme-li vidět vice důsledků událostí uplynulého roku, měli bychom výrazně zmobilizovat více evropských finančních prostředků a naším cílem by měla být podpora zaměstnanosti a posílení mezinárodní spolupráce. Všechny tyto kroky by se měly soustředit na jedinou věc - sociální politiku.
písemně. - (PL) Země střední a východní Evropy pociťují dopady hospodářské krize mimořádně silně. Snižující se ekonomické ukazatele byly v loňském roce realitou v mnoha zemích, nejen v našem regionu. Je však třeba zdůraznit, že různé země se s krizí vypořádaly s různým úspěchem. V čele zemí v tomto regionu s příznivými výsledky jasně stojí Polsko. Jak v rozpravě připustil pan Almunia, Polsko je jedinou zemí, která se vyhnula recesi a udržela si pozitivní dynamiku růstu po celou dobu krize. Navzdory tomu, že hospodářská situace v regionu se pomalu stabilizuje, je dobré se zamyslet, jaká opatření je třeba přijmout pro obnovu hospodářského růstu a vyhnout se tak podobným zmatkům v budoucnu. Vlády dotčených zemí by měly rychle přijmout rozhodné strategie, jak se dostat z krize. Musí na jedné straně vyvážit rozpočtové výdaje, aktivně bojovat proti nezaměstnanosti a sociálnímu vyloučení a vytvářet podmínky pro rozvoj podnikání a na druhé straně vytvářet podmínky pro zvyšování poptávky. Stejně jako opatření na vnitrostátní úrovni je důležitá vnější pomoc. Evropské a mezinárodní finanční instituce by měly zřídit zvláštní úvěrové linie pro malé a střední podniky a na podporu infrastrukturních projektů. Tato opatření by zajisté přinesla nárůst zaměstnanosti a zlepšení sociální situace. V dlouhodobém výhledu se nejlepším řešením zdá být vstup do eurozóny a vytváření podmínek pro vyvážený a stabilní růst.
V minulém roce probíhal boj proti krizi zejména na úrovni členských států za použití nástrojů členských států. Členské státy EU zvažovaly kroky zejména na vnitrostátní úrovni, nikoli na úrovni EU, pokud šlo o hospodářskou obnovu, s cílem poskytnout pomoc společnostem a zachovat pracovní místa. V některých případech neexistovala ani minimální očekávaná úroveň koordinace, shody a spolupráce. Staré členské státy se svými silnými ekonomikami a větším manévrovacím prostorem, pokud jde o rozpočet, připravily balíčky, které byly v první řadě zaměřeny na jejich domácí trhy, a v mnoha případech byly použity i ochranářské nástroje, které narušují hospodářskou soutěž. Zářným příkladem byla podpora poskytnutá francouzským prezidentem Nicolasem Sarkozym společnosti Peugeot, jejíž podmínkou bylo zachování pracovních míst ve Francii, zatímco nadbytečná pracovní místa měla být nalezena v nejlepší pobočce společnosti ve Slovinsku.
S podobnou diskriminací se lze setkat ve spojitosti s finančním sektorem ve střední Evropě a v Pobaltí, jelikož západní mateřské společnosti ještě i dnes převádějí zisky vytvořené ve svých pobočkách působících v tomto regionu. Úvěrová krize má těžký dopad zejména na malé a střední podniky, které poskytují většinu pracovních míst, a bere práci velkému množství zaměstnanců v důsledku uzavírání exportních trhů a omezování možností rozvoje. To znamená, že hospodářská krize se nevyhnutelně mění na krizi zaměstnanosti a krizi sociální. Z tohoto důvodu žádám opětovně vlády EU 15, aby udělaly, co je v jejich silách, zablokovaly ochranářská opatření a zaujaly postoj proti chování domácích bank, které narušuje zásady vnitřního trhu.
Celosvětová hospodářská krize má na různé členské státy Evropské unie různý vliv. Nové členské státy ve střední a východní Evropě se ukázaly být nejzranitelnější. Reálná situace ukázala, že členské státy nemají stejný přístup k nástrojům, jež jsou součástí plánu evropské hospodářské obnovy. Zaznamenali jsme rovněž, že členské státy v eurozóně jsou před krizí nejlépe chráněny. Ne náhodou byly důsledky krize hůře pociťovány v těch zemích, které nemají nástroje obnovy a nejsou členy eurozóny. Vstup Lisabonské smlouvy v platnost znamenal konec období institucionální reformy Evropské unie.
Nyní je potřeba společného úsilí na posílení soudržnosti Evropské unie. To je životně důležitá podmínka, aby EU vyšla z krize revitalizovaná, jako rozhodující světový hráč. Dopady sociální krize a krize zaměstnanosti budeme pociťovat hlavně v roce 2010. Jejich hlavní obětí budou určitě nové členské státy. Potřebujeme plán hospodářské obnovy, který by byl skutečně stejně dostupný všem členským státům. Navíc podmínky pro přistoupení k eurozóně musí být pružnější. Tato jasná opatření přispějí k vytvoření silné Evropy, z níž vytvoří společenství půl miliardy občanů, kteří vyznávají stejné hodnoty a jsou vedeni stejnými myšlenkami.
Je důležité, abychom si uvědomovali, že nařízení o hygieně prošla změnou paradigmatu. Posílili jsme vnitřní trh, zlepšili bezpečnost potravin a zvýšili odpovědnost výrobců a dodavatelů potravin. Je to podstatná změna, a proto jsme samozřejmě zaznamenali i několik problémů, zvláště v souvislosti udělováním licencí malým a středním podnikům. Některá řeznictví ukončila činnost. Tuto situaci bychom měli ještě jednou prověřit, protože k ní dochází kvůli tomu, že velice často není využívána pružnost, kterou nařízení předpokládají, a protože neprobíhá výměna informací mezi místními orgány dohledu a Evropským potravinovým a veterinárním úřadem, což považuji za velice špatné.
Jestliže Komise nyní rozhodne, že nechce provádět žádné změny, musím vznést námitku. Domnívám se, že je nezbytné, abychom se zabývali - i když jsou to jen kosmetické změny - zejména těmito záležitostmi: Měli bychom si uvědomit, že poskytování informací v řetězci dodavatelů potravin je vykládáno příliš přísně, a je zde třeba provést změnu. Měli bychom uvažovat o tom, zda by nebyly vhodné jiné metody kontroly masa. Zejména bychom již neměli akreditovat laboratoře zkoumající výskyt svalovce, jak je popsáno v nařízení (ES) č. 882. Potřebujeme spolehlivé plánování pro oblasti, v nichž se nařízení uplatňují. Právě proto jsem proti zamýšlenému nařízení. Měli bychom předložit krátký a stručný návrh změn, abychom se do roku 2013 nezabývali schvalováním přechodných pravidel.
Abych byl konkrétní - za prvé si uvědomuji, že je zde problém s opětovným schvalováním u zařízení s malou kapacitou. Řešením těchto problémů může být přijetí ustanovení o pružnosti v rámci nařízení na vnitrostátní úrovni. K obtížím došlo v určitých členských státech, které tento přístup nezvolily. Potravinový a veterinární úřad v současné době podniká návštěvy konkrétních míst za účelem nalezení nejlepšího způsobu využívání této pružnosti u jatek s malou kapacitou, který by bylo možné dále rozšířit. Vzhledem k tomu, že členské státy mají rozhodnout o udělení či zamítnutí povolení do konce letošního roku, nemohu v této fázi říci, kolika malým a středním podnikům bylo povolení zamítnuto.
Konzultace Komise ukazuje, že byl učiněn velký pokrok a obecně že je uplatňování nařízení účinné. Obavy, že by mohly malé a tradiční podniky kvůli příliš přísným nařízením zkrachovat, se ve většině případů nenaplnily, protože byly pro malé společnosti zavedeny výjimky. Konzultace však také jasně ukazuje, že v mnoha případech jsou s uplatňováním pravidel problémy. Potvrzují to informace, které jsem dostala od společností a orgánů dohledu v regionu, z něhož pocházím.
Vzhledem k tomu, že byl regionálním orgánům ponechán velký prostor k vlastnímu rozhodování, mohou v jednotlivých případech vyhovět potřebám menších a tradičních řeznictví. To je rozhodně dobré, protože to je jediný způsob, jakým můžeme zajistit, že nebudou drcena nadměrnou byrokracií menší řeznictví, jež nabízejí širokou škálu výrobků a současně musí dodržet požadavky na čerstvost a jakost. Tato pružnost však má své meze tam, kde jsou výjimky a nařízení v jejím důsledku vykládána různě podle libovůle orgánů dohledu.
Důvodem, proč byla původní zpráva o zkušenostech s nařízeními naplánována pouhé tři roky po jejich vstupu v platnost, byl jejich inovativní charakter. Členské státy a dodavatelé potravin i výrobci byli celkově s nařízeními spokojeni a podávají zprávy o tom, že s jejich uplatňováním dobře pokročili. Podle názoru členských států i soukromých zájmových skupin nemají společnosti ani orgány žádné větší obtíže. Shodují se na tom, že nařízení potřebují nějaké úpravy, ale že zásadní přezkum není nutný. Již stávající nařízení se vypořádávají s výzvou, aby spotřebitelé dostávali co nejvyšší možnou kvalitu a bezpečnost, pokud jde o hygienu výrobků, a aby se pružně reagovalo na potřeby společností, zejména velmi malých podniků.
Podle přísloví, že "když se přestanete zlepšovat, přestanete být dobří", bude třeba prošetřit problémy, které se objevily v průběhu vypracovávání této zprávy - jak se zmínil již pan Schnellhardt -, aby byly zjištěny jejich příčiny a aby byla v případě potřeby nalezena řešení. Také je samozřejmě nezbytné provádění "hygienického balíčku" nadále bedlivě sledovat, protože pro některé členské státy bylo na vyvážené a podrobné hodnocení příliš brzy. Teprve až budeme mít před sebou komplexní hodnocení, měli bychom rozhodnout, zda by měly být provedeny v nařízeních o hygieně potravin nějaké změny, a pokud ano, jaké.
Proto se domnívám, že má smysl zdůraznit, že v příštích šesti měsících budeme mít španělské předsednictví a že odhodlání španělské vlády a španělské společnosti bojovat proti všem druhům terorismu je natolik důsledné a houževnaté, že určitě bude příležitost začlenit tuto harmonizaci, tento rámcový program ochrany práv obětí terorismu, do akčního plánu. Protože je to plán na více let, tedy pro více předsednictví, bude mít španělská vláda povinnost jej vypracovat a následně jej bude muset podpořit belgické a maďarské předsednictví, stanovit právní předpisy a provést cíle Stockholmského programu.
Paní předsedající, chtěla bych říci, že tato iniciativa odpovídá pozměňovacímu návrhu, který jsme - Výbor pro práva žen a rovnost pohlaví a já - předložili ke Stockholmskému programu, protože toto téma do něj nebylo zahrnuto. Oběti všech druhů terorismu to potřebovali, a co více, žádají nás o to. Od obětí, s kterými jsem v posledních letech pracovala, jsem se naučila hodně o důstojnosti, smyslu pro obecné blaho a o utrpení. Jejich svědectví mě vedou k tomu, abych hájila evropskou normu pro péči o oběti terorismu z hmotného, citového i právního hlediska.
V Evropě docházelo k vraždám ve jménu náboženství, marxismu, soukromého vlastnictví, environmentalismu i nezávislosti regionu nebo jednotky státu, jejíž je součástí. Do teroristických akcí byly zapleteny dokonce i vlády. Toto však není otázka zásad. Zabíjejí totalisté a fanatici, zabíjí překroucení základních lidských hodnot. Toto jsou věci, které vedou k násilí, nikoli svobodná výměna demokratických myšlenek. Tento projev věnuji všem obětem terorismu.
(ES) Paní předsedající, pane Barrote, není náhodou, že hovořila celá řada španělských poslanců Evropského parlamentu. V Baskicku prožívaly oběti nejen utrpení způsobené teroristickým útokem, ale často trpěly také neúctou nebo mlčením po události. Proto se zformovalo hnutí usilující o uznání obětí, což podle mého názoru vyžaduje politiku pro oběti terorismu. Dovolte mi připojit k tomu, co řekli všichni moji kolegové ve prospěch charty nebo společného přístupu k této politice, velmi krátký přehled deseti hledisek, jež považuji v tomto ohledu za velice klíčová.
(IT) Paní předsedající, dámy a pánové, rád bych vyjádřil svou podporu návrhu paní Jiménez-Becerrilové Barriové na Evropskou chartu práv rodin, které jsou oběťmi terorismu, a chtěl bych zdůraznit, že je to mimořádná příležitost, aby Evropa vyslala jednoznačný vzkaz o terorismu, přičemž nesmíme zapomínat, že to, že tento vzkaz nebyl vyslán, způsobilo v roce 2005 selhání Barcelonského procesu, kdy se hlavám států a předsedům vlád evropsko-středomořských zemí nepodařilo dosáhnout dohody. Také bych chtěl zdůraznit, že máme dnes výjimečnou příležitost obnovit dialog o novém vztahu se zeměmi na opačné straně Středozemního moře, počínaje jasným prohlášením o koncepci, jež je klíčová pro lidstvo a naši civilizaci, a sice o nedotknutelnosti života.
Chtěla bych se připojit k poznámkám pana Jáureguiho Atonda. Na jedné straně je rozhodně třeba mít chartu obětí a podporovat oběti terorismu. Současně však potřebujeme doprovodná opatření, která změní prostředí, v němž se vyskytuje násilí, jež k terorismu vede. Podle mého názoru musíme začít s výchovou a poskytováním informací. Kromě toho musí tato sněmovna jednoznačně odmítnout hrubnutí řeči. Neustále vyzýváme k toleranci v mnoha oblastech. V jedné oblasti však nesmíme projevit žádnou toleranci - a to pokud jde o násilí.
Na základě této studie budeme zkoumat, jak lze veškerá opatření harmonizovat a spojit, aby se situace obětí terorismu v Evropě zlepšila. Bude to cílem akčního plánu a není pochyb, že zohledníme to, co bylo v této rozpravě k problému ochrany obětí řečeno, zejména to, že je třeba se především pokusit informovat lidi o tragedii a utrpení obětí, o nichž se často mlčí, pokud se jimi přímo nepohrdá.
otázce k ústnímu zodpovězení, kterou pokládají Komisi (B7-0239/2009) Antonio Cancian, Mario Mauro, Fiorello Provera, Elisabetta Gardini, Salvatore Iacolino, Crescenzio Rivellini, Sergio Paolo Frances Silvestris, Aldo Patriciello, Paolo Bartolozzi, Cristiana Muscardini, Mara Bizzotto, Barbara Matera, Lara Comi, Antonello Antinoro, Lorenzo Fontana, Roberta Angelilli, Amalia Sartori, Iva Zanicchi, Licia Ronzulli, Giovanni Collino, Marco Scurria, Giancarlo Scotta', Potito Salatto, Pablo Arias Echeverría, Raffaele Baldassarre, Pilar Ayuso, Luis de Grandes Pascual, Pilar del Castillo Vera, Santiago Fisas Ayxela, Carmen Fraga Estévez, Salvador Garriga Polledo, Cristina Gutiérrez-Cortines, Esther Herranz García, Carlos José Iturgaiz Angulo, Veronica Lope Fontagné, Antonio López-Istúriz White, Gabriel Mato Adrover, Jaime Mayor Oreja, Pablo Zalba Bidegain, Salvatore Tatarella, Magdi Cristiano Allam, Mirosław Piotrowski a Konrad Szymański, o umísťování náboženských a kulturních symbolů na veřejná místa.
Začnu všeobecnou poznámkou: zjevně nikdo - zabývejme se nejprve podstatou tohoto rozhodnutí - by nemohl považovat odstranění někoho či něčeho, co zde již bylo, za projev demokracie a svobody, za nějž to bylo prohlášeno, ale spíše by to mohl považovat za policejní a antidemokratický zásah. Jestliže na zdi ve školní třídě visí krucifix a je stržen, tak ta zeď potom není sekulární, nýbrž prázdná, a toto prázdno má sloužit jako symbol vyznání, jako akt negativní výchovy, což je ta nehorší, jakou si lze představit, a můžeme ji považovat za jednu z mnoha známek kulturní a duchovní sebevraždy západu.
Rozhodnutí štrasburského soudu předpokládá koncepci náboženské svobody, která by - dovedeno do logických důsledků - šla tak daleko, že by si zajistila převahu nad každým občanem, který musí žít v prostředí, které se drží přesvědčení soudu. Nemyslím si, že toto je náboženská svoboda: toto zkresluje skutečný smysl náboženské svobody; zabýváme se negativním právem, či spíše právem nemít povinnost provádět náboženské praktiky. Když hovoříme o náboženské svobodě, nesmí docházet k nedorozuměním: nehovoříme o něčem, co by bylo jakkoli vágní.
Zabýváme se zde něčím naprosto jiným: umisťování krucifixu není v naší kultuře jen záležitostí víry, ale je to něco mnohem důležitějšího, něco, co má univerzální hodnotu. Symbol kříže, symbolika kříže předává poselství, které je univerzální; nadto poselství míru a bratrství, jak nás učil velký metafyzik René Guénon, abych uvedl aspoň jedno jméno. Z tradičního pohledu těchto velkých učenců tradiční kultury je tato hodnota nanejvýš zřejmá, a ovšem současně je právě tak jasné, že toto rozhodnutí je vyjádřením antitradicionalistických názorů, které každého vybízejí, aby smýšlel stejným způsobem. To je cosi, co jde proti skutečnému duchu Evropské unie, to je cosi udivujícího.
Paní předsedající, pane komisaři, dámy a pánové, Evropský soud pro lidská práva dne 3. listopadu 2009 souhlasil s žádostí italsko-finské občany, která si přála odstranit ze školních tříd krucifixy. K podobným příhodám došlo v minulosti ve Španělsku, Německu, Francii i v Itálii, kde státní rada roku 1988 uvedla, že krucifix není jen křesťanský symbol, ale že má také hodnotu, jež s konkrétním náboženstvím nesouvisí. Italská státní rada své stanovisko vyjádřila znova roku 2006 a dodala, že zásada sekulárního státu nemůže přehlížet kulturní identitu občanů a jejich civilizace.
Musím se držet řady právních předpisů. Komise má velký závazek vůči svobodě myšlení, svědomí a náboženského vyznání, jak stanoví článek 9 Evropské úmluvy o lidských právech a článek 10 Listiny základních práv Evropské unie. Nicméně faktem je, že Komise může jednat jedině v souvislosti s uplatňováním právních předpisů EU. Skutečnost je taková, že v Evropské unii jsou vnitrostátní zákony o náboženských symbolech ve veřejných budovách součástí vnitrostátních právních řádů členských států.
Zásadu subsidiarity je třeba uplatňovat v souvislosti s Unií. Zásada subsidiarity se neuplatňuje na provádění rozsudků Evropského soudu pro lidská práva, mezinárodního soudu pověřeného prosazováním Evropské úmluvy o lidských právech. Odpovědnost za provádění rozsudků Evropského soudu pro lidská práva má Rada Evropy. Rovněž je faktem, že provádění rozsudků Evropského soudu pro lidská práva je závazné pro všechny státy, které jsou smluvní stranou Evropské úmluvy o lidských právech, a Itálie má jako každá strana zapojená do tohoto případu podle článku 43 této úmluvy právo požádat do tří měsíců od vynesení rozsudku o předání řízení velkému senátu. Podle informací, jež máme - jsou to informace, které jsme četli v tisku -, italský stát využívá svého práva se na velký senát obrátit.
Právě proto vysvětlím svůj názor pomocí paradoxu: co by se stalo, kdybychom uplatnili rozsudek Evropského soudu pro lidská práva, resp. kdybychom uplatnili odůvodnění, které nám ukládá z důvodu veřejného zájmu odstranit krucifixy z italských školních tříd, zároveň na případy veškerých míst, kde jsou zobrazeny kříže? Co by se stalo s touto vlajkou, vlajkou Švédska, a co by se stalo s touto vlajkou, vlajkou Finska, a s vlajkou slovenské republiky, s vlajkou Malty a s vlajkou Dánska, s vlajkou Řecka a s vlajkou Spojeného království, na níž jsou hned tři kříže?
jménem skupiny ALDE. - Paní předsedající, poněkud zavádějící název dnešní rozpravy obsahuje slovo "subsidiarita". Subsidiarita, jak ji chápu, znamená činit rozhodnutí na úrovni nejbližší občanům - a tato úroveň je občan, jednotlivý občan. Vy ve svých usneseních tvrdíte, že práva národního státu stojí nad právy jednotlivých občanů. Práce naší sněmovny je chránit práva občanů, nikoli práva států.
Za druhé se domnívám - a toto již řekl pan López -, že politikové nemají právo zasahovat do soudních rozhodnutí. Nechme soudce konat jejich práci. Můžeme zaujímat stanovisko - rozhodnutí se nám může líbit nebo nelíbit -, ale neměli bychom zasahovat do jejich práce. Moje skupina, skupina ALDE - evropští liberálové - chrání Evropu, která je pro všechny občany. Skupina ALDE věří v rozmanitou Evropu, v níž má každý právo na vlastní svědomí, vlastní náboženské vyznání a má i svobodu nemít žádné náboženské vyznání.
Paní předsedající, s ohledem na historickou skutečnost, že zakládající otcové Evropské unie byli křesťanští demokraté - Konrad Adenauer, Alcide De Gasperi, Robert Schuman a Jean Monnet, kteří založili to, co je vybudováno na křesťanských hodnotách a symbolech -, vám připomenu, že vlajka, kterou Evropská unie přijala, na níž je kruh dvanácti zlatých hvězd na modrém pozadí a která visí za vámi, paní předsedající, odkazuje na dvanáct hvězd nad hlavou svaté Panny Marie - zjevení svatého Jana, kapitola 12.
Po více než půl století stojí za to se zeptat, zda je filozofie otců zakladatelů stále relevantní. V souvislosti se skandálním rozsudkem Evropského soudu pro lidská práva, který nařídil odstranit kříže z italských škol, by mělo být důrazně řečeno, že žádná skupina soudců jmenovaných politiky, dokonce ani Radou Evropy, nemůže nařídit odstranění kříže, který má univerzální i náboženský význam. Tento rozsudek pošlapává svobodu náboženského vyznání a kulturní dědictví Evropy.
Vztah mezi církví a státem byl v Evropě vždy předmětem sporů a vedl ke krvavým konfliktům. Je dobré a náležité, že se Evropská unie postarala o oddělení státu od církve. To je správná věc. Nicméně máme v Evropě širokou škálu různých modelů. Francie je zjevně nenáboženský stát, zatímco ve Velké Británii je hlavou státu královna, která je současně i hlavou církve. Máme odlišné modely podle toho, jak se vztah mezi církví a státem vyvíjel. Proto se domnívám, že je správné, že v této oblasti požadujeme subsidiaritu a že každá země může jít svou vlastní cestou.
Dokonce bych chtěl jít ještě o kus dále. Nechci hovořit o subsidiaritě, ale o základní skutečnosti, že evropské hodnoty solidarity, subsidiarity a svobody jsou podle mého názoru nemyslitelné bez základů, jež mají v křesťanství a v židovsko-křesťanském pojetí náboženství. Proč tyto hodnoty nenacházíme v Číně ani v Přední Asii? Je to proto, že vycházejí z naší kultury a z našich náboženství. O tomto můžeme mluvit, aniž bychom kohokoli nutili přijmout tutéž víru. Jsme hrdi na naši náboženskou svobodu.
Je to svoboda náboženského vyznání v tomto smyslu, která mi umožňuje, abych se rozhodl být ateistou. Je to přijatelné a legitimní a za toto jsme bojovali. Nicméně existuje také právo na víru. V mém regionu, kde žije více než milion lidí, jde přes 80 % katolíků. Tak jako ateisté žádají ostatní, aby k nim byli tolerantní, tak žádají katolíci, kteří tvoří více než 80 % obyvatelstva, nevěřící, aby byli tolerantní k jejich víře. Chtějí mít možnost projevovat svou víru na veřejnosti, chtějí ji reprezentovat a chtějí, aby menšina v této většinové společnosti akceptovala křesťanské symboly. I toto je v rámci náboženské svobody legitimní.
Rozhodnutí je jednoduché, jasné a všeobecně srozumitelné. Proto vzbudilo mezi duchovenstvem a pravicovými politiky tolik vzteku a agrese. Předstírají, že nerozumí, a požadují, aby Komise podala vysvětlení a Parlament zaujal oficiální postoj. To je nezákonné. Orgány EU nemají pravomoci k posuzování tohoto ani žádného jiného rozsudku. Nezapomínejme, že máme tripartitní rozdělení moci a že soud je orgánem Rady Evropy, nikoli Evropské unie.
Jestliže mají tazatelé takové pochybnosti, odpovím jim: rozsudek ohledně křížů neporušuje zásadu subsidiarity. Právě naopak napomáhá dodržovat zákon těm evropským státům, které zapomněly, že mají ve své ústavě ustanovení, jež hovoří ne-li o oddělení církve a státu, tak alespoň o neutrálním světovém názoru. Rozsudek soudu pomáhá vnitrostátním orgánům a soudům podléhajícím církvi, aby prováděly základní práva občanů, jež jsou porušována v důsledku klerikalizace společenského života. Občané církevních států nemohou hájit svá práva před vnitrostátními soudy. Je dobře, že se mohou obrátit na Soud pro lidská práva a domoci se spravedlnosti.
Nedochází k zasahování do vztahů mezi církví a státem, jde jen o obranu občanů, jejichž práva jsou porušována. I v mé zemi, Polsku, omezuje postupující klerikalizace základní práva jeho občanů. Neumím si představit, že by Evropský parlament a Komise bránili mým polským spoluobčanům, aby se před štrasburským soudem domohli svých práv. Kritické stanovisko Komise a Parlamentu k tomuto rozsudku by bylo neoprávněným zásahem a kromě toho by nás zesměšnilo. Před tím vás musím varovat.
Otázka se také právem zabývá vztahem mezi subsidiaritou a lidskými právy a já konstatuji, že s výjimkou určitých zásadních zásad, jež musí být dodržovány všeobecně a nezvratně, lze lidská práva vykládat různým způsobem a že dokonce mohou být mezi sebou navzájem v rozporu. Proč by měla být státu odpírána možnost tyto konflikty řešit svými zákony a vykládat a provádět lidská práva v souladu s etickými stanovisky jeho občanů? Proto jde v této záležitosti o více než o otázku krucifixů.
Proto se musíme zamýšlet nad tímto novým, jiným směrem, jímž se nyní ubírá Soud pro lidská práva. Bylo by vážné, kdyby se nadnárodní výkonná moc, zvláště je-li vykonávána omezeným počtem osob a není demokratickým vyjádřením všeobecné vůle, stala represivní a ponižující, necitlivá ke smýšlení a cítění občanů, a v důsledku tedy byla v rozporu se svobodou. Proto doufám, že usnesení navržené skupinou Evropské lidové strany (Křesťanských demokratů) bude přijato díky hlasům mnoha poslanců.
Základní práva Evropské unie jsou dnes zaručena v Listině základních práv a v Evropské úmluvě o ochraně lidských práv a základních svobod, ale především vyplývají z ústavních tradic společných všem členských státům, jež se vyvíjely po celá staletí. Proto se domnívám, že Evropská unie má zcela ctít národní historii, kulturu a tradice, a tedy rázně odmítnout trestání členských států, které si hájí své právo na vlastní specifickou úpravu a povahu, včetně křesťanského dědictví a křesťanských symbolů. Na závěr jen podotknu, že ustanovení listiny ani evropské úmluvy nerozšiřují pravomoci Unie.
(EL) Paní předsedající, také já se domnívám, že se soud mýlí, jestliže považuje přítomnost krucifixu ve školních třídách za totéž co nerespektování náboženského vyznání jiných osob. Záležitost, o níž dnes diskutujeme, je spíše sociální než právní. Samozřejmě se musíme řídit zásadou subsidiarity. Přítomnost náboženských symbolů není projevem náboženské diskriminace ani nucení. Je důsledkem tradice a historie každé země a často i její ústavy, jako je tomu v případě mé země, Řecka.
V Evropském parlamentu máme 23 úředních jazyků, které dokazují, že nespojuje-li Evropu křesťanství, pak ji nespojuje nic. Ráda bych se pana Barrota zeptala: proč se poté, co občanské referendum ve Švýcarsku řeklo "ne" minaretům, Evropská komise, Evropská unie, OSN, Arabská liga a Organizace islámské konference spojily, aby výsledek referenda odsoudily - ačkoli Švýcarsko není členem Evropské unie -, ale dnes zaujímáte neutrální stanovisko k otázce, jež se týká našich kořenů, naší identity a naší duše?
(HU) Dovolte mi, abych k této diskusi krátce přispěl jakožto protestantský duchovní, jehož tradice považuje za nejdůležitější symbol osmicípou hvězdu, nikoli kříž. Pocházím z volebního obvodu, kde je 99 % voličů katolického vyznání. Mé čtyři děti chodí do školy s katolickými dětmi. Kříž nám nevadí. Rád bych zde rozlišoval - z technického hlediska, pokud smím - mezi krucifixem a křížem. Musíme si uvědomovat, i když mně osobně to nevadí, že některým lidem kříž či krucifix vadí, protože jim připomíná inkvizici.
Cítím, že je to přiměřené v těch zemích, kde tento zvyk s krucifixy vznikl kvůli katolické tradici vyvěšovat ve školách kříž, zvláště v náboženských školách. Parlament by však neměl diskutovat o těchto záležitostech, ale spíše o chudobě, hospodářské krizi a o tom, jak východní Evropa dohání, co zameškala. Vedeme zde neproduktivní rozpravu. Musíme se zabývat tím, kdo v této italské škole protestoval a proč. Měli bychom raději prověřit tento jednorázový případ, místo abychom zde diskutovali o záležitosti, která již je čímsi z minulosti.
Zákonům o rovnosti se nepodařilo ochránit křesťany - ba právě naopak. Před dvěma týdny byla v Dolní sněmovně zamítnuta změna zákona o rovnosti, aby byla chráněna náboženská svoboda církví, a Evropská komise při tom vznášela obvinění z vměšování. Ve svém odůvodněném stanovisku Komise tvrdila, že Spojené království musí omezit záruku náboženské svobody ve svých zákonech o zaměstnání. Komise by se měla stydět. Je nutné uznávat, že lidé mají víru a mají právo ji projevovat. Zákony musí křesťany chránit, nikoli trestat.
Bez ohledu na to - jsem právník a upřímně nevidím důvod, proč by tato diskuse měla probíhat zde, když by se měla vést nejdříve na shromáždění Rady Evropy a v našich vnitrostátních parlamentech. Myslím, že by se skutečně měla vést tam. Kromě toho máme povinnost - já mám jménem Komise povinnost - říci, že Komise je samozřejmě velice zavázána k dodržování zásady náboženské svobody a že by určitě byla nucena reagovat na jakoukoli formu diskriminace osob vyznávajících nějaké konkrétní náboženství.
Nicméně Komise nesmí jednat mimo právní rámec stanovený smlouvami. Kromě toho nesmí jako strážce smluv zasahovat v záležitostech týkajících se členského státu, jestliže tyto záležitosti nemají vztah k právu Evropské unie. Toto jsem zkrátka povinen říci. Komise může pouze vzít na vědomí různá stanoviska, jež byla v této sněmovně vyjádřena, nemůže však vyjádřit své stanovisko k otázce, která nespadá do evropského práva. Opakuji, že tyto záležitosti spadají do vnitrostátního právního řádu členského státu. Toto mohu říci za sebe jako za právníka.
Nicméně se domnívám, že tato rozprava je užitečná a že byla samozřejmě zajímavá, i když bych rád vybídl všechny, kteří se této rozpravy zúčastnili, aby v tom zachovali potřebnou míru a umožnili zase Radě Evropy a Parlamentnímu shromáždění, aby smysluplně diskutovali o výkladech, jež může mít evropské prohlášení o lidských právech. My však jako strážci smluv opravdu nemůžeme zasahovat do diskuse, která se v zásadě týká Rady Evropy a Evropského soudu pro lidská práva.
písemně. - (DE) Rozsudek Evropského soudu pro lidská práva je vyjádřením agresivního sekularismu a dává pravomoci těm, kteří chtějí, aby ve veřejném prostoru nebylo přítomno náboženství. Přehlížejí při tom skutečnost, že náš kontinent nemůže bez křesťanství existovat. Křesťanství dalo Evropě, jejím občanům, kultuře a umění charakter v takové míře, že kdyby byly odstraněny všechny stopy křesťanství, kontinent by ztratil svou identitu. Samozřejmě zde nejde o zpochybňování svobody náboženského vyznání. Oddělení církve a státu je největším přínosem naší demokracie a byl bych rád, kdybychom se postarali o to, aby církev i stát plnily své úkoly se vzájemnou úctou. Právě o tuto úctu se totiž jedná. Křesťanská církev nesmí vyžadovat, aby se všichni dali na její víru, ale má právo vyžadovat, aby ji všichni respektovali.
Paní předsedající, dámy a pánové, co vlastně znamená svoboda náboženského vyznání? Odpověď je úplně prostá. Je to svoboda náboženství praktikovat. Náboženská svoboda není svoboda žít bez přítomnosti náboženství, ale svoboda nějaké náboženství vyznávat. Náboženská svoboda nevytváří společnost bez náboženství, ale dává lidem právo, aby ve společnosti otevřeně své náboženství praktikovali. Krucifix ve třídě nikoho nenutí, aby věřil či nevěřil. Proto nenarušuje svobodu náboženského vyznání. Také jsem ještě neslyšel o tom, že by měl někdo právo na to, aby nebyl konfrontován s náboženskými symboly. Kdyby tomu tak bylo, museli bychom okamžitě zakázat všechny kříže na náhrobcích a na všech kostelních věžích. Rozhodnutí Evropského soudu pro lidská práva o krucifixech proto útočí nejen na zásadu subsidiarity, ale porušuje také samotné právo na svobodu náboženského vyznání. My, Evropský parlament, toto rozhodnutí nemůžeme a nesmíme přijmout. Evropský soud pro lidská práva by měl vykonávat spravedlnost, a nikoli se stát loutkou ideologických a protikřesťanských zájmů. Jinak se budeme muset vážně zamyslet nad tím, zda má tento soud ještě vůbec smysl.
Podle mého názoru nemá rozhodnutí Soudu nic společného s ochranou svobody náboženského vyznání. Přítomnost kříže ve třídě sama o sobě nevyvíjí žádný nátlak na světový názor jednotlivce a nenarušuje právo rodičů vychovávat své děti podle svého vlastního přesvědčení, stejně jako není toto právo narušeno nošením šatů, které vypovídají o profesi určité víry. Vzájemné pochopení a otevřenost vůči ostatním spočívá v základech společné, sjednocené Evropy, která respektuje kulturní odlišnosti mezi státy a kořeny a tradice národů, které tvoří Evropskou unii. Není tajemstvím, že evropská identita čerpá přímo z křesťanské tradice. Proto je pro jasnou většinu Evropanů kříž náboženským symbolem a současně symbolem, který ztělesňuje jejich hodnoty. Nedokážu si představit, že by měl vzájemný dialog, který spolu každý den vedeme, postrádat hodnoty, jež zastáváme. Stejně tak si nedokážu představit, že bychom měli být ve jménu náboženské svobody donuceni zapřít to, co je pro nás důležitým a svatým symbolem, bez ohledu na to, jestli to je kříž, hvězda Davidova nebo srpek měsíce. Tak jako nikdo nemá právo kohokoli nutit, aby se stal stoupencem nějakého náboženství nebo systému hodnot, tak také nikdo nemá právo kohokoli ve jménu svobody nutit, aby odstranil symboly, jež jsou důležité pro celé lidstvo. Soud pro lidská práva tímto rozsudkem ve skutečnosti neprosazuje svobodu náboženského vyznání, ale diskriminuje všechny, v jejichž životě mají zásadní význam symboly víry.
Pane předsedo, na začátku dílčího zasedání v tomto týdnu jste zodpověděl otázku kolegy poslance z Rakouska, Jörga Leichtfrieda, která se týkala toho, kdy by mohli v důsledku vstupu Lisabonské smlouvy v platnost nastoupit do Parlamentu noví poslanci. Řekl jste, že to již závisí na Radě. Souhlasím s tím, že by jako poslanci měli být plnoprávnými členy Parlamentu, ale nejsem si jistý, zda by se to vylučovalo s tím, že by ještě před svým plným začleněním byli do Parlamentu uvedeni jako pozorovatelé.
Jak jsem řekl již dříve, požádal jsem o rozhodnutí Evropskou radu. Výbor pro ústavní záležitosti by měl tento problém také vzít v úvahu a hlouběji se s ním seznámit. Zatím nebylo rozhodnuto o počtu nových křesel ani o tom, ze kterých zemí by tito poslanci měli být. Konečné rozhodnutí neexistuje. Vím, že o tom rozhodne Evropský parlament, ale rozhodnutí zatím není konečné. Nelze jen tak jednoduše přijmout pozorovatele, aniž bychom s konečnou platností věděli, kolik jich bude a z jakých zemí mají být. Proto musíme počkat. Myslím na tuto věc a věnuji jí velkou péči.
Musí vzniknout meziinstitucionální dohoda. Do toho je zapojena i Evropská komise. Na konkrétní diskusi je ještě příliš brzy. Je velmi důležité, abychom zachovali náležitou rovnováhu mezi stávajícím předsednictvím a předsedou vlády na jedné straně a předsedou Evropské rady, panem Van Rompuyem na druhé straně. Předsednictví se střídají, předseda se nemění, je však zapotřebí spolupracovat také s předsedy vlád. Je nezbytné spolupracovat s vládami, protože jako legislativní orgán musíme mít stálý kontakt s vládou země, která vykonává předsednictví.
Navíc o způsobu, jímž budeme spolupracovat a o tom, koho pozveme, rozhodujeme také my - samozřejmě se při tom radíme s Evropskou radou. Budeme o tom ještě hovořit. Chtěl bych jen upozornit, že je na to ještě brzy. Zprávu o činnosti Evropské rady za uplynulých šest měsíců v tuto chvíli podá pan Reinfeldt. Pan Van Rompuy se této práce neúčastnil, protože byl jmenován teprve před pár týdny, a tak by o ní dnes ani nemohl diskutovat. To je nepochybně jasné.
Zároveň s naší rozpravou probíhá v kodaňském konferenčním centru summit představitelů 193 států, kteří spolu hovoří, přou se, jednají a snaží se naplnit očekávání milionů lidí na celém světě. Klimatická konference OSN skončí za pouhé dva dny. Zanedlouho budeme zpětně hodnotit toto setkání, jež mělo zásadní význam nejen pro EU, ale také pro lidi, kteří kvůli nedostatku vody nemají úrodu, pro lidi, kterým jejich domovy vzaly tornáda nebo povodně, a také pro lidi, kteří marně budují hráze proti rok od roku stoupající mořské hladině.
Boj proti změně klimatu představoval během švédského předsednictví programovou prioritu, a to na všech zasedáních Rady a na všech našich schůzkách s hlavními partnery Unie. Jak asi víte, na říjnovém zasedání Evropské rady jsme přijali ucelený mandát k zachování čelního postavení EU v jednáních o klimatu. Dohodli jsme se, že naším dlouhodobým cílem bude snížit emise do roku 2050 o 80-95 %, a obnovili jsme svou nabídku, že vyvinou-li ostatní srovnatelnou snahu, snížíme emise o 30 %. Dohodli jsme se na snížení emisí v mezinárodní dopravě a i přes odpor některých skupin jsme vyčíslili celkovou sumu potřebnou k financování boje proti změně klimatu v rozvojových zemích. Minulý týden, po týdnech bilaterálních jednání, jsme udělali další krok: na rychlé zahájení opatření proti změně klimatu v rozvojových zemích jsme vyhradili společně financovaný peněžní balíček obnášející na příští tři roky částku 7,2 miliard EUR.
Hovořil jsem s indickými a čínskými vedoucími představiteli. Vím, jak se k tomu staví. Proč by měli souhlasit s rozvojem šetrným vůči životnímu prostředí, jestliže my jsme znečistili svět na mnohá desetiletí? Toto je jeden z možných pohledů, ale potíž spočívá v tom, že vyspělý svět nemůže tento problém vyřešit sám. Rozvojové země již začínají vyspělý svět předstihovat v množství emisí. Proto musíme tento problém řešit společně. Pokud jde o nás, můžeme za léta nezodpovědného chování poskytnout odškodnění. Můžeme pomoci financovat opatření proti změně klimatu v rozvojovém světě. Evropská unie minulý týden přijala svoji odpovědnost. Pokud jde o Kodaň, důležitější než forma řešení je jeho účinek. Dohodneme-li se na snížení emisí, na financování a na závazku přistoupit k okamžitým opatřením, můžeme být spokojeni, a co je důležitější, můžeme začít bojovat se změnou klimatu.
Loni nás náhle postihla nejvážnější finanční krize od třicátých let dvacátého století. Vše kolem nás se doslova hroutilo. Najednou jsme pochopili, nakolik jsou finanční trhy propojené a jak na sobě všichni navzájem závisíme, máme-li nalézt společnou odpověď. Jen během několika měsíců přijaly vlády v EU mimořádná podpůrná opatření. Jednalo se o pohotovou a impozantní odpověď, která však něco stála. Náš celkový deficit veřejných financí v současnosti dosahuje téměř 7 % HDP, což je oproti minulému roku více než trojnásobek. Dvacet členských států podléhá postupu při nadměrném schodku. Proto další kroky v návaznosti na hospodářskou a finanční krizi byly letos na podzim zcela pochopitelně další prioritou.
Ovšem pak se stala neočekávaná věc. Český prezident v poslední fázi podmínil svůj podpis novými požadavky. Jeho žádost jsme museli vyřešit tak, aby ostatní členské státy nezačaly vznášet podobné podmínky, a to jsme zvládli udělat na zasedání Evropské rady v říjnu. Několik dní nato český prezident podepsal. Hned po podpisu jsem začal opět rokovat s kolegy. Museli jsme se dohodnout o vysokých postech - o předsedovi Evropské rady a nominovat vysokého představitele. Řeknu-li, že dokončení veškerých příprav k 1. prosinci znamenalo úlevu, vůbec nepřeháním. Lisabonská smlouva mohla konečně vstoupit v platnost.
předseda Komise. - Pane předsedo, pane ministerský předsedo, během posledních šesti měsíců jsme byli svědky vstupu nové Smlouvy v platnost. Uzavřely se tak téměř po celé desetiletí probíhající diskuse a před novou rozšířenou Evropskou unií, jak ji známe dnes, se otevřely nové možnosti. Byli jsme svědky prvních známek toho, že rozhodná opatření podniknutá za účelem stabilizace evropského hospodářství potýkajícího se s krizí přinášejí určité výsledky. Během závěrečného dějství v Kodani si můžeme být zcela jisti, že Evropská unie se neúnavně snažila hájit iniciativu, kterou prosazovala energický celosvětový postup vůči změně klimatu.
Chtěl bych proto vzdát opravdu upřímný hold ministerskému předsedovi Fredrikovi Reinfeldtovi a celému týmu švédského předsednictví za velmi úspěšné předsednictví. Mimořádně důležité je, že švédské předsednictví dokázalo tak účinně zajistit dokončení ratifikace Lisabonské smlouvy a spolu se všemi ostatními cíli zvládlo také přechod na tuto novou smlouvu. Byli jsme svědky toho, jak Evropská rada jmenovala prvního předsedu Evropské rady a první vysokou představitelku, místopředsedkyni Komise. Nezapomeňme připomenout - protože pro tento Parlament se jednalo o velmi důležitý okamžik navazující na jednomyslnou nominaci Evropskou radou -, že jsme byli svědky volby předsedy budoucí Komise kvalifikovanou většinou tohoto Parlamentu.
Minulý týden se konalo zasedání Evropské rady, na němž se Rada poprvé sešla jako plně rozvinutý orgán. Tohoto zasedání se také poprvé zúčastnila nová vysoká představitelka a místopředsedkyně Komise Catherine Ashtonová. Nový předseda Evropské rady se své funkce plně ujme od 1. ledna 2010. Na zasedání představil svůj pohled na organizování Evropské rady v budoucnosti. Velmi vítám všechny návrhy týkající se toho, aby byla Evropská rada soudržnějším orgánem a její práce se vyznačovala větší kontinuitou. Vítám také představu, že by probíhalo více politických a otevřených diskusí a závěry by byly krátké a rozhodné.
Pokud jde o hospodářství, dbáme o náležitou rovnováhu mezi pobídkami a přípravou strategií pro ukončení krize. Představil jsem obrysy naší strategie Evropa 2020. Doufám, že se Evropská rada soustředí na debatu o tomto velmi důležitém programu pro budoucnost Evropy, a to zejména v diskusích na příštích zasedáních, na řádném zasedání Evropské rady v únoru a na jarním zasedání Evropské rady. Chtěl bych zde znovu opakovat svoji nabídku účasti na plenárním zasedání, aby Parlament mohl zorganizovat zvláštní rozpravu o tomto velmi důležitém tématu. Domnívám se, že je nesmírně důležité, aby se Evropský parlament a také Evropská rada plně podíleli na této strategii Evropská unie 2020, v jejímž rámci se bude odehrávat naše budoucnost.
Co se týče Stockholmského programu, návrhy Komise již byly převedeny do schváleného přístupu na příštích pět let. Vím, že mnozí z poslanců tohoto Parlamentu s námi sdílejí odhodlání odrazit se odtud dále, chopit se možností, jež přináší Lisabonská smlouva, a uskutečnit skokovou změnu evropského postupu týkajícího se prostoru svobody, bezpečnosti a práva. To bylo jedním z hlavních důvodů, proč jsem přikročil k reorganizaci portfolií budoucího kolegia v této oblasti. Ta se totiž stane jednou z nejdůležitějších oblastí práce Evropské unie v příštích pěti letech.
Řekněme si to jasně. Někteří naši partneři své úmysly oznamují prostřednictvím tiskových prohlášení, my jsme však své záměry vyhlásili prostřednictvím právního předpisu, a to právního předpisu, na kterém se již dohodly všechny členské státy. Vyspělý svět musí jednat, ale musí také rozvojovým zemím pomoci oddělit růst a emise. Myslím, že je správné, že se minulý týden zasedání Evropské rady soustředilo na to, jak lze toto celosvětové vedoucí postavení v Kodani využít v zájmu ambiciózní dohody: přislíbíme pomoc rozvojovým zemím ne až někdy ve vzdálené budoucnosti, ale již příští rok; objasníme ostatním, že dohoda musí být komplexní a musí být doplněna kontrolními mechanismy jejího dodržování; budeme i nadále ochotni zvýšit své cíle, ale jen pod podmínkou, že ostatní také předloží ambiciózní závazky.
Myslím, že zasedání Evropské rady přineslo velmi důležité výsledky, zejména ve dvou věcech. První se týká financí. Rada dokázala připravit peněžní balíček na rychlé zahájení opatření, který je štědřejší, než jsme čekali, a co je důležité, přispěly všechny členské státy. Ozývají se samozřejmě hlasy, že tato částka od Evropské unie není dostatečně vysoká, ale 7,2 miliard EUR, což v současnosti představuje více než 10 miliard dolarů, a to na tři roky, je velmi vážně myšlený závazek. Doufám, že tyto peníze jsou již jisté, že se nejedná o pouhý záměr. Je již na ostatních, aby jej splnili. Evropská rada rovněž zopakovala svůj závazek týkající se střednědobého financování, že ze své strany zajistí přiměřený podíl potřebný do roku 2020.
Víme, že atmosféra v Kodani není v tuto chvíli vůbec jednoduchá. Víme rovněž, že to patří k obvyklému průběhu vrcholných jednání. Účast tolika hlav států nebo předsedů vlád však bude silným hnacím motorem k dosažení dohody. Bude-li součástí této dohody skutečný závazek vyspělých i rozvojových zemí ke snížení emisí, jednoznačný závazek k financování těchto kroků, aby bylo možné je realizovat, a ujednání o tom, jak se tato dohoda bude plnit a její plnění kontrolovat, bude-li tato dohoda zahrnovat různé prvky plánu z Bali a vytvoří-li náležité podmínky pro dodržení limitu 2 °C, pak podle mého názoru budeme moci oprávněně prohlásit, že se jedná o významný úspěch. Zatím nejsme tak daleko, ale jsem přesvědčen, že takové dohody lze dosáhnout.
Během několika příštích dnů se ukáže, zda se cíle, o kterých jsme zde v Parlamentu tak často diskutovali, budou realizovat, ale cítím, že je již patrná naléhavá potřeba změny a že v Kodani musíme dosáhnout úspěchu. V sázce je velmi mnoho. Musíme samozřejmě nalézt určitou rovnováhu, ale všichni jsou si víceméně vědomi skutečnosti, že současná generace již ví o existenci tohoto problému, který nelze ignorovat. Jsem přesvědčen, že zasedání Evropské rady minulý týden připravilo Evropskou unii na to, aby mohla tuto výzvu k řešení přijmout. Doufám, že s Evropou v čele dosáhneme v Kodani úspěchu.
Moje skupina pochopitelně podporuje čestnou a zodpovědnou správu evropských záležitostí, která byla charakteristickým znakem švédského předsednictví. Tato správa byla čestná, protože v době, v níž na tolik našich přátel, sousedů a příbuzných doléhá krize v důsledku toho, že přišli o práci nebo jejich pracovní místa jsou ohrožena, Evropa těmto lidem nedávala plané sliby. Vytváří budoucnost, naši budoucnost, protože se stará o to, aby podniky opět měly prostředky na výrobu a inovace a vytvářely tak pracovní místa.
Dejme si však pozor, abychom neopakovali chyby Lisabonské strategie, která se stala kvůli tomu, že si kladla nerealistické cíle, zatím největším zklamáním. Buďme opatrní a zajistěme, ať se nová ekonomická strategie nazvaná "Evropská unie 2020" nestane novým odstrašujícím příkladem. Pane Reinfeldte, pane Barroso, pokud jde o změnu klimatu, Evropa dává najevo smysl pro zodpovědnost. Rozhodnutím uvolnit v příštích třech letech každoročně 2,4 miliardy EUR jde Evropa příkladem, protože poskytuje třetinu mezinárodní pomoci vyhrazené pro nejchudší země.
Končím tím, že skupina PPE podporuje obecné směry týkající se bezpečnosti stanovené Radou ve Stockholmském programu. Naši spoluobčané si přejí více bezpečnosti, ale také respektování občanských svobod. Chtějí být ve svém běžném životě chráněni, chtějí vědět, co jedí a co konzumují, ale zároveň očekávají - a to je zcela přirozené -, že budou žít ve spravedlivější společnosti, která má vůči druhým více respektu. Přesně takovou Evropu my, skupina PPE, bráníme a prosazujeme.
Chci poděkovat švédskému předsednictví za jeho úsilí a především, když už jsou tu Vánoce, panu Reinfeldtovi. Uplynulých šest měsíců jste tvrdě pracoval a nebylo to lehké, jak všichni víme. Přeji také hodně štěstí panu Van Rompuyovi, jenž převezme štafetu na následujícího dva a půl roku, a chtěl bych požádat Radu, aby nezapomínala, že od nynějška Rada a Parlament hrají stejnou ligu za poněkud transparentnějších podmínek.
Pane předsedo, dámy a pánové, pojem přechod zde dnes byl několikrát zmíněn a považuji jej za výstižné slovo pro popis švédského předsednictví. Bylo to předsednictví přechodu od jedné smlouvy, Smlouvy z Nice, která se ukázala být naprosto nepoužitelnou, k Lisabonské smlouvě, k níž se upínají přehnaná očekávání, jež podle mého názoru nelze všechna splnit, protože Lisabonská smlouva nemůže znamenat konec institucionálního vývoje v Evropě. V tomto ohledu musíme být opatrní a neočekávat, že Lisabonská smlouva splní všechna naše přání a přinese všechna řešení veškerých problémů světa. Sami jsme již při návrzích k jednacímu řádu poznali, jak obtížně se s Lisabonskou smlouvou pracuje.
Chtěl bych začít institucionálními problémy, které tato smlouva vytvořila. Dnes je tu ještě přítomen švédský ministerský předseda. Kdo však bude zastupovat předsednictví Rady příště? Pan Van Rompuy, rotující předsednictví Rady, pak předseda Komise, pak baronka Ashtonová - pokud budou hovořit všichni jmenovaní, pak alespoň poprvé první čtyři projevy nebudou neustálým sjezdem PPE, protože se tu objeví baronka Ashtonová, tedy způsobná socialistka, která to tady oživí. To je již koneckonců jedna výhoda.
Švédské předsednictví bylo předsednictvím přechodu, ale také předsednictvím, které se opět dočkalo toho, že kancléřka Merkelová a prezident Sarkozy až do úplného konce neodkryli své karty a nechali současné předsednictví jen tak běžet - až si o něm veřejnost říkala "ti nemají o ničem ponětí, od těch nelze nic čekat" - a zaplatit cenu za jejich taktizování. Takový byl v posledních měsících osud pana Reinfeldta. Zaplať pánbůh, už je tomu konec. Tento pokrok přinesla Lisabonská smlouva: větší transparentnost našich institucionálních struktur. A samozřejmě ještě něco dalšího: posílení pravomocí Evropského parlamentu. Více pravomocí Evropského parlamentu však také znamená, že ostatní orgány budou muset s Parlamentem jednat. Pro předsedu Evropské rady to znamená, že bude muset sladit s Parlamentem rozhodnutí, která chce připravit v Radě - přinejmenším legislativní rozhodnutí. Bylo by moudré, aby předsedu Evropského parlamentu na zasedáních Rady nepovažoval za pouhého diváka, ale za zástupce orgánu, který je již vybaven větší pravomocí. Toto například očekávám od pana Van Rompuye.
Radě a ovšem i Komisi bych na základě této nové smlouvy doporučoval, aby se v tomto Parlamentu snažily hledat potřebnou většinu, která jim umožní odpovědět na výzvy sociální, ekologické a finanční politiky, které formulují ve svých programech. Chtějí-li dovést své iniciativy až do zdárného konce, pro schválení právních předpisů nakonec potřebují kvalifikovanou většinu tohoto Parlamentu. Doporučoval bych tedy Komisi, aby hledala většinu napříč celým Parlamentem, což se možná příliš neslučuje se skutečností, že členové Komise jsou zástupci vedení evropských stran, a tak jen dokládají jednostrannost určitých politických tendencí. Nad touto věcí byste se měl, pane Barroso, vážně zamyslet.
Švédské předsednictví vyvinulo značné úsilí. To zde rád připustím. Jenže nakonec - za to ovšem vy, pane Reinfeldte, nemůžete, to je chyba systému - nemělo žádný vliv na zásadní rozhodnutí, a to včetně těch, která se právě činí v Kodani, protože samotné rotující předsednictví toho ani mnoho ovlivnit nemůže, může pouze koordinovat. Mezi koordinováním a skutečným vlivem je však rozdíl. Mít vliv na kontrolu finančních trhů, změnu klimatu, snahy o hospodářskou obnovu - to jsou věci, které může dokázat pouze Evropa na základě spolupráce svých orgánů. Proto se domnívám, že Lisabonská smlouva představuje pokrok. Skutečnost, že ji švédské předsednictví nakonec prosadilo, se mi jeví jako velký úspěch tohoto předsednictví období přechodu.
Pane předsedo, za prvé dnes ráno na rozdíl od ostatních řečníků přede mnou nebudu hovořit o institucionálních záležitostech. Nepochybně budeme mít čas si o těchto věcech promluvit, protože Rada se podle všeho chystá uplatnit protokol, který vyžaduje svolání mezivládní konference. Musíme zvážit, zda konferenci chceme nebo nechceme. Domnívám se však, že Evropský parlament k tomuto tématu přispěje určitými nápady, které pomohou rozvoji evropské demokracie a vyváží nedostatek transparentnosti a demokracie navrhovaných kooptací.
Po tomto úvodu bych však chtěl především poděkovat předsednictví, panu ministerskému předsedovi Reinfeldtovi a paní Malmströmové za vynikající vztahy, které udržovali s Parlamentem, a za to, jak zvládli onen vskutku obtížný problém - mám samozřejmě na mysli ratifikaci Lisabonské smlouvy. Museli jsme dokonce zdolat "Klausovu překážku". Od nynějška se bude hovořit o Klausově překážce a o tom, jak výtečně švédské předsednictví zvládlo vyřešit tento problém.
Pokud v následujících dvou dnech tyto tři strany dospějí k výchozí dohodě, pak se budeme mít skutečně o co opřít, až budeme přesvědčovat ostatní - Indii, Brazílii a další země -, aby se připojily k tomuto úsilí. Proto žádám o proaktivní přístup. Nejdůležitější věcí je usilovat o zmíněnou koalici tří stran, která je pro dosažení dohody nezbytná, a navrhnout hned na začátku snížení emisí o 30 %. Z tohoto návrhu musí být zřejmé zaměření na cíl.
jménem skupiny Verts/ALE. - (DE) Pane předsedo, pane Barroso, pane Reinfeldte, v Kodani jsem byla čtyři dny a mohu jen s velkým přemáháním poslouchat slova jako "vedoucí úloha Evropské unie". Vedení spočívá především v tom - a to jsem pochopila již kdysi v mateřské škole -, že dáváte vhodný příklad. Chtěla bych se vás zeptat, pane Reinfeldte a pane Barroso, zda skutečně věříte tomu, že na takovém mezinárodním jednání, jako je to v Kodani, můžeme hrát vedoucí úlohu tím, že se uchýlíme ke strategii založené na lžích, sebeklamu a rozsáhlém mezinárodním podvodu?
Měl byste vědět, pane Reinfeldte - a pan Barroso to určitě ví, protože je do toho již dostatečně dlouho zapojen -, že "dva stupně" jsou nedosažitelným cílem, zůstanou-li Evropané u nabídek, které dosud předložili. Cílové snížení emisí není dostatečné. My, Evropané, jsme si zároveň nechali otevřená všechna zadní vrátka, abychom doma mohli politiku snižování emisí obcházet. Pro snižování již neplatí žádné limity. Emisní povolenky se staly klíčovým tématem nejen pro Polsko, ale také pro Švédsko. Započítání lesní plochy, které jste prosazoval především vy a vaše vláda, pane Reinfeldte, je dalším krokem, kterým se Evropa vyhýbá aktivní politice snižování emisí.
Pane Reinfeldte, naprosto si zasloužíte naše poděkování. Jak tu již zaznělo, švédské předsednictví se časově shodovalo s přechodným a obtížným obdobím spojeným s přijetím Lisabonské smlouvy. To je již za námi, ale doba předsednictví byla rovněž dobou hospodářské krize. V úvodu svého projevu, jenž nebude jen pochvalný, bych chtěl poděkovat švédskému předsednictví, že v těchto obtížných časech krize odolalo pokušení populismu, kterému lze tak snadno podlehnout.
Pane Reinfeldte, potvrdil jste, že na složité otázky neexistují jednoduché odpovědi. Švédské předsednictví ukázalo, že Evropská unie je schopna v čase krize hledat dobrá a nepopulistická řešení, která mohou pomoci dostat se z této obtížné situace nejen Evropě, ale celému světu. Chtěl bych vám opravdu upřímně poděkovat za to, že jste dělal takto náročnou práci, za vaši úctu ke členským státům a také za to, že jste respektoval Evropský parlament. Byla to složitá doba a podle mne jste se zde osvědčil. Až svoje poslání za dva týdny ukončíte, budete moci být plně spokojen.
První věc, kterou mám na mysli, byla naprosto zbytečná krize související s nešťastným článkem o izraelských vojácích uveřejněným ve švédských novinách. Celé toto zbytečné zhoršení vztahů mezi švédským předsednictvím a Izraelem vrhlo na uplynulých šest měsíců nepříznivý stín. Chtěl bych říci, že bylo chybné, že předsednictví jednoznačně neodsoudilo zmíněný článek zveřejněný ve švédských novinách. Já a celá naše skupina jsme toho názoru, že izraelští vojáci brání nejen Izrael, ale celou naši civilizaci. Domnívám se, že v uplynulých šesti měsících chyběla jednoznačná podpora našemu hlavnímu spojenci na Blízkém východě, Izraeli. Svědčí o tom závěry posledního zasedání Evropské rady týkající se Blízkého východu, jež i přesto, že jsou lepší než původní návrh, nebudují naši vedoucí úlohu na Blízkém východě. Evropská unie by měla vést mírový proces a měla by být hlavní silou na Blízkém východě. Chceme-li hrát tuto roli, musíme překonat vlastní neshody. Nemůžeme zastávat jednostranné propalestinské postoje. Uplynulých šest měsíců však bohužel tento stav naší zahraniční politiky neukončilo.
O tomto jsme hovořili včera během rozpravy o Gruzii. Domnívám se, že rostoucí ruský imperialismus představuje pro Evropskou unii jeden z nejvážnějších problémů. Tento jev není nebezpečný jen pro ruské sousedy, ale pro celou Evropskou unii. Přesto bych vám chtěl, pane Reinfeldte, poděkovat za vaše i za švédské vedení Evropské unie. Úkolem Parlamentu je upozorňovat na to, co podle nás není vždy zcela optimální. Myslím, že když se všechno pečlivě uváží, pak i navzdory negativním poznámkám, které jsem pronesl, bylo švédské předsednictví pozitivní.
Pane předsedo, moje kolegyně, paní poslankyně Svenssonová, bude hovořit na téma švédského předsednictví. Já bych chtěl zdůraznit dva body ze závěrů prvního zasedání po vstupu Lisabonské smlouvy v platnost. Za prvé lituji skutečnosti, že Evropská rada se nijak jasně nevyjádřila o budoucí strategii EU. Naopak se připojila ke staré Komisi, která se chtěla i nadále držet základních zásad neúspěšné Lisabonské strategie.
Druhý bod je tento: My, zástupci levice v Evropském parlamentu, vítáme skutečnost, že Rada konečně vyslyšela požadavek na zdanění převodu kapitálu. Ve včerejší rozpravě nás potěšil slib pana Barrosa, že nová Komise pod jeho vedením v blízké budoucnosti předloží příslušné návrhy. Budeme i nadále toto téma zdůrazňovat a budeme i nadále trvat na tom, že Evropská unie v případě pochybností může a musí učinit první krok. Nelze připustit, že budeme dále jen čekat, až tuto roli za nás na celosvětové úrovni převezme někdo jiný.
Dosud čekáme na jasný signál, že se proti tomuto druhu organizovaného zločinu, který je v několika zemích - pokud ne ve všech zemích Evropské unie - tak mocný, dočkáme zavedení evropského právního systému. Protože tento druh trestné činnosti může operovat až příliš volně, využil našich svobod a pohybuje se dle libosti mezi finančními trhy, daňovými ráji a trhy s nemovitostmi a dalším majetkem. Právě zde bychom bývali očekávali od švédského předsednictví mnohem jasnější slova a účinnější kroky. Otevřeně to švédskému předsednictví vytýkáme.
Nyní se již dostáváme k prohlášení některých představitelů tohoto předsednictví týkajících se další důležité a symbolické otázky, totiž švýcarského referenda o minaretech. Švédský ministr zahraničí označil zamítnutí stavby minaretů za "výraz předsudků". Zašel dokonce ještě dál a prohlásil, že samotné rozhodnutí Bernu vyhlásit referendum o takovéto otázce bylo problematické. Existuje ovšem otázka, na kterou se referendum nevztahuje, totiž zda má či nemá být referendum vyhlášeno.
(NL) Díky bohu, že toto slabé švédské předsednictví již dospělo k závěru, protože ze Švédska nevzešlo mnoho dobrého. Vůči Turecku, které nadále nezákonně okupuje Kypr, vůbec nepostupovalo tvrdě. Izrael nechalo na holičkách a švédský návrh na rozdělení Jeruzaléma je názorným příkladem jeho naivního pohledu na tak problematickou a nelidskou ideologii, jakou je islám. Švédsko by bývalo udělalo lépe, kdyby důrazně prosazovalo konání podobných evropských referend, jako bylo to švýcarské o zákazu minaretů, ve všech členských státech. Právě to si totiž evropská veřejnost přeje.
úřadující předseda Rady. - Pane předsedo, chtěl bych pronést dvě stručné poznámky. Nejprve bych chtěl poděkovat poslancům za jejich přátelská slova - a také za to ostatní, co tu bylo řečeno, ale slova a příspěvky byly hlavně přátelské. Evropská unie se nyní již opírá o Lisabonskou smlouvu, a jelikož jsem se podílel na rotujícím předsednictví, mohu snad prohlásit, že aby tato Evropa v budoucnosti byla funkční, bude nutné, aby členské státy, Komise a Parlament přijaly každý svůj díl odpovědnosti. Nepřijmou-li všechny zmíněné strany plně svoji odpovědnost, bude velmi obtížné uvést vše správně do chodu.
Má druhá poznámka se bude týkat Kodaně. Opakovaně slýchám: Evropa nemá vedoucí úlohu. Opozice v mé vlasti zase říká: Švédsko nic nevede. Je v tom jakási potřeba sebemrskačství. Pak mi ale ukažte, kdo je ten vůdce. Rád bych to věděl, protože by bylo skvělé se s tímto vůdcem sejít a reagovat na jeho iniciativy. S nikým takovým jsem se zatím nesetkal. Sami se v předstihu a na právním podkladě zavazujeme ke snižování emisí se zajištěným financováním, což jsem nikde v rozvojovém světě nezaznamenal.
Dále, co se týče Kodaně, považuji za velmi důležité, abychom pamatovali na to, že musíme udržet cíl 2 °C. Nejsem si jistý, zda toho budeme moci dosáhnout. Vím, že Evropa dostála své odpovědnosti a je ochotna se zavázat i k 30% snížení, ale tento problém nemůžeme vyřešit sami. Odpovídáme jen za 13 % světových emisí. Má-li se jednat o globální odpověď, musí tato odpověď být celosvětová, a pak je nutné, aby i ostatní hlavní producenti emisí přijali vyšší závazky.
Ještě stručně ke Švédsku, protože tu bylo zmiňováno. Považuji za velmi důležité, abychom po přijetí takovýchto závazků - ať již jde o Kjóto nebo nyní o kodaňskou dohodu - zamířili domů a odvedli svůj díl práce. Právě včera jsme aktualizovali údaje o snížení emisí ve Švédsku od roku 1990. Jsou nižší o 12 %. Řídíme se tím, co je mezinárodně platné, způsobem, jímž se tyto údaje uvádějí. Mohli bychom stále prohlašovat, že toto řešení je špatné, ale jedná se o globální dohodu, kterou má svět k dispozici. Pokud jde o tuto věc, předložili jsme odpovídající čísla.
předseda Komise. - Pane předsedo, řeknu jen dvě poznámky: první se bude týkat Kodaně, druhá úspěšného švédského předsednictví. Nejprve tedy co se týče Kodaně. Jsem také velmi překvapen tím, když se u mnoha svých evropských kolegů setkám s poraženeckou rétorikou. Vždyť existuje-li nějaká oblast, v níž můžeme být hrdi na vedoucí roli Evropské unie, pak je to právě změna klimatu. Ukažte mi jednoho konkrétního zástupce nebo skupinu zemí, jež se v této oblasti zavázaly v takové míře jako my.
Jak jsem již řekl dříve, některé jiné země oznámily své záměry prostřednictvím prohlášení v tisku. Evropská unie vyhlásila své cíle formou právních předpisů, které jsou již závazné. Tyto právní předpisy pocházejí z dílny Evropské komise a získaly podporu Evropské rady a tohoto Parlamentu. Evropská unie se již - jednostranně a nepodmíněně - zavázala ke snížení emisí skleníkových plynů o 20 % do roku 2020. Žádná jiná strana něco podobného dosud neudělala. Žádejme proto na ostatních, aby vyvinuli podobnou snahu.
Stačí dosáhnout limitu 2 °C? Nikoliv, nestačí. Proto ostatním říkáme, že můžeme vzájemně vyjednávat. Politici a diplomaté mohou vyjednávat, ale s vědou smlouvat nelze, nelze smlouvat s fyzikou. Dohodněme se tedy na celosvětové úrovni tak, abychom dosáhli dohody, jež bude v souladu se zjištěními vědy. Evropa na to sama nestačí, protože produkuje jen asi 14 % světových emisí a tento podíl v příslušném období vykazuje sestupnou tendenci. Takže i kdyby Evropa již od zítřka neprodukovala žádné emise skleníkových plynů, daný problém se tím nevyřeší.
Dovolte mi na závěr říci poznámku o ministerském předsedovi Reinfeldtovi a švédském předsednictví. Byl to poslední předseda Evropské rady, který byl ve funkci jen na šest měsíců, takže uzavíral mnoho let činnosti Evropské unie. Chci říci - a předsedovi Reinfeldtovi jsem to již během těchto šesti měsíců řekl -, že byl jedenáctým předsedou Evropské rady, s nímž jsem spolupracoval, proto jsem opravdu rád, že již budeme mít stálého předsedu Evropské rady.
Zaprvé tedy Smlouva, která nyní platí, mění nejen institucionální rovnováhu této Unie, ale také jí umožňuje lépe dosahovat našich politických cílů. Chtěl bych poukázat na skutečnost, že jsme dohodou mezi Slovinskem a Chorvatskem otevřeli cestu procesu rozšíření, což je důležité nejen pro Chorvatsko, ale také z hlediska zemí západního Balkánu a pokračování budoucího procesu rozšíření. Je to jedna ze silných stránek Evropské unie, ale také příležitost pro nás pro všechny.
Domnívám se, že je rovněž důležité poukázat na skutečnost, že Evropská unie je během tohoto předsednictví i v době tohoto zasedání poprvé vedoucím globálním aktérem v jedné z nejdůležitějších mezinárodních otázek, se kterými je lidstvo konfrontováno. Je to nová situace a klade na nás do budoucna velkou odpovědnost, protože je zřejmé, že ať již bude výsledek dosažený v Kodani jakýkoliv, Evropská unie sehrála zásadní a klíčovou roli při stanovení cílů jednání, kterých bychom měli dosáhnout. Ať uspějeme sebelépe, nebude to znamenat konec našeho úkolu, nýbrž se tím ještě posílí velké závazky Evropské unie.
(SV) Pane předsedající, na úvod chci konstatovat, že předsednictví dostálo vysokým očekáváním, že bude fungovat efektivně a diplomaticky. Za to je velmi oceňováno, zvláště vzhledem k chaosu, který občas převládal za českého předsednictví. Poslední kola jednání ohledně Lisabonské smlouvy zvládlo rovněž velmi dobře. Nakonec se mu také úspěšně podařilo dosadit do funkce stálého předsedu Evropské rady a vysokou představitelku Unie pro zahraniční věci a bezpečnostní politiku.
Skutečnost, že Švédsko na konferenci o klimatu, která se v těchto dnech koná v Kodani, nehraje významnější roli, je však nejspíše nutno připsat samotnému panu ministerskému předsedovi Reinfeldtovi, jenž již v počáteční fázi ze stranicko-politických důvodů očekávání vůči konferenci bagatelizoval. To bylo v rozporu s vyjednávací strategií EU a popudilo to nemalý počet ostatních evropských čelních představitelů. Ještě závažnější je však skutečnost, že tím byla podkopána možnost dosáhnout dobré dohody o změně klimatu.
(SV) Pane předsedající, švédské předsednictví fungovalo z praktického a institucionálního hlediska dobře. Bylo jako dobře promazaný a výkonný stroj - a přesto nikdy neběželo na plné obrátky. Co se stalo se sociální legislativou? Práce na antidiskriminační problematice se zastavila. Návrh na zavedení euroznámky, která má omezit výfukové plyny z těžkých nákladních vozidel, se zadrhnul, totéž lze říci o klimatické politice. V těchto věcech se vedení ujali badatelé a Evropský parlament - Rada selhala!
Rada v jednáních o klimatu vytvořila zadní vrátka pro lesnictví, námořní a leteckou dopravu. Kde jsou peníze pro rozvojové země - konkrétně 30 miliard EUR, které požadoval Parlament? Co se stalo s emisními cíli? Parlament požadoval snížení emisí o 32-40 %. Nyní se dovídáme, že texty, které Rada připravuje, naše emisní cíle oslabují ještě více. Díry v klimatické politice Rady jsou srovnatelné snad jen s velikostí ok ve velrybářských sítích.
Mnohokrát jsem v této sněmovně hovořil o potřebě znovu oživit Lisabonskou strategii; Evropská unie se až příliš dlouhou dobu zabývala politickou a institucionální reformou a věnovala jim tolik energie a odhodlání, že na ekonomickou reformu již jednoduše nedokázala sebrat stejnou sílu. Naše celosvětové obchodní postavení, relativní hospodářský význam a mezinárodní konkurenceschopnost jsou však ohroženy. Proto vítám iniciativu Komise EU 2020, kterou nyní podpořila Evropská rada, a blahopřeji zejména panu Barrosovi za jeho podíl na této věci.
Pokud jde o přijetí Stockholmského programu, podporujeme zásadu, že členské státy Unie musí úžeji spolupracovat v boji proti problémům spojeným s nelegálním přistěhovalectvím, přeshraniční trestnou činností a terorismem. Jedná se však zároveň o oblasti, které tvoří základ státní suverenity. Střežení práva, zajištění bezpečnosti a ochrana veřejnosti patří k nejdůležitějším povinnostem demokratického státu. Potřebu společného postupu proto musíme vyvážit respektem vůči právům členských států. Některé části Stockholmského programu však této náležité rovnováhy zkrátka nedosahují. Některé návrhy za velice malou přidanou hodnotu budou pouze centralizovat moc, vytvoří zbytečné náklady a ještě posílí byrokracii. Naše priority musí být orientovány na konkurenceschopnost, deregulaci, inovace a vytváření pracovních míst. Občané Evropy si nezaslouží nic menšího.
Zejména dvě oblasti si zaslouží kritiku. Zaprvé otázka transparentnosti a otevřenosti. Švédsko obvykle bývá považováno za vzor pro tuto oblast, ale místo toho zvolilo pasivní přístup - což je zvláště závažné, je-li v sázce právo občanů na svobodnou komunikaci. Dovolte mi v této souvislosti zmínit směrnici o uchovávání údajů, telekomunikační balíček a tajnou dohodu ACTA. Vůči předsednictví byly vznášeny požadavky, aby zajistilo, že tyto dokumenty budou přístupné, jako to bylo možné až do změny nařízení o transparentnosti provedené roku 2001. Podle tohoto nařízení má mít veřejnost přístup ke všem dokumentům, jež se vztahují k probíhajícím mezinárodním jednáním. Proč pro to švédské předsednictví nic neudělalo?
Druhou oblastí je změna klimatu a způsob, jímž podle mého názoru chudé země zrazujeme, když využíváme fondy pomoci ke zmírnění těch nejhorších škod, za něž bohatý svět nesl a dosud nese odpovědnost. To vše navzdory skutečnosti, že úmluva o klimatu, plán z Bali a Kjótský protokol shodně uvádějí, že prostředky pro financování klimatických opatření musí být nové finanční prostředky. Jsou to opět ti nejzranitelnější, kdo musí uhradit účet za chování bohatých zemí. Právě ti, kdo nemají čistou vodu, ti, koho ohrožuje malárie, ti, kdo trpí nákazou HIV, a především nejchudší ženy a děti za to nyní musí zaplatit. Tato politika zachází hanebným způsobem s nejchudšími částmi světa.
(DE) Pane předsedající, švédské předsednictví se již chýlí ke konci. Nevážou se k němu žádné velké katastrofy, ale podle mého názoru ani žádné vynikající úspěchy. Ostatně ambiciózní cíl dostat hospodářskou krizi pod kontrolu nebyl splnitelný. Nalili jsme miliardy do systému, z něhož mají prospěch jen nemnozí, kdežto rizika a náklady musela nést veřejnost. Je nepřijatelné, aby těžce vydělané peníze evropských daňových poplatníků končily ve fondu odměn bankovních manažerů.
(DE) Pane předsedající, nejprve bych chtěl vyslovit poděkování. Navzdory mnoha problémům odvedlo švédské předsednictví Rady skvělou práci. Švédsko se řadí v Evropské unii mezi středně velké země, což bychom měli považovat za skutečnost ve všech ohledech pozitivní. Chtěl bych poděkovat vám, pane Reinfeldte, i celé vaší vládě. Klima, krize na finančních trzích, Lisabonská smlouva a nová Komise byly opravdu náročnými úkoly a problémy na řešení. Z toho bych se chtěl věnovat dvěma tématům.
Druhou oblastí je klimatická politika. Vyslechli jsme kritiku ze strany komunistů a zelených. Nikde v Evropě nenesou faktickou odpovědnost. Můžeme provádět klimatickou politiku ve stylu Číny nebo USA, dělat velká prohlášení, ale nevykazovat žádné výsledky. Evropa má výsledky. Odmítám tvrzení, že organizace Greenpeace je metrem evropské klimatické politiky. Musíme být realisty! Také zde švédské předsednictví spolu s Komisí dosáhlo během svého funkčního období překvapivě velmi dobrých výsledků. Také za to bych chtěl vyslovit své upřímné poděkování.
Proto se domnívám, že nejdůležitější otázka teď zní takto: Jak a čím můžeme navázat na výsledky švédského předsednictví? První věcí je provádění Lisabonské smlouvy. Smlouva sama nikdy k vyřešení problému nestačí. Má-li se náležitě ujmout, je vždy zapotřebí politická vůle, ale v tomto případě podle mého názoru potřebujeme ještě něco dalšího než jen vůli. Potřebujeme odvahu a představivost - představivost proto, abychom zaplnili mezery a rozptýlili nejasnosti Smlouvy. Proto doufám, že švédské předsednictví vyjde ze zkušeností, které nasbíralo, a i nadále bude aktivně podporovat budování nových institucí, které vytvořila Lisabonská smlouva, totiž stálého - nebo dlouhodobého - předsedy Evropské rady a úřadu vysokého představitele s útvarem pro vnější činnost.
Z toho však vyplývá následující závěr, kterým budu končit. Domnívám se, že dalším krokem je uskutečňovat v Evropě odvážnější a důkladnější politiky územní, ekonomické a sociální soudržnosti - nikoli takovéto politiky omezovat - spolu s odvážnými reformami, finančními a hospodářskými reformami, které by nám umožnily neupadnout do této krize znovu. Samozřejmě také s politikami pro pokrizovou obnovu. V této souvislosti si zaslouží pochvalu jak poslední prohlášení Komise týkající se ekonomické podpory pro východní země, tak i deklarovaná ochota pana Barrosa vést rozpravu o strategii 2020.
Skotská vláda a parlament přijali nejambicióznější zákon o opatřeních proti změně klimatu na světě, jehož cílem je snížit emise o 42 % do roku 2020 a o 80 % do roku 2050. Těchto cílů hodláme opravdu dosáhnout, přesto vláda Spojeného království odmítla rozumnou žádost, aby byl účastníkem oficiálních jednání v Kodani skotský ministr. Takové chování jenom potvrzuje skutečnost, že pouze v případě nezávislosti - obvyklé formy samostatnosti - může Skotsko přispět náležitým dílem mezinárodnímu společenství. Doufám proto, že se bude Evropská rada velmi brzy zabývat vnitřním rozšířením Evropské unie, pro které je Skotsko hlavním kandidátem.
Paní Malmströmová, pamatuji si vás ještě coby poslankyni tohoto Parlamentu. Během předsednictví jste se však projevovala jinak. Silně doufám, že až se vrátíte, opět navážete na to, co vám bylo vlastní před odchodem z tohoto Parlamentu, totiž nadšení pro parlamentní systém. Proč jste takto na poslední chvíli přijali dohodu SWIFT? Proč máme nyní na úrovni EU svého druhu výkonný orgán - bylo snad toto cílem Švédů s jejich důrazem na transparentnost? Využijte prosím budoucnost k návratu ke kořenům.
(HU) Pane předsedající, dámy a pánové, za poslední dvě a půl hodiny zaznělo v této rozpravě velmi mnoho slov o Kodani a kodaňských jednáních. Musím konstatovat, že v tomto směru nebylo švédské předsednictví zcela úspěšné, protože v Kodani není předkládán žádný společný postoj Evropské unie. Za to nelze vinit výhradně švédské předsednictví, ale spíše Evropskou komisi. Co to má znamenat a proč neexistuje žádný společný postoj? Společný postoj neexistuje přinejmenším ve dvou bodech. Jedním z těchto bodů je otázka, zda mohou být kvóty na emise oxidu uhličitého po roce 2012 převáděny a zda je lze také prodávat.
Evropská komise tento postoj nepochopitelně, krátkozrace a úzkoprse kritizuje. Maďarsko, Polsko, Rumunsko a další bývalé socialistické země splnily své kjótské závazky. Nejen že je splnily, ale ony je vlastně ještě překročily. Máme právo prodávat nevyužité kvóty. Komise nás však chce o toto právo připravit. Jinak řečeno chce trestat plnění dohody, kterou Maďarsko také dodrželo. Jiné státy svým závazkům nedostály a míru škodlivých emisí dokonce zvýšily, ale nikdo je nechce trestat. Jak lze po tomto očekávat, že signatáři budou plnit novou dohodu, tedy bude-li mít Kjótský protokol v Kodani své pokračování?
Vyzývám naléhavě Evropskou komisi, a kdyby tu byl pan předseda Barroso, vyzýval bych jeho a důrazně bych ho žádal, aby změnil svůj dosavadní omezený postoj a postavil se za stanovisko, které je v souladu se stále platným Kjótským protokolem. Chtěl bych vás také upozornit na skutečnost, že bychom neměli zapomínat na to, že bez nových členských států by původní EU-15 nebyla schopna splnit závazek snížení emisí o 8 %. Bez těchto států by vyjednávací pozice Evropské unie dnes v Kodani byla ve skutečnosti mnohem horší a slabší.
Chtěla bych zde připomenout, že Parlament zajistí obnovení určité rovnováhy uvedených návrhů, aby byly zpevněny finanční trhy. Totéž platí o finančních závazcích přislíbených jižním zemím na pomoc v boji proti změněn klimatu. Přestože chudé země v Kodani požadují, co se dlouhodobého financování týče, podstatné závazky, Rada dokázala zaručit jen 7,2 miliard EUR na dobu tří let. Jedná se sice o první krok, ale tento krok značně zaostává za požadavky, a toto zaostávání je o to vyšší, že tato částka je částečně výsledkem přerozdělení prostředků.
Poslední bod se týká finanční oblasti. Vítáme ochotu zavést zde pravidla a postupovat důrazně, pokud se týče dozoru a zdanění. V závěrech ze zasedání Rady mne zvláště zaujala zmínka o celosvětové dani z finančních transakcí. Tu jsme si my, socialisté, přáli a požadovali ji již více než deset let. Dost práce je ještě třeba udělat. Hledání nových finančních zdrojů na podporu zaměstnanosti, solidarity uvnitř i vně Evropy a financování boje proti změně klimatu však představuje hlavní úkol. Protože se blíží Vánoce, vybízím Radu, aby nám předložila rozhodnutí o vlastních zdrojích na příští léta.
(NL) Pane předsedající, pane Reinfeldte, vaše předsednictví má jednu vážnou skvrnu, a tou je rozhodnutí týkající se dohody SWIFT. Lisabonská smlouva vstoupila v platnost dne 1. prosince a dne 30. listopadu jste vy a vaši kolegové, hlavy států nebo předsedové vlád kvapně přijali dohodu poskytující Spojeným státům americkým naše bankovní údaje. Naznačuje-li to budoucí vývoj Stockholmského programu - programu, jenž měl zaručovat naše občanská práva, bezpečnost a svobodu -, pak mám dojem, že jeho realizace skutečně vychýlí rovnováhu a ohrozí svobodu a občanská práva.
(HU) Pane předsedo, chtěli bychom zhodnotit výsledky švédského předsednictví ve zpětném ohlédnutí za dalších 10-20 let. Nejdůležitější událostí, která bude zmiňována, bude vstup Lisabonské smlouvy v platnost. Tato smlouva vytváří právní rámec pro superstát, v němž bude žít 500 miliónů lidí pod dohledem z centra, a národní státy se vytratí. Cesta, která nás k tomu dovedla, byla nedemokratická. Tento koncept byl odmítnut třemi referendy, ale vnucené druhé irské referendum a získání podpisu Václava Klause nakonec umožnily, aby byl realizován. Většina evropských občanů tento koncept odmítla a chce zachovat národní stát. Proto jsem přesvědčený, že historie toto období vylíčí jako marný pokus o vytvoření impéria.
Institucionální diskuse skončila, nové posty byly obsazeny a v několika důležitých otázkách Rada postoupila do bodu, který nám umožní dále pracovat. Podívejme se do budoucnosti. Kdosi prohlásil, že velký problémem je skutečnost, že Lisabonská smlouva nebyla dosud zohledněna v pracovních metodách Rady. Rada má větší možnost ovlivnit Evropský parlament a jednotlivé výbory Evropského parlamentu, než může Parlament ovlivnit pracovní skupiny a zasedání Evropské rady. Po této stránce žádáme také o rovné zacházení s oběma orgány, protože jakožto legislativní orgány máme stejný status.
Ano, bylo chybou - můžeme se přít o obsah - prosadit dohodu SWIFT ještě den před tím, než se změní pravomoc spolurozhodování Parlamentu. Rozhodnutí o dohledu nad finančním trhem ještě není definitivní. Je zapotřebí jej zdokonalit, potřebujeme více výkonné moci, potřebujeme více evropského dohledu nad institucemi, které přesahují evropské hranice, a potřebujeme zlepšit koordinaci mezi členskými státy, Komisí a Evropskou centrální bankou v basilejském výboru, protože jinak by vznikla paralelní struktura.
Druhou věcí, kterou v této době hospodářské krize, kdy dosud nevidíme světlo na konci tunelu, považuji za prioritu, je oživení Lisabonské strategie. Musíme být co nejdříve schopni opět na finanční a obchodní úrovni konkurovat nastupujícím velmocím: jenom nejmodernější výzkum a informační systém nám umožní udělat tento krok, který je pro nás a především pro nové generace tak životně důležitý.
Zadruhé: Evropská unie a její členské státy zavedly celou řadu výjimečných opatření, aby dostaly pod kontrolu finanční krizi, což je velmi pozitivní. Ekonomická stabilizace je již patrná. Zároveň souhlasím s Radou, že situace zatím není natolik bezpečná, abychom mohli ukončit podpůrná opatření. Nepochybným závěrem z této krize je pro mne zjištění, že banky jsou nezbytné a služby, které poskytují, jsou nezbytné. Není proto nutné je příliš přísně potrestat, ale obchodní činnosti bank by se měly opírat o dění v reálné ekonomice, nikoliv o mezibankovní virtuální trh, jenž byl hlavní příčinou nedávné krize. Zároveň musíme promyslet otázku vyplácení odměn bankéřům, což je otázka, která se stala v Estonsku zvláště důležitým tématem.
Náš názor na švédské předsednictví je takový, že bylo takřka naprosto úspěšné, a to v podstatě ve čtyřech základních oblastech. Zaprvé v institucionální oblasti byl přínos švédského předsednictví ke vstupu Lisabonské smlouvy v platnost, k velmi úspěšné volbě předsedy Evropské komise a ke všemu, co souviselo s ratifikací, nesmírně profesionální a na takové úrovni, jakou očekáváme pro nejlepší chod Evropské unie. Pro zemi, jako je Portugalsko, která hrála rozhodující roli při přijímání Lisabonské smlouvy, byl přínos švédského předsednictví samozřejmě neocenitelný.
Třetím bodem je finanční regulace. Zvláště na posledním zasedání Rady byl uskutečněn krok vpřed, který považujeme za rozhodující a který může mít velký vliv na překonání krize. Chtěl bych proto také tlumočit naše blahopřání, že v této oblasti bylo dosaženo dohody. Nakonec bych chtěl zmínit oblast, která je pro mne osobně velmi důležitá: Stockholmský program, a tedy prostor svobody, bezpečnosti a práva. Sledoval jsem proces z Tampere a pak zvláště haagský proces. Stockholmský program považuji za naprosto stěžejní a chtěl bych k němu švédskému předsednictví a panu ministerskému předsedovi Reinfeldtovi blahopřát.
Pro občany Evropské unie jsou pochopitelně důležitá zejména opatření, která mají zmírnit dopady hospodářské a finanční krize. Týká se to podpory podnikatelského sektoru, která má obnovit pracovní místa a vytvořit podmínky pro rozvoj malých a středně velkých podniků a také odstranit příčiny krize, zvláště na finančních trzích, aby se v budoucnu již neopakovaly. Zdá se mi, že evropský dohled v této oblasti není dostačující a že musíme jakožto demokraticky zvolený orgán ovlivnit také etické normy, kterými se řídí ti, kdo provádějí dozor nad bankami a finančními institucemi.
Pokud jde o postup projednávání ve výborech, na základě Lisabonské smlouvy byla zahájena jednání o institucionální dohodě týkající se pravomocí a postupů předávaných ze strany Komise. Vzhledem k tomu, že Lisabonská smlouva vytváří nový základ pro oblast změny klimatu a společnou energetickou politiku, doufám - a také to očekáváme -, že nám, pane předsedo Barroso, předložíte za Evropskou komisi program práce na příštích pět let, aby komisaři, které vyslechneme, reagovali také na tyto výzvy.
Dospěli jste také k hořkému poznání toho, že pokud jde o společný postup, zvláště v době volby vedení EU, má Evropská unie své meze. V oblasti zahraniční politiky jste vytvořili několik nových následováníhodných vzorů, například pro politiku na Blízkém východě, a k tomuto počinu vám blahopřeji. Děkuji vám rovněž za péči, kterou jste věnovali rozšíření Evropské unie, a za to, že jste spolu s Komisí vyřešili několik dosud otevřených problémů, které bránily tomuto procesu. Udělali jste dobrou práci!
(FR) Pane předsedající, pane Barroso, pane Reinfeldte, chtěl bych znát váš názor, pane Reinfeldte, na výsledky trojky předsednictví, protože hlavy států nebo předsedové vlád se rozhodli tento systém trojky vytvořit proto, aby předsednictví dali určitou formu návaznosti. Dále, protože uzavíráte trojku Francouzské republiky, České republiky a Švédského království, jaký máte na tento prostředek názor a k jakému závěru jste dospěl?
Švédské předsednictví se zapíše do dějin, protože během něj byla prosazena euroústava, v současné formě známá jako Lisabonská smlouva, pro niž někteří horovali téměř deset let. Došlo k tomu proti vůli mnoha národů. Výsledky referenda ve Francii, Nizozemí a Irsku se ostentativně ignorovaly. Byla zavedena zásada deficitu demokracie, která pod rouškou zdokonalení správních mechanismů EU umožňuje kontrolu shora. První změny týkající se výběru lidí do nových postů Unie prozatím způsobily organizační chaos a v Evropě i v celém světě vyvolaly všeobecné veselí. Švédské předsednictví Evropskou unii ve skutečnosti zanechává ve stavu nejistoty a zmatku.
(HU) Švédské předsednictví odvedlo skvělou práci a chtěl bych k ní panu ministerskému předsedovi blahopřát. Definitivní dokončení ratifikace Lisabonské smlouvy vyřešilo politováníhodnou a ostudnou miniaturní krizi spojenou s českým prezidentem Klausem. K této situaci došlo následkem chyby učiněné během procesu rozšíření, v němž Evropská unie zavčas neprohlásila, že třináct diskriminačních Benešových dekretů je morálně neobhájitelných. Druhou hlavní událostí je, že EU dokázala zaujmout jednotný postoj pro jednání o změně klimatu. USA a Čína si tuto skutečnost ještě neuvědomily, ale Evropská unie si je jasně vědoma toho, že budoucnost patří právě tomu, kdo dnes razí cestu rozvoji zelené ekonomiky. Nezapomeňme však na to, že jedinou příčinou toho, že EU dokázala úspěšně dosáhnout svých cílů, byla skutečnost, že nové členské státy značně snížily své emise. Konečně třetí hlavní událostí bylo zahájení jednání o přistoupení se Srbskem. Srbsku, Makedonii a Černé Hoře byl povolen bezvízový styk. Chtěl bych poděkovat švédskému předsednictví za vytvoření vynikající příležitosti pro práci trojky předsednictví Španělsko-Belgie-Maďarsko.
(PL) Během švédského předsednictví, které probíhalo v náročném období krize a očekávání týkajících se přijetí Lisabonské smlouvy, se v Unii stalo mnoho dobrých věcí. Nesdílím však názor, že Unie je nyní jiná nebo nová. Domnívám se, že Unie byla nanejvýš renovována. Obecná ustanovení Smlouvy totiž musí být doplněna nejen podrobným obsahem, ale také konkrétními praktickými řešeními. Je důležité, aby se vyjasnilo rozdělení pravomocí mezi klíčovými posty a také to, jaké vztahy zavedeme mezi orgány EU včetně nové role Evropského parlamentu.
Mám obavy z možného omezení funkce rotujícího předsednictví vykonávaného postupně jednotlivými členskými státy. Členské státy se na tuto vedoucí roli připravují a vykonávají ji s velkým odhodláním. Pokud zde vedle stálého předsedy Evropské rady nebude podávat zprávy také vedoucí představitel země, která právě vykonává vedení, Unie bude neúplná a ztratí část své rozmanitosti. Země, které ji vedou, musí nadále tvůrčím způsobem iniciovat nové kroky, zatímco stálý předseda Evropské rady bude zajišťovat koordinaci, kontinuitu a soudržnost práce Unie.
Pane ministerský předsedo, za dva týdny skončí vaše předsednictví Evropské unie. Děkuji vám za vaši činnost a energii. Víme, že jste neměli jednoduché předsednictví. Jak zde zaznělo od našich poslanců a jak bylo vyjádřeno z mnoha různých hledisek, jednalo se o úspěšné předsednictví. Chci vám osobně a také celé švédské vládě poděkovat. V posledních několika týdnech jsme jako důsledek Lisabonské smlouvy poprvé v historii v praxi poznali nové vztahy.
Například pan poslanec Severin hovořil o ekonomické, sociální a územní soudržnosti. Chci vyzdvihnout jeho závěr. Již tehdy, když jsme poprvé na zasedání Evropské rady diskutovali o budoucí strategii Evropská unie 2020, jsme se shodli - viz bod 18 ze závěrů -, že by se mělo udělat vše pro to, aby byla zajištěna ekonomická, sociální a územní soudržnost a také rovnost žen a mužů. Domnívám se, že je důležité na toto pamatovat hned na počátku diskuse o strategii Evropská unie 2020. Důraz pochopitelně klademe na konkurenceschopnost a potřebu reagovat na globální výzvy, kterým v současnosti čelíme, ale měli bychom o to usilovat tak, abychom zároveň podporovali ekonomickou, sociální a územní soudržnost Evropské unie. To bude velmi důležité nejen pro definování této strategie, ale také pro další finanční výhledy.
Další konkrétní otázka se týkala evropských orgánů pro dohled a položili ji pan poslanec Karas a také paní poslankyně Datiová. Dovolte mi tuto věc objasnit. Velmi vítáme skutečnost, že Evropská rada dokázala dosáhnout jednomyslné shody. Abych řekl pravdu, ještě před nějakou dobou by bylo nemyslitelné, aby se všechny členské státy dohodly na textu o finančním dohledu na evropské úrovni. Respektuji sice citlivou povahu některých otázek, na které jsme se zaměřili v našich návrzích, nicméně přesto se domnívám, že text Komise byl až příliš oslaben. Komise ve svém návrhu počítala s jednoduchým a účinným ustanovením o fiskální stráži, a to právě proto, že se jedná o velmi citlivou záležitost. Jsem zklamán tím, že navrhované pravomoci orgánů, které jim umožňují adresovat svá rozhodnutí přímo jednotlivým finančním institucím, byly na dvou ze tří míst, na kterých je Komise navrhovala, odstraněny.
Ještě posoudíme plány na snížení emisí od ostatních zemí a ve vhodný čas v Kodani učiníme toto rozhodnutí. Na zasedání Evropské rady jsem se zmínil o možnosti zmírnění formulace naší nabídky, zejména možnost vytvořit harmonogramy sahající až za rok 2020. Tato jednání se přece netýkají pouze roku 2020, ale zasahují i do doby po roce 2020. Měli bychom si proto nechat do jisté míry otevřené možnosti pro stanovení harmonogramů pro období po roce 2020. Do Kodaně se proto nevydáváme jen se záměrem dosáhnout co nejambicióznější dohody, ale také takové dohody, která bude mít skutečně globální charakter.
Během švédského předsednictví byla schválena strategie EU pro oblast Baltského moře. Těší mě, že na uplatňování strategie EU pro oblast Baltského moře byla vyčleněna finanční podpora. Jako Litevka dobře znám všechny výzvy, kterým v současnosti oblast Baltského moře čelí. Jednou z nich je otázka, jak nejlépe vyřešit naléhavý a závažný problém ochrany životního prostředí Baltského moře. Další otázkou je, jak z oblasti Baltského moře vytvořit silnější hnací sílu pro hospodářský růst a rozvoj.
Rozprava o společném patentu pro celou Unii probíhala po dlouhou dobu. Je nejvyšší čas stanovit v této otázce zvláštní pravidla, protože nedostatek jednotných pravidel představuje překážku pro rozvoj evropských podniků a činí jim potíže, pokud chtějí konkurovat například americkým firmám. V minulosti jsme byli mnohokrát svědky toho, jak je složité sjednotit zájmy všech členských států v otázce patentu EU, a jsem proto švédskému předsednictví o to více vděčná za tento kompromis, kterého je v současnosti dosaženo pouze na politické úrovni.
písemně. - Lisabonská smlouva dostala zelenou, což vytvořilo veškeré podmínky nezbytné pro institucionální reformy. Úkolem švédského předsednictví bylo připravit cestu pro uplatňování ustanovení Lisabonské smlouvy. Předsednictví se s touto výzvou dobře vypořádalo. Úkolem příštího předsednictví je zajistit, aby nové struktury účinně fungovaly. V této souvislosti musí být vyvinuto veškeré úsilí, aby byla zajištěna hospodářská, sociální a územní soudržnost a rovné postavení mužů a žen. Považuji za důležité zdůraznit, že na základě této smlouvy bude Listina základních práv závazná, takže lidská práva (včetně rovného postavení mužů a žen) a opatření pro boj proti diskriminaci budou mít lepší šanci k tomu, aby byla podpořena prostřednictvím právních předpisů.
Lisabonská smlouva posílila úlohu Parlamentu v evropském rozhodovacím procesu a tím i legitimnost tohoto orgánu v očích evropských občanů. Blahopřeji proto švédskému předsednictví k výjimečnému úsilí, které vyvinulo k dosažení vstupu nové Smlouvy v platnost. Vítám rovněž vývoj v oblastech spravedlnosti a vnitřních záležitostí. Stockholmský program, který byl vypracován v průběhu posledních měsíců a odhlasován Evropskou radou ve dnech 10.-11. prosince, udává nový referenční rámec v této oblasti na období 2010-2014. Těší mě, že mohu poznamenat, že Rada zvážila doporučení Parlamentu. Odkazuji zejména na rozšíření schengenského prostoru na všechny země EU, což se nyní stává prioritou vnitřní politiky Evropské unie, a to na základě pozměňovacích návrhů, jež jsme předložili.
Rád bych švédskému předsednictví poblahopřál k šesti měsícům ambiciózní práce, kterou provádělo ve složitém období hospodářské a finanční krize, k přípravám na kodaňský summit a přijetí Lisabonské smlouvy. Díky Lisabonské smlouvě konečně máme jasný institucionální rámec pro zvládání všech výzev, kterým čelí moderní svět. Nová Smlouva umožňuje EU pevně se chopit průkopnické role v boji proti změně klimatu a také zaujmout postavení globálního partnera nejen ve vztahu ke Spojeným státům a Ruské federaci, ale také ve vztahu k rozvíjejícím se zemím. Nový stálý předseda Rady a vysoká představitelka navíc zajistí kontinuitu činností zahraniční politiky EU, což představuje pokrok v upevňování role EU na světové scéně. V důsledku všech těchto institucionálních změn bude EU účinnější a bude mít k dispozici širší škálu metod pro řešení zásadních problémů, kterým čelí mezinárodní společenství, jako je boj proti terorismu, přizpůsobení se změně klimatu, zabezpečení dodávek energie a boj proti následkům hospodářské a finanční krize. Jsem si jistý, že španělské předsednictví dokáže splnit očekávání a bude úspěšně pokračovat v opatřeních a činnostech, které zahájilo švédské předsednictví.
Ráda bych poblahopřála švédskému předsednictví k jeho práci, zejména v oblastech, které spadají do činnosti Výboru pro občanské svobody, spravedlnost a vnitřní věci. Výzvy byly obrovské: docházelo k přechodu od právního systému Niceské smlouvy k právnímu systému, který stanoví Lisabonská smlouva, a také byl sestavován příští víceletý program, který vymezí priority pro prostor svobody, bezpečnosti a spravedlnosti na dalších pět let. S potěšením vítám tento Stockholmský program, který podpoří ambiciózní politické úsilí, jehož cílem je posílit tento prostor do roku 2014. Ještě je však nutné dosáhnout značného pokroku, a to především v oblasti azylu. Vítám vytvoření Evropského podpůrného úřadu pro otázky azylu, protože zásadní je sbližovat nejen právní předpisy, ale také postupy členských států. Nicméně v rámci balíčku předpisů týkajících se azylu je třeba co nejrychleji přijmout další návrhy, aby se zabránilo nutnosti vytvořit třetí fázi jednotného evropského azylového systému. Díky velkým institucionálním změnám, které zavedla Lisabonská smlouva, se nyní můžeme těšit na to, že v rámci nadcházejících předsednictví budou moci být brzy přijímány ambicióznější a kvalitnější legislativní nástroje.
Švédské předsednictví znamenalo pokrok, jehož bylo dosaženo prostřednictvím tří hlavních kroků a těmi bylo: - zvolení prezidenta EU a vysoké představitelky EU pro zahraniční věci a bezpečnostní politiku poté, co Lisabonská smlouva vstoupila v platnost; - přijetí víceletého Stockholmského programu na období 2010-2014; - příprava a koordinace konference COP 15 o změně klimatu konané v Kodani. Vítám rozhodnutí Rady o tom, že EU a její členské státy jsou připraveny přispět v období let 2010-2012 rychlým počátečným financováním ve výši 2,4 miliardy EUR ročně, aby podpořily rozvojové země při přizpůsobení se účinkům změny klimatu. Vyzývám však Komisi, aby vypracovala mechanismus vhodný pro rozdělování finanční zátěže mezi členské státy podle hospodářské síly každého z těchto států.
Ve spojitosti s konzultacemi, které v současnosti probíhají ohledně budoucí strategie, bych ráda upozornila na dvě hlediska: zlepšení vzdělávacího systému v Evropě a rovnost pohlaví na trhu práce. Vzdělávací systém v Evropě se musí změnit. Bez mladých, dobře vzdělaných pracovníků není vytvoření moderního hospodářství založeného na znalostech možné. Stávajícím programům EU (Erasmus, Erasmus Mundus, Leonardo da Vinci) bychom měli zajistit větší finanční podporu a zavést nové iniciativy, které mladým lidem pomohou vzdělávat se a získávat zkušenosti v zahraničí a které také nabídnou finanční a administrativní možnosti nezbytné k využití této podpory při práci v jejich zemi.
Unie by měla s ohledem na to, že potřeby občanů jsou její prioritou, přijmout program, jenž v každé oblasti její činnosti podpoří rovnost pohlaví, a zejména pak v oblasti boje proti nezaměstnanosti. Při plánování nové strategie bychom měli klást zvláštní důraz na zvyšování poměru žen v zaměstnání, protože výzkum provedený Eurostatem ukazuje, že krize zasáhla pracující ženy více než muže mimo jiné proto, že jejich pracovní místa jsou mnohem méně jistá. Diskriminace na trhu práce je nadále vážným problémem a nová strategie jí musí čelit.
Navzdory potížím, které vyplynuly ze zpožděného vstupu Lisabonské smlouvy v platnost, dosáhlo švédské předsednictví výrazného úspěchu. Tento úspěch zahrnuje balíček opatření v oblasti energetické účinnosti a telekomunikační balíček, zřízení orgánu pro obezřetností finanční dohled, dohodu o rozpočtu na rok 2010, pokud jde zejména o financování plánu hospodářské obnovy, strategii v oblasti Baltského moře a přípravu na konferenci o klimatu konanou tento týden v Kodani. Španělské předsednictví, které začíná v roce 2010, bude řídit přechod od Nicejské smlouvy k Lisabonské smlouvě a bude pokračovat ve strategii na podporu zaměstnanosti tím, že budou stimulována a podporována evropská hospodářství, a pozornost bude zaměřena na další velké výzvy, jako je finanční regulace a změna klimatu. Vzhledem k jeho zeměpisné a historické blízkosti se Portugalsko, a zejména jeho nejvzdálenější regiony, jako je např. Madeira, které se těší na to, jak se bude španělskému předsednictví dařit, musí pokusit vytěžit maximum příležitostí, které jistě budou vytvořeny. Například průkopnický summit EU-Maroko bude ideálním fórem pro podporu oblasti euro-africké atlantické spolupráce, která bude zahrnovat Madeiru, Azory, Kanárské ostrovy a sousední země, zejména Maroko. Pokud jde o tuto otázku, vyvinu na ni veškeré své úsilí a budu ji podrobně sledovat.
Pane předsedo, rozhodnutí učiněná na summitu značí vystupňování politiky Evropské unie a buržoazních vlád, která popírá tzv. přístup zdola, a stanoví příkrá opatření proti pracující třídě a částem společnosti, jež tvoří obyčejný lid, s cílem posílit ziskovost a postavení evropských monopolů jak v rámci jednotného vnitřního trhu, tak v rámci mezinárodní imperialistické hospodářské soutěže. Strategie EU na rok 2020, hlubší verze Lisabonské strategie, si stanoví za priority rychlejší kapitalistické restrukturalizace a pohlcení zbývajícího platu pracovníků a jejich pracovních a sociálních práv. Základním kamenem strategie EU pro překonání kapitalistické krize je zavést rozsáhlé změny do systémů sociálního zabezpečení, zvýšit věk pro odchod do důchodu a drasticky snížit platy, důchody a sociální dávky. Deficity a veřejné dluhy a postupy pro dohled nad hospodářstvími různých členských států, včetně Řecka, jsou mobilizovány proto, aby bylo možné ideologicky zastrašovat pracovníky. Tato politika EU, která popírá přístup zdola nese rovněž charakteristiky politických stran PASOK a Nová demokracie, které nadále podporují volbu kapitálu a důsledky krize mezitím přesouvají na bedra pracovníků. Komunistická strana Řecka vyzývá pracující třídu, aby zorganizovala protiútok, obvinila tyto strany z prosazování politiky tzv. evropské jednosměrky a zúčastnila se hromadného sjezdu k tématu nezaměstnanosti, které se koná dne 17. prosince a bude uspořádáno Dělnickou militantní frontou (PAME).
(CS) Hlasoval jsem proti zprávě pana Bögeho týkající se uvolnění prostředků z Evropského fondu pro přizpůsobení se globalizaci, protože zejména v případě rakouské žádosti se jedná o značně nesystematický přístup odrážející se v bezprecedentní výši poskytované podpory na hlavu. Má-li se jednat o časově omezenou individuální podporu zaměřenou na pomoc pracovníkům zasaženým propouštěním v důsledku globalizace, je třeba tuto podporu odvíjet od reálných individuálních potřeb a reálného ekonomického kontextu. To se však neděje, naopak při určování této podpory se postupuje nahodile a svévolně. Proto je, podle mého názoru, třeba stanovit pevná kritéria. Takto použité peníze nejsou řešením problému, ale jsou ve skutečnosti plýtváním penězi daňových poplatníků.
Musíme se však podívat také na svoje země, abychom viděli, jak zavádíme překážky, které brání usnadnění obchodu s chudšími zeměmi. V mnoha případech se chudší země domnívají, že obchodní pravidla jsou namířena proti nim, a berou v úvahu pouze věci, jako je společná zemědělská politika, subvence na bavlnu, hygienické a rostlinolékařské normy a tarify na dovozy zboží vyšší hodnoty do EU. Je důležité, abychom ukázali, že obchodní systém je skutečně otevřený a že nejchudším zemím pomáháme k vymýcení chudoby jak jen je to možné.
Tři roky po jeho zřízení, ke kterému došlo v roce 2006, a v současné situaci celosvětové hospodářské a finanční krize bylo zásadní zmírnit podmínky, které řídí využití tohoto evropského fondu. Švédsko, Rakousko a Nizozemsko jsou dnes cílem těchto účinnějších a rychlejších opatření a těším se na to, že všechny členské státy EU budou mít větší přístup k těmto financím. Maximální roční částka tohoto fondu, jež vychází z finančního rámce na roky 2007-2013, nesmí přesáhnout 500 milionů EUR, ale je zásadní, aby tyto zdroje byly plně využity, což není současný případ.
Švédští, rakouští a nizozemští pracovníci se stali obětmi globalizace. Znovu opakujeme náš silný nesouhlas s filosofií, která podpírá tento fond, jež činí evropské pracovníky pouhými "proměnnými" v otázce přizpůsobení se globalizaci, které umožňují hladké fungování určité formy neoliberální globalizace, která není nikdy brána v pochybnost. Zájmy gigantů, jako je americká společnost Ford, stávající vlastník společnosti Volvo Cars, která ve třetím čtvrtletí roku 2009 dosáhla zisku téměř 1 miliardy USD, nebo společnosti Aviva, Axa a BlackRock, hlavní akcionáři společnosti Heijmans NV, v současnosti nahrazují obecný zájem evropských občanů. Fond k tomuto vypleňování přispívá.
Důsledky globalizace jsou opětovně zmírňovány prostřednictvím uvolnění prostředků z Evropského fondu pro přizpůsobení se globalizaci (EGF). Tentokrát bylo bohužel tvrdě zasaženo také Štýrsko. Za několik posledních měsíců přišlo o zaměstnání celkem 744 osob z devíti různých společností, a spolková země Štýrsko proto požádala EU o pomoc. Stejně jako u předchozích žádostí bylo vše důkladně prošetřeno a těší mě, že štýrští občané splňují všechny požadavky. Zejména během aktuální finanční a hospodářské krize se nám znovu jasně připomínají negativní účinky globalizace.
Stávající situace na finančních trzích vyžaduje, abychom podpořili mnoho milionů lidí, kteří v průběhu minulého roku přišli o svá pracovní místa. Nemluvím samozřejmě pouze o pomoci při hledání práce, ale také o využívání pružnosti trhu práce, o pomoci pracovníkům, která umožní získat nové kvalifikace, a o organizaci vhodného vzdělávání, pokud jde např. o používání počítačů, nebo o poskytování poradenství v oblasti zaměstnání. Většina finančních prostředků fondu EGF by měla být určena na podporu podnikání a poskytování pomoci na samostatně výdělečné činnosti, protože pokud lidé přišli o svoje zaměstnání, představuje založení podniku a vytváření příjmů vlastním úsilím příležitost, jak si zachovat finanční stabilitu a dosáhnout rozvoje.
O propouštění, k němuž přistoupila společnost Volvo Cars, se Komise domnívá, že "má významný negativní dopad na místní a regionální hospodářství" v západním Švédsku. Společnost Volvo Cars je velmi významným zaměstnavatelem v západním Švédsku. Pokud Evropský parlament nepodnikne příslušné kroky, pracovníci společnosti Volvo Cars a její dodavatelé budou vážně zasaženi. Riziko sociální marginalizace a trvalého vyloučení je velmi vysoké, což něco, co jako liberálové nemůžeme připustit. Silně soucítíme se všemi, kteří jsou zasaženi nezaměstnaností, a velmi rádi bychom jim nabídli k dispozici možnosti vzdělávání.
Samotná zpráva odůvodňuje naše postavení, když zdůrazňuje, že "existují různé důvody pro zjevné zpomalení plateb ve srovnání s očekávaným rytmem a v závislosti na dotčeném členském státě. Stávající hospodářská situace zaprvé v některých případech způsobila potíže v otázce poskytnutí vnitrostátního spolufinancování. Zadruhé skutečnost, že realizace rozvoje venkova v roce 2009 vykazuje méně dynamický profil než v příslušném roce předchozího programového období, je vysvětlena opožděným schválením některých programů a v případě Rumunska a Bulharska také nedostatkem vyhovujících předchozích zkušeností s prováděním programů rozvoje venkova".
Hlasoval jsem proti návrhu, protože celkově podporuje liberalizaci trhů a obchodního systému, což je pro chudé a rozvojové země pouze na újmu, a nevykazuje žádné skutečné obavy o environmentální potřeby planety. Domnívám se, že liberalizace obchodu a její katastrofické výsledky, které přispěly ke stávající finanční, hospodářské, klimatické a potravinové krizi a ztrátám pracovních míst, chudobě a deindustrializaci, by měly být zavrhnuty. Hlasoval jsem proti návrhu také proto, že nezaručuje úplné dodržování práv, jímž disponují vlády, a to chránit jejich schopnost regulovat a poskytovat základní služby, zejména v oblasti veřejných statků a služeb, jako je zdravotnictví, vzdělávání, kultura, komunikace, doprava, voda a energetika.
Hlasovala jsem proti společnému návrhu usnesení o vyhlídkách rozvojového programu z Dauhá po sedmé ministerské konferenci WTO. Obecně jsem tak učinila, protože v návrhu jasně chybí vize podpory rozvoje rozvojových zemí a na tyto země není brán ohled, a zejména jsem tak učinila, protože ačkoli je důležité úspěšně uzavřít jednací kolo z Dauhá, není možné dospět k tomu za každou cenu. Mezinárodní obchod musí zohledňovat evropskou dlouhodobou tradici spolupráce s nejchudšími zeměmi. Pokud jde navíc o zemědělství a liberalizaci služeb, nepodporuji přístup doporučovaný v tomto usnesení tím spíš, když nebyly přijaty všechny pozměňovací návrhy, jež byly navrženy, aby vyvážily znění návrhu. Například souhlas s urychlením jednání v odvětví služeb (za účelem dosažení vyššího stupně liberalizace) nepřichází v úvahu.
Souhlasím s tím, aby Evropská unie zaujímala vedoucí postavení v rámci aktuálních jednání WTO, aby bylo možné uzavřít jednací kolo z Dauhá a zároveň mít na paměti nové globální výzvy, jako je změna klimatu, bezpečnost a potravinová soběstačnost. Doufám, že výsledek povede k novým tržním příležitostem a posílení pravidel mnohostranného obchodu, aby obchod sloužil ve prospěch udržitelného rozvoje. WTO by mohla globalizaci řídit lépe. Uznávám však, že v souvislosti se současnou hospodářskou krizí, pravidla a závazky přijaté v rámci WTO z velké části zabránily jejím členům, aby se uchýlili k restriktivním obchodním opatřením, a vedly je k tomu, aby přijali opatření pro hospodářskou obnovu.
Zamítnutím pozměňovacích návrhů, které jsme předložili, řekli ne radikální změně v jednáních, která by upřednostnila rozvoj a sociální pokrok, vytváření pracovních míst s odpovídajícími právy a boj proti hladu a chudobě. Je politováníhodné, že za hlavní prioritu nepovažují zrušení daňových rájů, prosazování potravinové soběstačnosti a zabezpečení dostatku potravin, podporu kvalitních veřejných služeb a dodržování práva vlád chránit svá hospodářství a veřejné služby, zejména v oblastech zdravotnictví, vzdělávání, vodohospodářství, kultury, komunikací a energetiky.
Ne, globální volný obchod není řešením stávající krize. Naopak je jednou z jejích hlavních příčin. Jednací kolo z Dauhá klopýtalo již na začátku a celý rok se nacházelo ve slepé uličce, a to kvůli zásadnímu problému, kterým je konkrétně to, že systém pro všechny země dosáhl svých tolerovatelných limitů - pro rozvinuté, rozvíjející se nebo nejméně rozvinuté země, jak se v mezinárodním slangu říká těm zemím, jež jsou těžce postiženy chudobou, a které jsou nuceny začlenit se do mimořádně soutěživých světových trhů, jež je pohlcují. V Evropě žijeme podle paradoxu udržovaného pseudo-elitami, které nás řídí a které si přejí, abychom byli bohatí a chudí zároveň: chudí, protože musíme být nedostatečně placeni, abychom mohli soupeřit v obchodní válce, která nás staví proti zemím s nízkými úrovněmi platu, a bohatí, abychom zajistili spotřebu levného a často málo kvalitního dováženého zboží, které zaplavuje naše trhy.
Doufám, že kolo jednání o rozvoji v Dauhá povede k tomu, abychom zavedli spravedlivé a poctivé obchodní vztahy. Proto jsem podpořila pozměňovací návrhy, jež předložila moje politická skupina, které usilují o zlepšení tohoto usnesení s cílem posílit požadavky týkající se rozvoje; s cílem požadovat, aby nebyly při jednáních o službách zpochybněny veřejné služby; ve vztahu k průmyslovým clům požadovat, aby byla uznána potřeba zohledňovat úroveň rozvoje každé země a nikoli náhle otevřít tato odvětví hospodářské soutěži a na závěr požadovat, aby byl zachován zvláštní a diferencovaný přístup vůči některým druhům produkce v odvětví zemědělství.
Po 30 letech fundamentalistické víry ve volný trh, čelí světové hospodářství nejhorší krizi od doby velké hospodářské krize, k níž došlo ve 30. letech 20. století. Neoliberální program Světové obchodní organizace (WTO), včetně deregulace, liberalizace a privatizace služeb přinesl další chudobu pro většinu světové populace jak v rozvojových, tak průmyslových zemích. Moje skupina vždy odmítala liberalizaci obchodu a její ničivé účinky, které přispívají ke stávající finanční, hospodářské, klimatické a potravinové krizi.
Společný návrh usnesení skupiny Evropské lidové strany (Křesťanských demokratů), skupiny Evropských konzervativců a liberálů a skupiny Aliance liberálů a demokratů pro Evropu o rozvojovém programu z Dauhá a WTO nadále směřuje ke globální liberalizaci ve všech hospodářských oblastech. Není pochyb o tom, že odstraňování překážek obchodu a navyšování obchodu v některých oblastech přináší větší prosperitu. Byli jsme svědky toho, že volný obchod, zejména mezi podobně rozvinutými zeměmi, je rovněž přínosný.
Pokud jsou však mezi obchodními partnery příliš velké rozdíly, jde-li o úroveň jejich rozvoje, pro obě strany to ve většině případů přináší negativní účinky. Úplné otevření trhů rozvojových zemí pro účely vývozů z průmyslových zemí v některých případech vyústilo ve zničení struktur místních hospodářství, zvýšenou úroveň chudoby občanů a v důsledku toho v situaci, kdy se chce více lidí přesunout do západních zemí. Evropa byla na druhou stranu zaplavena levným zbožím z Dálného východu, z výroby, při níž v mnoha případech docházelo k vykořisťování pracovníků. Domácí produkce byla přemístěna nebo uzavřena, což vyústilo v nezaměstnanost v Evropě. Z tohoto hlediska tedy některé překážky obchodu, například za účelem zachování potravinové soběstačnosti v Evropě, mají skutečný smysl. Nemělo by se zapomínat, že liberalizace služeb na finančních trzích sehrála významnou roli v současné finanční a hospodářské krizi. Návrh usnesení nicméně prosazuje, aby se pokračovalo v procesu liberalizace a aby WTO byla udělena významnější úloha jako součásti politiky nového světového uspořádání, a z tohoto důvodu jsem hlasoval proti návrhu.
Dnes jsem hlasovala proti usnesení o rozvojovém programu z Dauhá, protože nesouhlasím s jakýmkoli druhem liberalizace veřejných služeb. Myslím tím zejména liberalizaci dodávek vody, zdravotnické služby a služby v odvětví energetiky. Pro účely sociální soudržnosti je důležité, aby občané měli přístup k veřejným službám. Tyto služby musí být poskytovány ve vysoké kvalitě a musí dodržovat zásadu univerzálnosti a především musí být cenově dostupné. V tomto ohledu by měly vnitrostátní orgány disponovat značnou rozhodovací pravomocí a širokými možnostmi formovat podobu svých služeb.
V době globalizace je účinný systém pro regulaci obchodu potřebnější více než kdy jindy. Je to úkolem Světové obchodní organizace, která byla zřízena v roce 1995 s cílem nahradit Všeobecnou dohodu o clech a obchodu (GATT). Jak je zdůrazněno ve společném návrhu usnesení, který předložily pravicové strany Parlamentu a v jehož prospěch jsem dnes v poledne hlasovala, WTO má zásadní roli v zajištění toho, aby byla globalizace lépe řízena a aby byly její přínosy rozdělovány vyváženějším způsobem. Je jasné, že ti, kteří prosazují protekcionismus, tedy stažení se do sebe, míří na špatný cíl, když činí z WTO smrtící zbraň nekontrolované liberalizace. Byl to současný generální ředitel tohoto orgánu Organizace spojených národů, Pascal Lamy, kdo v roce 1999 určil cestu, kterou je třeba se vydat: byla to naopak cesta kontrolované globalizace.
S potěšením vítám usnesení o WTO, protože se týká mimořádně důležitého problému, s nímž se v současnosti potýkáme. Krize má celosvětový charakter a její co nejrychlejší překonání je v zájmu nás všech. Domnívám se, že jedním z účinných způsobů, jak omezit krizi, je rozšíření světového obchodu. Omezení reformy hospodářství na regionální nebo národní úroveň je jednodušší, ale v dlouhodobém horizontu nepředstavuje dobrý způsob, jak bojovat proti krizi, která má celosvětový rozměr, a boj proti níž vyžaduje společné nástroje, jež budou využity v celosvětovém měřítku. Měli bychom proto učinit vše, co je v našich silách, abychom uspíšili jednání v rámci Světové obchodní organizace, protože tato jednání vedou k liberalizaci obchodu. Zároveň musíme přijmout řádné zásady hospodářské soutěže. Mezi těmito zásadami jsou významné zejména standardy kvality produktů a podmínky produkce, včetně souvislostí s bojem proti změně klimatu a snižováním emisí CO2. Vysoce citlivé zboží, jako jsou zemědělské a potravinové produkty, vyžadují mimořádně důkladný přístup. V budoucnosti bychom měli přemýšlet o tom, zda bychom neměli společně s liberalizací obchodu v rámci WTO na světové úrovni zavést také standardizaci některých prvků zemědělské politiky na světové úrovni. Zvláštní povaha zemědělského odvětví by měla být zohledněna - jeho závislost na klimatických podmínkách, otázky kvality související se zabezpečením dostatku potravin, podmínkami produkce a problémem zabezpečení dodávek potravin pro celý svět. V jednáních WTO musíme ukázat větší porozumění vůči ostatním a více dobré vůle.
Hlasoval jsem proti návrhu, protože je založen pouze na doktríně a politice "války proti terorismu", což je neustále používáno jako odůvodnění pro omezení práv a svobod a pro legalizaci vojenských zásahů a akcí, které zavádí Lisabonská smlouva. Evropský parlament byl nakonec také vyloučen z postupu společného vytváření právních předpisů, přezkoumání a kontroly opatření týkajících se práv jednotlivců a protiteroristických politik, čímž byla oslabena jeho úloha v rozhodujících otázkách. Na závěr chci zdůraznit, že nehledě na vše ostatní byl bohužel schválen pozměňovací návrh, který narušuje úlohu nevládních organizací, činí z nich poskytovatele informací a nositele různých "protiteroristických" bezpečnostních služeb, namísto, aby byly nápomocny ve společenstvích, v nichž působí.
Veřejný přístup k dokumentům je zásadním faktorem pro zajištění demokratické kontroly institucí a jejich účinného působení, což zároveň zvyšuje důvěru občanů. V rámci Stockholmského programu Rada znovu potvrdila významnost transparentnosti a vyzvala Komisi, aby prošetřila nejlepší způsoby, jak zajistit transparentnost rozhodovacího postupu, přístup k dokumentům a řádnou správu věcí veřejných se zřetelem na nové příležitosti, jež nabízí Lisabonská smlouva. Nepochybuji o tom, že je třeba změnit právní základ nařízení, které se týká přístupu k dokumentům, a stejně tak právní rámec, v němž by mělo být uplatnitelné, zejména s ohledem na vztahy mezi institucemi Unie a občany.
Uvědomujeme si, že je třeba vytvořit jiný rámec pro soulad s mezinárodním právem. Neakceptujeme politiku "dvojího metru" ve vztazích k vládám třetích států, fyzickým či právnickým osobám nebo nestátním útvarům, které jsou posuzovány podle zájmů Spojených států nebo hlavních evropských mocností. Máme dostatek příkladů. Abych zmínila pouze některé, máme zde případy nezákonného obsazení Západní Sahary, zadržení Aminatou Haidarové a dalších saharských obyvatel v Maroku a akce Turecka proti Kurdům a Kypru.
Hlasovala jsem ve prospěch tohoto usnesení, protože je důležité, abychom my, poslanci Evropského parlamentu, vykonávali naši parlamentní kontrolu nad rozhodnutími, jež ukládají sankce osobám spojeným se sítí Al-Kajdá a Talibanem a stejně tak osobám, které ohrožují právní stát v Zimbabwe a Somálsku. Zvolený právní základ je nepřijatelný; požadujeme, abychom byli konzultováni na základě řádného legislativního postupu a abychom byli informováni o vývoji činnosti Výboru pro sankce OSN. Co se týče této záležitosti, lituji, že Rada zaujímá velice administrativní přístup, ačkoli zde hovoříme o opatřeních, která se týkají práv jednotlivců.
písemně. - Skupina ECR je největším zastáncem opatření proti terorismu v EU, a zejména se domnívá, že vnitrostátní vlády v EU musí spolupracovat na tom, aby se vypořádaly s neustálou hrozbou terorismu. Skupina ECR se nicméně rozhodla zdržet se hlasování o tomto usnesení ze dvou zvláštních důvodů: Zaprvé jsme proti jakýmkoli právním předpisům, jež nás budou směřovat ke společné evropské zahraniční a bezpečnostní politice, a zadruhé namísto toho chceme zlepšenou a posílenou koordinaci a spolupráci mezi EU a vnitrostátními vládami, a jsme velmi zklamáni, že toto usnesení to dostatečně nezohledňuje.
Skutečný smysl položených otázek přesahuje pouhé posouzení doktríny a soudržnosti mezi oznámenými záměry a jejich výkladem. Je zde rovněž praktický důsledek, který vyplývá ze starého rčení "od většího k menšímu" a to se týká následujícího: jaký má smysl, aby byl subjekt, který má pravomoci v trestních věcech a v oblasti předcházení teroristickým útokům a boje proti nim tím, že se podílí na postupu spolurozhodování, následně a priori vyloučen, když jsou v sázce další opatření, která mohou být kvůli tomu, že ovlivňují práva občanů, v této souvislosti rovněž významná?
Je velmi důležité, aby způsob, jakým je Lisabonská smlouva vykládána v právních předpisech ve skutečnosti odpovídal uváděnému posilování pravomocí a kompetencí Parlamentu. Přinejmenším by mělo být v některých případech možné, jak bylo vzneseno v otázce, abychom měli dvojí právní základ, pokud jde o práva občanů a jsou ohroženy protiteroristické politiky. V ostatních případech, jako je Zimbabwe a Somálsko, by měla být zvážena možnost nepovinné konzultace, jak je ve skutečnosti stanoveno ve Stuttgartské deklaraci o Evropské unii, která byla v otázce rovněž zmíněna.
V posledních letech bylo omezováno stale více svobod a bylo tak činěno ve jménu boje proti terorismu. Na základě dohody SWIFT, a zejména pak Stockholmského programu, se "transparentní osoba" stává stále větší skutečností. V době moderní technologie, globalizace a EU bez hranic je samozřejmě důležité, aby úřady pracovaly společně a náležitě se na to připravily. Stát však nesmí klesnout na úroveň teroristů. Pouze musíme přemýšlet o sporné úloze EU a jednotlivých členských států ve spojitosti s přelety letadel CIA a tajnými věznicemi USA.
Memorial vnímá to vyznamenání nejen jako ocenění naší organizace: cena patří celé komunitě obhájců lidských práv v Rusku, a v širším měřítku značné části ruské společnosti. Nyní je tomu již 40 let, co se obhájci lidských práv, nejprve v Sovětském svazu a potom v Rusku, staví za "evropské" - to znamená univerzální - hodnoty. Tento boj byl vždy tragický a v posledních letech si vyžádal životy nejlepších a nejodvážnějších lidí. Jsem si jist, že Evropský parlament myslel při udělování Sacharovovy ceny organizaci Memorial především na ně - na naše mrtvé přátele a spolubojovníky. Tato cena jim právem náleží. A prvním jménem, které bych měl uvést, je Natalja Estěmirovová, spolupracovnice sdružení Memorial, která byla v létě tohoto roku zavražděna v Čečensku. Nemohu pokračovat, aniž bych vzpomenul také další jména: právníka Stanislava Markelova a novinářku Annu Politkovskou a Anastasii Baburovovou, zavražděné v Moskvě; etnologa Nikolaje Girenka, zastřeleného v Petrohradě; Farida Babajeva, zavražděného v Dagestánu; a mnoho dalších - naneštěstí vyjmenovat všechny oběti by trvalo velmi dlouho. Chtěl bych vás požádat, abyste povstáním vzdali čest památce těchto lidí.
Andrej Sacharov, který zemřel před 20 lety, byl význačným bojovníkem za lidská práva a také významným myslitelem. Prosazoval dvě hlavní teze. První tezí bylo, že lidstvo má šanci přežít, rozvíjet se a získat příležitost vyrovnat se s globálními výzvami naší epochy a zajistit světový mír a pokrok na naší planetě, jedině když překoná politickou nejednotnost a nepřátelství. Druhou tezí bylo, že jediná spolehlivá podpora našeho úsilí o překonání politické nejednotnosti moderního světa je ta, která je založena na lidských právech a především na intelektuální svobodě.
V nedávné minulosti byly Rusko a Evropa stále více stavěny do vzájemné opozice. V Rusku se stalo módou mluvit o "specifické cestě Ruska", o "zvláštní ruské duchovnosti" a dokonce o "specifických národních hodnotách". A v euro-atlantickém světě jsou často slyšet názory, že Rusko je odlišné od ostatních zemí, jeho politický vývoj je určen jeho historií a specifickými charakteristikami a podobné spekulativní konstrukce. Jak je možné podobné názory komentovat? Rusko má stejně jako kterákoliv jiná země svoji vlastní cestu k uspořádání života na univerzálních humanitních základech. Žádný národ na světě neorganizuje svůj život podle zcela převzatých vnějších idejí a vzorů, ale spojení Ruska s Evropou zdaleka není určováno pouze tím, kdo ideje přejímá a od koho jsou přejímány. Otázku je možné položit jiným způsobem: přineslo Rusko něco pan-evropské a univerzální civilizaci, jejíž podoba se utváří před našima očima? A zde bych chtěl připomenout jedinečný příspěvek Ruska k duchovnímu a politickému pokroku Evropy a lidstva: sovětské hnutí na obranu lidských práv hrálo klíčovou roli při formování moderní politické kultury.
Sacharov přehodnotil úlohu lidských práv a intelektuální svobody v moderním světě v roce 1968. Jeho myšlenky byly přeneseny na praktickou úroveň organizacemi na ochranu lidských práv, které vytvořili sovětští disidenti - především Moskevskou helsinskou skupinu, kterou dnes reprezentuje Ludmila Alexejevová. Tyto organizace jako první veřejně prohlásily, že líbivě znějící deklarace o mezinárodní ochraně lidských práv by neměly zůstat pouhými deklaracemi. Podařilo se nám vyburcovat světové veřejné mínění a západní politická elita byla nucena ustoupit od tradičního pragmatismu. Tento vývoj samozřejmě přinesl také řadu nových problémů, které nejsou dosud úplně vyřešeny - příkladem je doktrína o humanitární intervenci. Nicméně za posledních 30 let se dosáhlo značného pokroku, i když mnohé je třeba ještě vykonat. Ruští obránci lidských práv ze sedmdesátých let stáli na počátku tohoto procesu a už jen z tohoto důvodu nemůže být Rusko vyškrtnuto ze seznamu evropských zemí.
V poslední třetině 20. století se v Rusku stalo hnutí za lidská práva jako nikde jinde synonymem občanství a ruské uvažování o lidských právech se mohlo díky Sacharovově globální generalizaci rozvíjet a získat kvalitu nové politické filozofie. To je spojeno s mimořádným charakterem tragické historie Ruska ve 20. století a potřebou pochopit a překonat krvavou a nemorální historii. Jestliže druhá světová válka byla impulzem pro poválečnou politickou modernizaci západní Evropy, která byla logickým ukončením poměrně krátkého období nadvlády nacistického režimu v Německu, potom pro SSSR a Rusko byla potřeba přestavby diktována zkušenostmi se 70 lety nadvlády komunistického režimu, jehož vrcholem byla Stalinova teroristická diktatura. Dvěma klíčovými složkami obrozujícího se ruského občanství bylo právní povědomí a historická paměť. Hnutí za lidská práva se od počátku formovalo především jako hnutí směřující k překonání stalinismu ve veřejném, politickém a kulturním životě země. V jednom z prvních veřejných textů tohoto hnutí - letáku, který rozdávali organizátoři historického shromáždění na obranu lidských práv 5. prosince 1965 - se v této souvislosti naprosto jednoduše a stručně říká: "Krvavá minulost nás vyzývá k bdělosti v přítomnosti."
Domnívám se, že také nyní, v okamžiku 20. výročí Sacharovovy smrti, při výběru příjemce ceny poslanci Evropského parlamentu cítili a dobře chápali tento specifický aspekt. Všichni si pamatujeme usnesení o svědomí Evropy, které přijal Evropský parlament v dubnu. Toto usnesení, podobně jako usnesení OBSE o rozdělení a znovusjednocení Evropy, které následovalo v červenci, dokazuje, že sjednocená Evropa rozumí smyslu a zaměření naší práce. Memorial vám za toto porozumění děkuje. Absurditu současné politické situace v Rusku jasně ilustruje skutečnost, že náš vlastní parlament - parlament země, která nejvíce a nejdéle z všech trpěla stalinistickou a komunistickou diktaturou - tato usnesení okamžitě prohlásil za "protiruská", místo aby je vřele podpořil!
V posledních letech bylo ve Štrasburku přijato více než 100 rozhodnutí v "čečenských" případech týkajících se vážných trestných činů státních představitelů státu spáchaných na občanech. Avšak co se stane? Nic. Rusko řádně zaplatí obětem odškodnění nařízené Evropským soudem jako určitý druh "daně za beztrestnost" a odmítá vyšetřovat zločiny a potrestat viníky. Navíc nejenže nejsou všichni generálové jmenovaní v rozsudcích ze Štrasburku postaveni před soud, ale jsou dále povyšováni.
Druhý, obecnější příklad se týká vztahů mezi Ruskem a Evropskou unií v oblasti lidských práv. Tyto vztahy se v současné době prakticky omezily na to, že Evropská unie vede o tomto tématu konzultace s Ruskem každých šest měsíců. Jak je tato příležitost využívaná? Nižší úředníci vedou několik hodin rozhovory za zavřenými dveřmi - Evropa se ptá na Čečensko, Rusko odpovídá otázkou na Estonsko a Lotyšsko a každý jde dalších šest měsíců svou cestou. Ruské i mezinárodní nevládní organizace pořádají okrajové akce a slyšení a předkládají zprávy. Na schůzkách s obhájci lidských práv zástupci Bruselu s povzdechem říkají: "Co můžeme dělat?" - a zůstávají potichu.
Co by tedy měla Evropa dělat ve vztahu k Rusku? Z našeho hlediska je odpověď jednoduchá: měla by s Ruskem jednat stejným způsobem jako s kteroukoliv jinou evropskou zemí, která převzala určité závazky a je odpovědná za jejich plnění. Bohužel, Evropa dnes stále vzácněji formuluje svá doporučení Rusku v oblasti demokracie a lidských práv a občas dokonce dává přednost tomu vůbec se o nich nezmiňovat. Není důležité, proč se tak děje - zda se jedná o pocit marnosti o něco usilovat, nebo o pragmatické úvahy spojené s ropou a plynem.
Člověk by si mohl pomyslet, jak je možné uvažovat o nesvobodě, kdo může omezit jeho svobodu a jak? Existují takové prostředky - je to strach, který se stává součástí lidské osobnosti a nutí člověka, aby myslel a dokonce cítil, jak se od něho požaduje. Lidé nemají jen strach; nacházejí prostor v "v lásce k velkému bratrovi", jak to popsal George Orwell. Tak tomu bylo v Rusku za Stalina, stejně jako v Německu za Hitlera. To se nyní opakuje v Čečensku, za Ramzana Kadyrova. Takový strach se může rozšířit po celém Rusku.
Potřebujeme celkovou iniciativu. Všichni musíme dělat více a pracovat lépe. V červnu Rada požádala sekretariát Rady a Komisi, aby navrhly doporučení a politické priority k posílení a zvýšení naší angažovanosti v regionu. Výsledkem byl akční plán účasti EU v Afghánistánu a Pákistánu. Ten byl přijat v říjnu. Věřím, že tento akční plán je dobrým nástrojem. Základní strategie je již k dispozici. Akční plán nám umožní přizpůsobit nástroje, jež jsou v současné době používány, plnění našich politických priorit.
Afghánistán vstupuje do rozhodujícího období. Není třeba dále debatovat o průběhu voleb. To je již za námi. Volby měly mnoho nedostatků a doufáme, že se to nebude opakovat. Domnívám se, že afghánští občané na to mají stejný názor. EU je připravena podporovat práci, kterou je třeba ještě vykonat, mimo jiné na základě doporučení, která vypracovali pozorovatelé voleb z EU. Doufáme, že brzy bude ustanovena nová vláda, což bude příležitost dohodnout se na novém programu a nové shodě mezi afghánskou vládou a mezinárodním společenstvím. Prezident Karzáí učinil ve svém inauguračním projevu vítaný příslib nového začátku. Očekáváme, že konference, která se má zakrátko konat v Londýně, k tomu poskytne podnět.
EU očekává od prezidenta Karzáího a jeho vlády pevný závazek a vedení. Pět let beze změny není alternativou. Nyní je třeba se zaměřit na to, aby afghánský stát postupně převzal více odpovědnosti a mezinárodní společenství přijalo podpůrnou roli. Tím nemám na mysli stažení. Příští rok bude v Afghánistánu působit podstatně početnější mezinárodní vojenský personál. USA vysílá dalších 30 000 osob, které doplní 68 000 vojáků, kteří jsou již v zemi. Další země NATO a spojenci přislíbili nejméně dalších 7 000 vojáků, mimo 38 000, kteří jsou již na místě.
Tato vojenská přítomnost se musí sladit s občanskými iniciativami. Nemůže dojít k trvalému stažení jednotek z Afghánistánu, aniž by byl zajištěn občanský rámec pro stabilitu. Efektivní státní instituce, lepší formy správy a přístup k základnímu sociálnímu zabezpečení jsou přinejmenším stejně důležité jako přísná bezpečnost. To nikdo nezpochybňuje. Bezpečnost, dobrá státní správa a rozvoj musí jít ruku v ruce. Vytváříme dlouhodobý závazek vůči Afghánistánu. Afghánští občané však musí zajistit, že jejich vlastní vláda, nikoliv mezinárodní organizace, dosáhne zlepšení životní úrovně. To je jediný způsob, jak může obyvatelstvo znovu získat důvěru ve vlastní vedoucí představitele. Mezinárodní společenství je přítomno. Budeme muset dělat více a pracovat lépe. Je třeba podporovat probíhající proces - afghánský proces, který je pro zemi nezbytný.
To je jádro našeho akčního plánu. Zvyšujeme úsilí EU o zlepšení možností Afghánců a spolupracujeme s vládou, abychom podpořili efektivní státní instituce, které mohou být odpovědné na místní i regionální úrovni. Velký důraz klademe na zásadu právního státu, dobrou státní správu, boj proti korupci a zlepšování situace v oblasti lidských práv. Další prioritní oblastí je pro Evropu rozvoj zemědělství a venkova. Velmi důležité je, aby se zlepšila životní úroveň významné většiny Afghánců, kteří žijí ve venkovských oblastech. Jsme také připraveni podpořit Afghánci vedený proces rehabilitace pro bývalé radikální bojovníky. Těm, kteří se v minulosti zúčastnili konfliktu, musí být nabídnuty alternativy. Vysokou prioritu v programu má přirozeně podpora volebního systému.
Chtěla bych také říci několik slov o Pákistánu. Pákistán je zemí, která v posledních letech prošla významnými změnami. Volby v roce 2008 obnovily demokracii a civilní vládu. Přechod k demokracii byl impozantní. Ovšem demokracie je v současné době křehká a nestabilní. Současně se stal reálnou hrozbou pro mír a stabilitu země pákistánský Taliban. Sotva uplyne týden, aniž by sdělovací prostředky hlásily další sebevražedné útoky. Minulý týden bylo při útocích militantních skupin zabito více než 400 lidí.
EU chce podpořit pákistánské občanské instituce. Zejména je důležité podrobněji se zabývat doporučeními Michaela Gahlera, našeho pozorovatele voleb v roce 2008. Tato doporučení poskytují základní rámec pro budoucí demokracii, volební reformu a vytváření institucí. Pákistánská vláda ví, že to je třeba udělat. Musí nám ukázat oblasti, ve kterých chce spolupracovat. EU rozvinula strategické partnerství s Pákistánem, které vyplynulo z mimořádné schůzky na nejvyšší úrovni, která se konala v červnu 2009. Chceme posílit demokracii a dosáhnout stability. Proto podporujeme občanský stát, boj proti terorismu a obchod. Hlavním faktorem tohoto procesu je samozřejmě fungování vlády, která přijme odpovědnost za své občany a ukáže potřebnou schopnost vést zemi kupředu.
EU bude v partnerství s vládou Pákistánu podporovat posilování demokratických institucí a struktur země. Tak se také dosáhne rozvoje ekonomiky a obchodu. Vítáme skutečnost, že Pákistán přebírá větší odpovědnost za vlastní bezpečnost. Očekáváme, že země bude stejně tak přistupovat ke všem formám terorismu, včetně militantních sil, které používají území Pákistánu jako nástupiště k útokům v Afghánistánu. Úsilí vlády v boji proti pákistánskému Talibanu představuje pozitivní posun. Současně je třeba chránit civilní obyvatelstvo a dodržovat mezinárodní právo. Vláda by měla také věnovat pozornost potřebám humanitární pomoci a obnovy v postižených oblastech.
Nová vojenská strategie, kterou ohlásil prezident Obama a která je přesněji vysvětlena v následném prohlášení ministrů zahraničí zemí ISAF, spojuje vyslání nových jednotek s cílem chránit obyvatelstvo a posílit kapacity bezpečnostních sil a afghánských institucí. Tato vítaná změna bere v úvahu bezúčelnost - já bych dokonce řekl kontraproduktivitu - konvenčních vojenských akcí, které se zaměřují pouze na potlačení akcí talibanských guerril.
Aby se ovšem zajistilo, že nový postup bude produktivní a podnítí přechod k bezpečnému, prosperujícímu, stabilnímu a soběstačnému Afghánistánu, je zcela jasné, že vojenská dimenze zásahu mezinárodního společenství musí být doprovázena rostoucí angažovaností na civilní a politické frontě. Na jedné straně musíme podporovat ekonomický rozvoj a posilovat instituce, vládu a právní stát a na druhé straně musíme usnadnit proces vnitřního smíření a pomoci stabilizovat situaci v Pákistánu.
Schopnost Evropy mít významný vliv v regionu se však zdá být rozhodně malá vzhledem k množství vyčleněných lidských a finančních prostředků. Z tohoto důvodu potřebujeme posílit naši angažovanost, jinými slovy vedoucí postavení Evropy, a postupovat důsledněji a efektivněji z hlediska civilní strategie a politického úsilí. Akční plán z tohoto hlediska představuje důležitý krok vpřed a Skupina progresivní aliance socialistů a demokratů v Evropském parlamentu tento akční plán podporuje a požaduje jeho jasné plnění.
Dávám si dohromady všechny potřebné dílčí informace. Především musím říci, že se ukazuje, že je velmi obtížné získat alespoň nejzákladnější údaje o tom, kolik finančních prostředků EU vynaložila v Afghánistánu po okupaci v roce 2001, kam pomoc EU směřovala a kolik z těchto prostředků lze vyčíslit. Víme, že se do této oblasti každý rok vydá téměř 1 miliarda EUR, což je veliká suma. Afghánský HDP je pouze 6,9 miliard EUR. Naše civilní pomoc tedy činí více než 20 procent ročního HDP Afghánistánu, což je hodnota, která má potenciál změnit osud země, pokud by byla správně použita.
Afghánská policie nám v poslední době byla líčena jako potrava pro děla Talibanu. Mám dojem, že mnozí z nás si stále ještě lámou hlavu nad tím, co jsme si vůbec kdy mysleli, že dosáhneme naší intervencí. Co se týká mezinárodní reakce, vítám, že paní komisařka mluví o zahájení spolupráce, a zejména že se zmiňuje o Indii. Regionální přístup je důležitý a těším se na to, až uslyším, jak se hodláme vypořádat s jinými oblastmi reálného napětí, jako je Kašmír, který, jak nám při jiné příležitosti sdělil afghánský velvyslanec, představuje problém pro veškeré úsilí, které se lidé snaží v tomto regionu vyvíjet.
jménem skupiny ECR. - Paní předsedající, nemůžeme dovolit, aby byla vojenská mise NATO-ISAF v Afghánistánu neúspěšná. Při dostatečné politické vůli, dobrém vojenském vybavení a větším počtu jednotek může NATO porazit Taliban, a samozřejmě to musí být spojeno také s kampaní "srdce a myšlenky". Ale sousední Pákistán je potencionálně rodící se katastrofou - stát vlastnící nukleární zbraně zamořený islamistickým radikalismem a korupcí, stát se slabou vládou, kterému však musíme ze strategických důvodů pomoci.
Mám problém s nedostatkem zkušeností naší vysoké představitelky pro zahraniční věci paní Cathy Ashtonové, vyhýbající se nepochybně velké odpovědnosti. Potřebujeme někoho mnohem zkušenějšího. Paní Ashtonová nemá žádné zkušenosti na ministerstvu zahraničí; nebyla ministryní zahraničí a myslím, že dokonce ani nikdy nepracovala byť jen na částečný úvazek v cestovní kanceláři. Tak do toho! Toto je choulostivá práce; práce, která vyžaduje měnit věci k lepšímu, a ona prostě není dost zkušená.
Paní předsedající, závěry Rady o Afghánistánu se na první pohled zdají být ve vítaném kontrastu vůči útočnému přístupu Spojených států a Spojeného království. Když je ale důkladně prozkoumáme, jsou vlastně směsicí naivity a komplikovanosti metod. Rada je naprosto naivní, když se snaží zasadit choulostivou květinu západní demokracie do nehostinné půdy afghánského kmenového systému. Vertikální dělení společnosti a dominance kmenové loajality nad osobním rozhodováním to znemožňuje. Rada chce odstranit korupci, ale jednoduše nechápe, že není naděje, že bude respektován byrokratický model objektivního posuzování a rozhodování o finančních prostředcích a zdrojích. Není to proto, že by mezi Afghánci byla endemicky rozšířena nepoctivost, ale protože afghánská kmenová společnost považuje starost o vlastní rodinu a kmen za samozřejmou ctnost.
Rada by chtěla bránit produkci opiového máku. Ovšem odstranění Talibanu z vlády nebylo nejlepším způsobem, jak tuto produkci snížit. Talibanská vláda ji snížila o 90 %, ale od invaze je Afghánistán znovu předním světovým producentem opia. Zpráva uvádí: "Nedostatek bezpečnosti v Afghánistánu nelze vyřešit pouze vojenskými prostředky." To znamená jen to, že vojenské akce jsou legitimní součástí hry. Podle mého názoru nejsou. V 19. století a na počátku 20. století jsme prohráli tři války proti Afghánistánu; měli bychom si z toho vzít ponaučení.
V tomto ohledu mám dvě připomínky, paní Ashtonová. V roce 2005 jsem měl tu čest vést parlamentní volební pozorovatelskou misi a měl jsem příležitost se setkat s velitelem Mezinárodních podpůrných bezpečnostních sil (ISAF) generálporučíkem Grazianem, jemuž končí služba v Prozatímních jednotkách OSN v Libanonu (UNIFIL). 44 zemí v ISAF (28 z nich jsou členské země NATO) v současné době tvoří heterogenní sílu, která ve stávajícím boji proti povstalcům nezajišťuje efektivní reakci.
S ohledem na takovou oběť máme my v tomto Parlamentu povinnost zaručit, že uděláme vše, co můžeme, pro podporu míru a prosperity v Afghánistánu. Pokud máme brát vážně nové lisabonské změny a řádnou společnou zahraniční politiku EU, neexistuje potřebnější místo, kde bychom se měli osvědčit, než pustiny Afghánistánu. Především bychom měli zajistit vhodné sladění aktivit jednotlivých členských států stojících za touto strategií a zadruhé je třeba přivítat dnešní závazek vysoké představitelky Unie paní Ashtonové, že již brzy po novém roce budeme mít v Afghánistánu výrazného nového zástupce ve společné funkci. Obojí je lakmusovým papírkem účinnější práce EU v rámci smlouvy a předzvěstí našeho budoucího řešení pro Afghánistán.
Paní předsedající, jedno ze čtyř dětí v Afghánistánu se nedožije věku pěti let, v zemi vyznačující se sociálním a zdravotním deficitem, které je možné přinést demokracii a především větší bezpečnost. Pravděpodobnost konfrontace s Pákistánem dává Talibanu podnět k mobilizaci a zdůrazňuje potřebu řešit problémy Afghánistánu z regionální perspektivy. K tomu je třeba dodat, že neschopnost překonat situaci pouze vojenskými prostředky předurčuje Evropskou unii s jejím rozsáhlým spektrem nástrojů, aby hrála specifickou úlohu.
Musíme daleko více spoléhat na rodící se občanskou společnost a na afghánské reformisty. Proč je Evropa v Afghánistánu? Protože to chtějí Spojené státy, nebo aby zbavila tuto zemi tmářství a násilí? Je třeba posílit nejefektivnější afghánské struktury, preferovat investice do veřejných služeb - vzdělání, zdravotní péče a dopravy - a podporovat řádnou správu místní výkonné moci, protože kultura těchto zemí vyžaduje, abychom respektovali význam národního státu. Evropa by měla například podporovat Habíbu Sarábíovou, guvernérku provincie Bamján. Její jmenování je první v historii této země, do které, jak si vzpomenete, jsme vstoupili v roce 2001, abychom pomohli ženské části obyvatelstva.
Věřím, že Evropská unie by mohla zajistit užitečný, praktický příspěvek, ale ten je třeba definovat v kontextu širšího, mezinárodního úsilí a měl by se zaměřit na určité specifické aktivity, kde by zapojení EU mohlo přinést skutečnou hodnotu. Je to příliš vážná věc, než aby Evropa mohla něco předstírat. V dokumentu, který má něco přes tucet stránek, jsem našel jen stručné odkazy na Spojené státy, a co je snad ještě více příznačné, pouze jeden odkaz na NATO, a je to konec konců mise NATO ISAF, která je rozhodující pro naše úsilí.
Tudíž nejdůležitější zprávou od skupiny Konfederace Evropské sjednocené levice a Severské zelené levice je, že potřebujeme radikální změnu strategie. Potřebujeme radikální změnu, odpoutání strategie od vojenské síly a především její větší zaměření na obyvatele. Čtyřicet procent Afghánců je nezaměstnaných a více než polovina z nich žije v naprosté bídě bez jakékoliv lékařské péče nebo přiměřeného vzdělání. Je třeba se zaměřit na sociální otázky a právě to očekávám od Rady, Komise a všech zúčastněných aktérů.
Nejdříve, jak všichni říkají, musíme předat klíče k řešení samotným Afgháncům; musíme zajistit, že konflikt bude pouze afghánským konfliktem. Zadruhé je třeba zahájit dialog se všemi povstalci, a všimněte si, že jsem neřekl "s Talibanem", protože slovo "Taliban" je velmi omezující. Za třetí je třeba připustit, že sociální úroveň nebude ideální. Nemysleme si, že naše evropská kritéria jsou kritéria, která by měla být přizpůsobena pro Afghánistán. Toto musíme akceptovat.
(DE) Paní předsedající, pokud existuje nějaká věc, kterou skutečně nepotřebujeme v hořké realitě, kterou zažívá Afghánistán, jsou to okázalé řeči. Když to říkám, dívám se vaším směrem, paní baronko Ashtonová. Hovořila jste o členských státech zapojených do mise výcviku policie EUPOL. Stalo se tak skutečně? Pokud je tomu tak, jak je možné, že dosud není těch 400 policistů na místě? To je směsice neupřímnosti a absurdity. Jsme poctiví v tom, co říkáme?
V reakci na tuto rozpravu ze strany Rady a Komise bych chtěl, aby společná strategie pro tyto dvě země byla jasněji vysvětlena, jelikož musím například potvrdit, že v tomto regionu máme tisíc kilometrů dlouhou hranici, kterou není možné náležitě kontrolovat ani na jedné straně, zatímco politika, kterou provádíme na jedné straně této hranice, bude mít přímé účinky na druhou stranu. Tedy jaké struktury vlastně chceme vytvořit? Jak chceme navázat dialog mezi afghánskou a pákistánskou vládou? Jak můžeme zajistit, že naši politiku přijmou místní obyvatelé? To jsou otázky, na které stále ještě potřebujeme odpovědi, a já doufám, že je dostaneme.
Paní předsedající, akční plán pro Afghánistán a Pákistán přijatý v říjnu je sám o sobě dobrým dokumentem. Jeho cílem je vytvořit podmínky pro vrácení odpovědnosti z rukou mezinárodního společenství, včetně EU, afghánskému státu, přičemž mezinárodní společenství bude hrát podpůrnou úlohu. Očekává se, že dalších 30 000 amerických vojáků vytvoří situaci, ve které by odpovědnost mohla být předána afghánským silám do roku 2011, kdy začne stahování amerických jednotek.
Věrohodnost NATO a tak zvaného Západu ve značné míře závisí také na výsledcích v Afghánistánu. Nemůžeme selhat. Abychom však uspěli, potřebujeme podporu našich vlastních občanů, jak již bylo také řečeno. Tato podpora je podmíněná transparentností a srozumitelností. Musíme vysvětlovat, že naši krajané v Afghánistánu jsou vážně ohroženi, ale musíme také zdůraznit význam mise a to, že selhání nemůže být alternativou. Jak jsem říkal, v sázce je mnoho důležitých faktorů.
Taliban ovládá fakticky 80 % země a vojenské vedení USA, stejně jako evropští ministři obrany, říkají, že tuto válku není možné vyhrát vojenskými prostředky. Co je potom cílem? Země, kterou nemáme pod kontrolou, nemůže být přeměněna v demokracii a cokoliv dalšího z centra, když nikdy neměla centralizovanou formu vlády. Jinými slovy, nedávalo by smysl soustředit se na Al-Kajdu a terorismus a potom se stáhnout? Na tyto otázky je třeba odpovědět.
A co je nejdůležitější, musíme dohlížet nad vnitřním vývojem. Když v zemi s vycvičenými vojáky a policisty, kteří nemají žádný vlastní cíl, přestane působit zahraniční vojenský tlak, podle mých zkušeností se nikdy nestane, že by takoví vojáci a policisté opustili ideologii občanské války, která určitě nějaký cíl má. To vždy vítězí! Historie to také ukazuje, a proto se velmi obávám, že tomu, co zde děláme, může chybět kontinuita. Skutečně bychom měli zvážit, jaký typ plánu by nám umožnil rozumným způsobem stáhnout jednotky a současně skoncovat s terorismem.
(PL) Paní předsedající, myslím, že akční plán Evropské unie jde správným směrem, protože naše pomoc se musí týkat dvou oblastí. První oblastí je zlepšení bezpečnosti. Druhou oblastí je zlepšení podmínek, ve kterých lidé žijí. Je možné říci, že pokrok v první oblasti - týkající se bezpečnosti - bude mít příznivý vliv na životní podmínky obyvatel, zatímco pokrok v druhé oblasti - týkající se zlepšení životních podmínek - bude podporovat zlepšení bezpečnosti.
(FR) Paní předsedající, o akčním plánu pro Afghánistán toho bylo řečeno mnoho. Pokud mohu mluvit za sebe, je mi líto, že prezentace, které jsme si dnes vyslechli, nekladou trochu větší důraz na vazbu mezi misí EUPOL a misí NATO v Afghánistánu. Toto je mise, kterou musíme uskutečnit. Kvantitativní a kvalitativní problémy, se kterými se tyto mise střetávají, jsou způsobeny hlavně vazbou na NATO, a aby byly efektivní, musíme je řešit co nejrychleji. Rád bych, aby se o tom více hovořilo.
Moje otázka se týká Pákistánu, jeho chronické nestability, která, jak všichni víme, je určitým faktorem v krizi pro celý region i pro Afghánistán. Z akčního plánu jsem vyrozuměl, že se součinností s Pákistánem se počítá v boji proti terorismu a v bezpečnostní oblasti. V této zemi, jak víme, existuje významné a někdy také strukturální a organizační propojení mezi radikálními islámskými hnutími, která operují v Kašmíru a na afghánské hranici. Chtěl jsem se ujistit, že charakter a časový rámec pomoci považujeme za dobře odhadnutý, aby se předešlo extrémně nepříznivým a škodlivým dopadům tohoto propojení.
(PL) Pane předsedající, situace v Afghánistánu je v současné době nejdůležitějším problémem, kterému čelí mezinárodní instituce, a nyní, když vstoupila v platnost Lisabonská smlouva, Evropská unie obzvlášť. Tento těžký úkol není možné zvládnout bez tří základních součástí naší strategie: zaprvé je to úspěch velmi ambiciózní dvouleté vojenské mise, která musí skončit porážkou Al-Kajdy a získáním části vůdců Talibanu na stranu vlády. Za druhé je to stabilita v Pákistánu a celém regionu, včetně Indie - to je druhý klíčový úkol - a za třetí je potřeba vybudovat občanskou společnost. Třicet let války představuje obrovský problém. Je to nevzdělaná společnost - více než 90 % obyvatel neumí číst. Vzhledem k tomu je potřebná masivní sociální pomoc, aby bylo možné vybudovat právní stát, řádnou správu země a sociální péči.
(DE) Pane předsedající, snad mi jako členovi delegace pro vztahy s Íránem dovolíte, abych učinil stručnou poznámku. Nedávno Evropský parlament vedl rozpravu s íránským velvyslancem v Bruselu. Když jsem se zeptal, proč se od nástupu íránského prezidenta do funkce zečtyřnásobil počet rozsudků smrti, přisuzoval to nárůstu obchodu s drogami na hranicích regionu mezi Íránem a Afghánistánem. Chtěl jsem se zmínit o tomto výroku, aby se tento problém bral spolu s korupcí v akčním programu také přiměřeně v úvahu.
Pan Kasoulides: akční plán vychází z regionální perspektivy. To je úplně nejdůležitější. Enormní důraz je kladen na řádnou státní správu, boj proti korupci a principy právního řádu, a to je práce, na kterou se orientuje. V těchto oblastech bude Afghánistán a Pákistán potřebovat naši podporu ještě velmi, velmi dlouhou dobu. Pan Kasoulides má pravdu, když říká, že jsme nevěnovali dostatečnou pozornost otázce drog. Podporujeme dosavadní úsilí, například spolupráci s UNIDOC a její technickou podporu. To musí pokračovat. Nejdůležitější ovšem je podporovat práci, kterou dělá afghánská vláda, a vytvořit větší prosperitu a dobrou sociální správu.
Panu Arlacchimu bych chtěla říci, že souhlasíme, že úsilí vyvíjené do dnešního dne nebylo dostatečně koordinované. To je problém EU, a proto je tak důležité, abychom nyní měli tento plán. Švédské předsednictví během podzimu také velmi usilovalo o získání typu informací, jaké požadujete - kdo co dělá a jak -, aby získalo celkový přehled o situaci. Nyní máme lepší obrázek a velmi se těšíme na vaši zprávu, která nám může pomoci pokročit v této práci, a také na spolupráci s vámi a s Výborem pro zahraniční věci.
Panu Danjeanovi bych chtěla říci, že EUPOL je velmi důležitou součástí naší spolupráce a nejdůležitějším faktorem pro afghánskou vládu, co se týká práce civilní policie. Ukázalo se, že tu funguje silné vedení. Kvality EUPOLu uznávají všechny strany - Afghánci, USA a další. Síly jsme navýšili o 280 mezinárodních pracovníků. Je nám líto, že členské státy nebyly schopné poskytnout 400 pracovníků, které požadujeme, a nyní žádáme o další přispění, protože chceme, aby se členské státy zapojily.
Souhlasím s tím, co vážení poslanci říkali o významu civilních otázek. Skutečně jsme dosáhli významného pokroku; řada členských států se těmito věcmi zabývá. Jen jeden příklad: v roce 2002 jsme podpořili zdravotní péči pro asi 7 % obyvatelstva; nyní, v roce 2009, je to 85 %. Mohu uvést další příklady; toto je jeden, na kterém, myslím, můžeme nepochybně ukázat, co děláme a jak efektivně to na místě funguje. Souhlasím také s tím, co říkali někteří poslanci, například paní Lambertová, o naprosto klíčovém významu podpory dětí, a samozřejmě také o významu odborné přípravy v zájmu zaměstnanosti dospělých.
K fondům: S potěšením mohu říci, že jsou to velmi dobře spravované fondy. Jsou spravovány prostřednictvím OSN nebo Světové banky a předpokládám, že vážení poslanci dostanou průběžnou zprávu. Poslední, kterou zde mám, je z července 2009. Pro ty z vás, kteří ji nečetli, můžeme zajistit kopie. Tato zpráva velmi jasně a přesně ukazuje, kam jdou finanční prostředky, kolik se přesně utratilo a jaký očekáváme efekt. Ale souhlasím s tím, že je třeba zvyšovat efektivitu. K tomu vždy existuje prostor. Jedním z úkolů mojí funkce je shromáždit informace o působení v oblasti, zajistit větší soudržnost a efektivitu naší práce. Řada kolegů se zmiňovala o potřebě zajistit plnění závazků ohledně EUPOLu.
Nový akční plán EU pro Afghánistán a Pákistán byl vypracován za účelem uskutečnění strategické ambice Evropské unie hrát v Afghánistánu a Pákistánu a celé této oblasti ještě aktivnější imperialistickou úlohu. V Pákistánu prosazuje dohodu o volném obchodu, která umožní větší průnik sjednocújících euromonopolů do jižní Asie. V Afghánistánu se EU snaží stabilizovat svou přítomnost ještě více, a to jak nezávisle prostřednictvím policejní mise EUPOL v Afghánistánu, tak v rámci NATO prostřednictvím rozvoje Evropských policejních sil. Imperialistický boj o podíl na kořisti se zostřuje i přes strategii spolupráce s USA a NATO. EU se s balíčkem peněz v hodnotě 1 miliardy EUR ročně a různými "rozvojovými programy" snaží posílit postavení evropského kapitálu při drancování okupované země a získávání odrazového můstku k vykořisťování národů a bohatství v oblasti jako celku. Současně se politika "vývozu demokracie" snaží na imperialistickou okupační strukturu rozšířit podporu demokracie. Národy si nemohou zvolit "lepšího imperialistu". Musí zesílit svůj boj proti plánům všech imperialistů, aby setřásly jho okupace v Afghánistánu a v oblasti jako celku.
Problémy postihující Afghánistán a Pákistán se neomezují jen na tyto země. Ovlivňují vlastně nás všechny. Mise zahájená v Afghánistánu musí být dovedena ke konci. S ohledem na to Rumunsko otevřeně zvažuje možnost navýšení své účasti v této zemi včetně posílení výcviku armády a zajištění lékařské a institucionální podpory. Rumunsko má v současné době v Afghánistánu rozmístěno 1 020 vojáků, jejichž účast při zajišťování míru a stability naši spojenci jednomyslně oceňují. Musíme se zapojit nejen na vojenské frontě, ale i při posilování afghánských státních institucí, zajistění řádné správy na místní a regionální úrovni, při boji proti korupci a pašování drog, výcviku policejních důstojníků a zajištění technické pomoci pro rozvoj zemědělství. V tomto ohledu bych ráda zmínila oznámení Catherine Ashtonové o navýšení finančních prostředků, které Evropská komise vyhrazuje pro rozvoj v Afghánistánu. Činnosti Evropské unie v Afghánistánu a Pákistánu musí být koordinované. Situace v obou zemích je úzce propojena a úspěch v jedné závisí na úspěchu ve druhé z nich. Evropská unie musí pokračovat ve svém partnerství s Pákistánem a pomoci této zemi v jejím boji s extremismem a terorismem, jakož i v oblasti obchodních vztahů a prosazování lidských práv.
Je-li někde na světě výrazný příklad neschopnosti EU zaujmout samostatné stanovisko k problému, který vytvořily Spojené státy, pak jde o současnou neradostnou situaci v Afghánistánu. Zničená infrastruktura, několik generací s minimálními možnostmi získání vzdělání, středověké poměry z hlediska rovnoprávnosti žen a světový etalon absolutní korupce. To je situace, která spolu s produkcí více než 70 % světové výroby opia a zvýšenou aktivitou teroristických skupin ukazuje na absolutní neschopnost okupační mocnosti. Známé příklady bezpráví, i na zvolených poslancích, spolu s nezákonnými praktikami americké administrativy vytvořily nestabilní prostředí. Stálé poukazování na nedostatek respektu k lidské důstojnosti za sovětské okupace se marně snaží zakrýt současný chaos a bezvládí. Více než dva miliony uprchlíků na území Pákistánu a propustná hranice mezi státy jsou vynikajícími předpoklady pro pronikání ozbrojených skupin do jižní a východní části země. Paštunské kmeny žijí dlouhodobě na obou stranách hranice a jen obtížně lze v současném chaosu zjistit, kdo odkud je. Usnesení EP z roku 2008 tuto situaci správně popisuje, ale nutno konstatovat, že optimistická tvrzení nejsou na místě. Za současného stavu je posílení vojenské přítomnosti, další přísun finančních prostředků a expertních týmů zcela nesmyslný. Situace se v posledním roce výrazně zhoršila a optimistická tvrzení Evropské komise nejsou založena na současné realitě v Afghánistánu.
Je naprosto nezbytné, abychom ke zlepšení situace v Afghánistánu přijali určité kroky. K důležitým opatřením zejména patří: odborná příprava policejních důstojníků, vojenského personálu, osob pracujících v systému soudnictví a učitelů, jakož i boj proti výrobě drog a obchodu s nimi. To v Afghánistánu umožní stabilizaci sociálního systému. Nepochybně je také nutné zvýšit vojenský a policejní kontingent a zdvojnásobit úsilí v oblastech hraničících s Pákistánem s cílem zabránit toku zbraní a drog mezi oběma zeměmi. Je již třeba přemýšlet o tom, jakým směrem by se afghánské hospodářství mělo v budoucnosti vyvíjet, aby se lidé mohli vzdát pěstování máku a obchodu s opiem. Jedním slovem, vojenskou a policejní činnost by měla doprovázet civilní opatření: podpora budování struktur afghánského státu a rozvojová pomoc.
členka Komise. - Pane předsedající, drazí kolegové, paní předkyně Rady, vážení poslanci a poslankyně, je mi potěšením dnes s vámi jednat o našem velice důležitém, ale také velmi náročném vztahu s Běloruskem. Myslím, že to je důležité, protože Bělorusko leží na křižovatce našeho kontinentu; a je to náročné vzhledem k tomu, že volba vlastní budoucnosti Běloruska a jeho vztah s EU jsou nadále nejasné. Jejich budoucí podobu teprve musíme zjistit, a musíme s nimi tedy nadále pracovat.
Na podporu demokratického pokroku však Rada také prodloužila pozastavení restriktivních opatření. A Rada přijala i dvě další rozhodnutí, aby Bělorusko povzbudila k setrvání na cestě reforem. Velice vítám, že Komise nyní může začít pracovat na otázce zjednodušení vízové povinnosti a na stínovém akčním plánu EPS, tzv. "společném prozatímního plánu". Tyto kroky jsou v Bělorusku podnětem k posunu směrem k demokracii, kterému, jak jsem přesvědčena, dobře porozumí na jedné straně vláda, ale na druhé straně i lidé.
Pokud se však Bělorusko chce přiblížit EU, je jasné, že to musí prokázat činy. Zadržování politických vězňů a politicky motivovaná trestní stíhání musí skončit. Je naléhavě nutná reforma volebních právních předpisů v souladu s doporučeními OBSE/ODIHR. Svoboda tisku, svoboda slova a sdružování by měla být povolena a měla by se stát normou. Evropská unie také vyzývá Bělorusko, aby zrušilo trest smrti nebo na něj vyhlásilo moratorium. Požadujeme lepší podmínky pro nevládní organizace, občanskou společnost a aktivisty za lidská práva. Všechny tyto kroky by mohly hrát svou úlohu při urychlování rozvoje užšího partnerství mezi Běloruskem a Evropskou unií.
jménem skupiny PPE. - Pane předsedající, proč má politická skupina trvala na přijetí usnesení po této rozpravě? Nejen k vyjádření naší podpory pro rozhodnutí Rady - protože to je moudré rozhodnutí a řádné rozhodnutí a já souhlasím s oběma vašimi argumenty - ale hlavním důvodem je nárůst represí, k němuž v Bělorusku nedávno došlo. Usnesení všechny tyto případy zmíní, a pokud byly některé při přípravě usnesení opomenuty, můžete si být jisti, že budou navrženy jako pozměňovací návrh, buď ze strany skupiny PPE písemně, nebo je navrhnu zítra já ústně.
Proč k těmto věcem v Bělorusku dochází? Můj soukromý názor je takový, že je to částečně způsobeno neuváženými, dovolil bych si říci i nemoudrými návštěvami předsedy vlády Silvia Berlusconiho, který se setkal s Alexandrem Lukašenkem a chválil ho jako demokraticky zvoleného státníka, ale nenašel si čas na setkání s opozicí, a o něco dříve i návštěvou prezidenta Litvy, který podle mě neuváženě pozval Lukašenka do Litvy.
Chtěli bychom o něco větší význam opatření, která Evropská komise a Rada přijímají, a také o něco větší zaměření na vlastní občany Běloruska, protože tím přimějeme občany, aby podpořili otázky, které se pokoušíme v dialogu s běloruskými orgány podporovat, tedy demokratizaci, otevřenost a uspořádání svobodných a demokratických voleb. V současné Evropě je nemyslitelné, aby se tento proces nemohl v některé evropské zemi uskutečnit.
jménem skupiny ALDE. - Pane předsedající, chtěl bych předložit ještě jeden návrh, protože vztahy mezi Parlamentem a úřady jsou sice zmrazeny, avšak máme kontakty s opozicí. Můj návrh je uspořádání konference, v Lotyšsku či někde jinde, na níž by byli účastníci z úřadů i z opozice. Tématy konference by byly především: energetika, bezpečnost, hospodářství, tranzitní problémy, které jsou pro Bělorusko i pro EU velmi významné; zadruhé: vízová problematika, otázky sousedství týkající se občanů; zatřetí: problémy se stavem demokracie, problémy stran a lidských práv; a začtvrté: reálný pohled z běloruské strany - jak vidí Východní partnerství v blízké budoucnosti. A konečně také věřím, že je to jedna z cest, jakými bychom mohli dosáhnout zlepšení naší současné, skutečně zablokované situace. Musí to být dvousměrná ulice, protože s jednosměrkou úspěchu nedosáhneme.
Pane předsedající, dámy a pánové, asi před dvěma týdny se italský předseda vlády stal po mnoha letech první hlavou západní vlády, která Bělorusko navštívila. Ocenil práci a politiky prezidenta Lukašenka a uznal vysokou volební účast za výraz vysoké míry obdivu a přízně lidu k jeho prezidentovi. Bohužel se zapomněl setkat s opozicí, což by jinak bylo obvyklé. Odpovědí nebylo ocenění skutečnosti, že v Bělorusku byly podniknuty kroky k liberalizaci; naopak se postup vůči opozici stal méně tolerantním. Výsledkem byly represe, došlo ke srážkám, rvačkám apod.
Také proto dnes předkládáme toto ustanovení, abychom vyjasnili, jaké pravomoci a jaké přístupy občanské společnosti podporujeme, a abychom jasně řekli, že budeme moci hovořit o partnerství - o něčem, co je samozřejmě dosud u ledu - teprve jakmile budeme moci s Běloruskem plně pokračovat v dialogu o lidských právech. Znamená to svobodu slova, svobodu projevu, svobodu opozice pracovat, povolení opozičních stran atd. Jsme přesvědčeni, že to je důležité a že musí určovat naše partnerství v budoucnosti. Doufáme, že Evropská unie zde nalezne společnou řeč a že budoucí vysoká představitelka věnuje prosazování této věci také velké úsilí.
Pozorně jsem si přečetl návrhy usnesení k dané problematice a vyslechl jsem si se zájmem diskuzi. Mám za to, že v předložených usneseních převládají návrhy, které se snaží pozitivně změnit doposud chladný vztah Evropské unie k Bělorusku. Projekt Východního partnerství považuji za dobrou možnost výrazného zlepšení našich vztahů. Chtěl bych zdůraznit následující body: zaprvé v ekonomické oblasti převládá pragmatický přístup, ale nemůže jít jen o jednostranný proces. I Unie se musí otevřít běloruskému zboží a službám. Zadruhé za nezbytné považuji urychlené uvolnění finančních zdrojů pro Bělorusko v rámci Východního partnerství. Zatřetí příspěvkem k dialogu by mohlo být i uvolnění vízové politiky Evropské unie. Začtvrté bychom měli více podpořit environmentální zaměření naší spolupráce. Všichni víme, že Bělorusko utrpělo černobylskou havárii a naše pomoc bude více než vítaná. Přestože chápu historická a politická specifika Běloruska, jsem přesvědčen, že dozrál čas, aby se Bělorusko připojilo k zemím, které zakázaly trest smrti.
Proto vítám přizvání Běloruska do společného parlamentního shromáždění Euronest s jasnou podmínkou složení zástupců 5 + 5, které má silnou podporu Evropského parlamentu. Na druhou stranu je politováníhodné hrubé porušování zásad týkající se oficiálních návštěv představitelů členských států Evropské unie. Jednou z takových zásad, která je při oficiální návštěvě Běloruska vyžadována, je i setkání se s opozicí. Právě tato zásada byla neuskutečněním takového setkání při nedávné návštěvě vedoucího představitele vlivného členského státu EU porušena. Takovéto jednání je úderem pod pás našim snahám, poškozuje dobré jméno Evropské unie a jejích orgánů a určitě nenapomáhá posílení demokracie v Bělorusku.
Když se nové země EU před dvěma lety připojily k Schengenské dohodě, zbytky Berlínské zdi se, obrazně řečeno, přesunuly na východ. Ačkoliv předtím mohli obyvatelé Litvy, Lotyšska, Polska a Běloruska, často příbuzní, mezi sebou navzájem cestovat bez jakýchkoli poplatků, nyní musí Bělorusové zaplatit téměř polovinu svého měsíčního platu za schengenské vízum. Tyto byrokratické a finanční zdi je třeba co nejdříve strhnout. Na druhé straně kroky Minsku k odkladu dohody s Litvou a jinými státy o zjednodušeném přechodu pro obyvatele příhraničí vyvolávají pochyby o dobré vůli těchto orgánů.
Jsem přesvědčen, že jak v opozičním, tak ve vládním táboře mnoho lidí čeká, až začneme mluvit o svobodných volbách. I oni čekají na tento signál. Vím to ze své vlastní zkušenosti. Zasluhují si jasnou a prostou odpověď. Bojujeme za to, aby mělo Bělorusko svobodné volby a aby bylo Bělorusko v Evropě svobodným partnerem. Včera jsme měli možnost získat prohlášení paní Ferrero-Waldnerové k Sarkozyho plánu, za které jí děkuji.
(NL) Pane předsedající, na počátku tohoto roku, přesněji ve středu 14. ledna, jsem také měl tu čest účastnit se v této sněmovně rozpravy o Bělorusku, jíž byla přítomna i paní komisařka Ferrero-Waldnerová. Na konci parlamentního roku je přirozené podívat se na to, zda ve vztazích EU a Běloruska došlo k nějakým významným změnám; a podle mě se rok 2009 vyznačoval tím, že byl mezi Minskem a Bruselem zachován status quo. Jaké závěry by z toho evropské orgány měly vyvodit? Především přetrvává nebezpečí, že režim prezidenta Lukašenka v Bělorusku bude prostě nadále váhat mezi Moskvou a Bruselem nebo mezi falešnou integrací s Ruskem a falešným sbližováním s Evropskou unií. Na jedné straně zde existují hospodářské vlivy Evropy a na druhé straně touha běloruské politické elity upevnit svou moc. Poslední změny na pozicích na vrcholné politické úrovni v Minsku poukazují na tvrdší linii.
(PL) Experiment s oteplením vztahů mezi Unií a Běloruskem přináší i nadále nejednoznačné výsledky. Politický tlak ze strany Evropské unie je proto nezbytnou podmínkou zachování velmi slabě načrtnutého směru změn v Minsku. Otevírání komunikačních kanálů s orgány musí jít ruku v ruce s odmítnutím nedemokratického parlamentu v Minsku. Musíme se také úzkostlivě snažit, aby si svobodní Bělorusové nepřipadali odmítnutí, proto je nepromyšlené opomínání schůzek se zástupci opozice mimořádně nezodpovědné.
(PL) Pane předsedající, dostali jsme se do situace, která v našich kontaktech s Běloruskem poukazuje na určitý druh schizofrenie. Protože evropští představitelé mluví s prezidentem a běloruskou vládou, která zastupuje běloruský parlament a politický systém. To je dobré. Nechceme však hovořit s parlamentem vzešlým z voleb, které neproběhly řádně a nebyly ani svobodné ani transparentní, protože máme své zásady. Tato schizofrenie musí jednou skončit, to je třeba jasně říci.
Pane předsedající, jako dlouhodobý pozorovatel Běloruska chci říci, že je důležité, aby EU nadále udržovala styky s Běloruskem, které je evropskou zemí střední velikosti a které se ve stále větší míře izoluje a mění se na jakousi Kubu Evropy. Prezident Lukašenko, který je ve své podstatě člověkem druhu Homo sovieticus, nicméně plně chápe, o co v mocenské politice jde, a proto musíme udržovat přiměřený obchod, politické kontakty a vztahy mezi EU a Běloruskem. Proto souhlasím s tím, že cílené sankce bude třeba nakonec zrušit a bude nutné ratifikovat dohodu o partnerství a spolupráci.
(PL) Hovořilo se tu o nutnosti výměn mládeže a kulturních výměn mezi Unií a Běloruskem. Obávám se, že to bude velice obtížné. Dne 3. prosince byla mluvčí opoziční organizace Mladá fronta Tatiana Szapućková vyškrtnuta ze seznamu studentů právnické fakulty Běloruské státní univerzity. Proč bylo její jméno vyškrtnuto? Za účast na fóru Východního partnerství v Bruselu. Podle vedení univerzity odjela bez jejich souhlasu, a proto byla z univerzity vyloučena.
Pro ženu v Bělorusku to možná není tak nebezpečné, ale pro muže mohou být důsledky vyloučení z univerzity v Bělorusku mnohem bolestnější, protože vojenská služba je zde považována za trest, za náhražku vězení. Existují mladí vojáci, například Franek Wieczorka, vedoucí představitel organizace mládeže zvané Běloruská fronta mládeže, a Ivan Szyła, také z organizace Mladá fronta, kteří jsou pronásledováni během vojenské služby, kde jsou odříznuti od přístupu k informacím a jejich služba je považována za trest. Měli bychom proti tomu bojovat a ty, kdo jsou tímto způsobem trestáni, bychom měli podpořit.
Tento dvojí přístup vůči Bělorusku - metoda cukru a biče, jak ji, myslím, nazval pan Tannock - snad bude úspěšný. Ukazuje, že se skutečně snažíme, podáváme ruce. Můžeme panu Lukašenkovi a běloruskému režimu ukázat: pokud pokročíte k demokracii, pokud pokročíte k dodržování mezinárodních hodnot, otevře se vám nová cesta. Cesta k evropské integraci; cesta ke spolupráci s Evropskou unií, ke zjednodušení víz a prohloubení Východního partnerství.
EU je v zásadě připravena s Minskem úzce spolupracovat a podporovat naléhavě nutné politické a hospodářské reformy. Pokud běloruské vedení přijme významné kroky z hlediska demokratizace, bude EU připravena považovat Bělorusko za plnoprávného člena Východního partnerství. Mezitím EU na Bělorusko naléhá a bude naléhat, aby přijalo další nezvratné kroky k demokratickým normám, bez nichž se náš vztah nemůže rozvinout do svého plného potenciálu. Upřímně doufám, že v roce 2010 budeme schopni postupně a promyšleně s Běloruskem spolupracovat a nabídnout běloruskému lidu vizi a hmatatelné výhody úzkého vztahu s EU.
Co by mohla EU pro Bělorusko udělat? Co nabízí? Komise je přesvědčena, že nejproduktivnějším přístupem k Bělorusku bude přístup založený na pragmatismu. Progresivní spolupráce EU s Běloruskem musí odrážet pozitivní kroky Běloruska samotného, musíme však prokázat i flexibilitu. Závěry Rady ve složení pro obecné záležitosti a vnější vztahy z listopadu 2009 umožňují Evropské unii nabídnout Bělorusku pobídky ke krokům, které požadujeme, aniž bychom se zpronevěřili našim zásadám. To mám na mysli, mluvím-li o pragmatismu.
Demokratické hodnoty a dodržování lidských práv a individuálních svobod tvoří základy, na nichž byla EU vybudována. Protože naším základním cílem je pomoci sousedním zemím stát se demokratickými a Bělorusko je jednou z posledních evropských zemí s autoritářským režimem, jsem přesvědčen, že bychom měli Bělorusku stanovit velice jasné a přísné politické podmínky před navázáním jakéhokoli politického kontaktu. Bělorusko provedlo určité reformy, ty se však zdají ničím v porovnání s existujícími problémy, zvláště v oblasti dodržování lidských práv, svobody tisku a svobody projevu. Je třeba podpořit aktivisty bojující za dodržování lidských práv a individuálních svobod. Podporuji myšlenku navázání kontaktů s opozicí a zvláště jsem pro individuální kontakty mezi občany z EU a z Běloruska. Díky nim budou občané Běloruska moci svobodně hovořit s lidmi, kteří sdílejí demokratické hodnoty. To by přispělo k rozvoji občanské společnosti a usnadnilo by to proces demokratizace, který by se těšil lidové podpoře a vycházel by od lidí samotných. To je jediný způsob, jak lze vybudovat zdravou demokracii, v níž jsou dodržována práva všech. Proto je využití sankcí jako prostředku nátlaku třeba kombinovat s usnadněním kontaktů mezi občany z EU a Běloruska.
Chtěla bych uvítat konstruktivní účast Běloruska v procesu Východního partnerství i skutečnost, že byl mezi EU a Běloruskem zahájen dialog o lidských právech. Během loňského roku byly v zemi zahájeny pozitivní procesy v podobě propouštění politických vězňů, vidíme ale, že tento proces se zastavil. Důvodem jsou problémy s registrací politických stran a povolováním nezávislých sdělovacích prostředků a občanských organizací. V důsledku toho musela EU prodloužit cestovní omezení. Upřímně doufám, že Bělorusko setrvá na cestě pozitivní změny, na niž vloni nastoupilo, a nabídne tak příležitost, aby i EU mohla reagovat kladně. Do té doby si myslím, že je také důležité zvážit, zda můžeme pokročit v oblasti zjednodušení vízové povinnosti, protože kontakty mezi lidmi mohou být významným příspěvkem k větší politické otevřenosti i k procesu demokratizace.
Ve výsledném dokumentu Evropské rady ze 17 listopadu 2009 čteme o tom, že se objevily nové možnosti dialogu a zvýšení spolupráce mezi Evropskou unií a Běloruskem. Ve snaze povzbudit běloruské orgány k provádění reforem členské státy souhlasily s dočasným zrušením sankcí týkajících se svobody pohybu uplatňovaných na vysoké představitele běloruských orgánů. Evropská komise připravuje směrnici, aby Bělorusům usnadnila získávání víz do EU, a dohodu o zpětném přebírání osob.
Pane předsedající, předsednictví diskusi s Evropským parlamentem na téma vysoce problematické situace v Konžské demokratické republice přikládá velký význam. Porušování lidských práv a zvláště zvýšené sexuální násilí a násilí založené na pohlaví představují obrovský problém. Je nejvyšší čas o situaci v zemi jednat, zvláště s ohledem na nedávnou zprávu OSN. Zpráva skupiny odborníků OSN zdůrazňuje, že řadu ozbrojených skupin, které jsou v zemi aktivní, podporuje dobře organizovaná síť, která částečně sídlí v Evropské unii.
Tato podpora byla prokázána řadou způsobů, včetně jmenování prvního zvláštního zástupce EU pro tuto oblast již v roce 1994. Byly využity vojenské i civilní nástroje EBOP. Uskutečnili jsme operaci Artemis v provincii Ituri, dočasné rozmístění sil EUFOR v době před volbami v roce 2006, misi EUSEC RD Congo pro reformu obranných sil a misi EUPOL RD Congo pro reformu policie. S ohledem na to došlo k pozitivnímu i negativnímu vývoji. Byly obnoveny diplomatické vztahy mezi Konžskou demokratickou republikou a Rwandou. To je třeba přivítat. V letech 2008 a 2009 byly v zemi podepsány mírové dohody s většinou ozbrojených skupin ve východní části země. Ty je nyní třeba uskutečnit.
Situace je mnoha směrech nestabilní. Mnoho ozbrojených skupin na východě se začleňuje do armády a toto začleňování je spojeno s určitou nejistotou. Pokračují vojenské operace vůči ostatním ozbrojeným skupinám včetně FDLR a Armády božího odporu. Tyto skupiny jsou přímo odpovědné za akce namířené proti civilistům a za obrovské lidské utrpení. Současně se znovu objevují ozbrojené skupiny v jiných částech země. Východní část země zůstává oblastí, v níž je porušováno mezinárodní právo a lidská práva. Dochází zde k vysokému počtu vražd, násilností a sexuálních útoků. Tyto zločiny se šíří celou zemí v alarmujícím měřítku, přestože prezident Kabila oznámil tzv. politiku nulové tolerance.
Bylo učiněno vše ve snaze zabránit nejhoršímu. Prosazování politické dohody, nejprve mezi Konžskou demokratickou republikou a Rwandou a pak mezi konžskou vládou, CNDP a ostatními ozbrojenými skupinami v krátké době umožnilo tikající bombu násilí zneškodnit, ačkoli její potenciál pro destabilizaci zůstává i dnes zachován. Zůstává zachován, protože jeho základní příčiny byly řešeny povrchně a na základě krátkodobých, čistě politických zdůvodnění. Tváří v tvář pouze špatným řešením si mezinárodní společenství zvolilo to nejméně závažné; to není kritika, pouze zjevný fakt, zjištění.
Spěšné začlenění CNDP do tak neefektivní a naprosto chaotické armády, jako je FARDC; to, že Bosco Ntaganda získal zvýšenou autonomní pravomoc vyplývající ze vzniku paralelního řetězce velení v rámci FARDC, pro který jsou živnou půdou nepravidelné platby vojákům a absence jakékoli formy disciplíny či hierarchie; nedostatečně kontrolovaná a limitovaná podpora mise MONUC pro vojenské operace proti FDLR a neexistující reakce na požadavky rwandofonních menšin, to jsou nyní faktory, které mohou vést k ještě závažnějším problémům, než před jakými jsme stáli před rokem - problémům, které ani Rwanda ani Konžská demokratická republika již nebudou schopny zvládnout.
Za tohoto stavu se situace příliš nezlepšila: humanitární krize trvá bez jakýchkoli zjevných známek zlepšení, stejně jako porušování lidských práv, odporný trend násilí a sexuálních zvěrstev, beztrestnost pro všechny druhy zločinů a drancování přírodních zdrojů. Stačí si přečíst zprávy Organizace spojených národů a organizace Human Rights Watch, které jsem zmínil, a pochopíte rozsah této nekonečné tragédie. Je jasné, že kroky, které mají FDLR zabránit v působení škod, musí pokračovat, ale nikoli za každou cenu, ne aniž bychom předtím učinili vše pro minimalizaci rizik, která vojenský tlak přináší pro nevinné civilisty.
To vyžaduje lepší plánování, nové určení priorit a větší ochranu obyvatelstva ze strany mise MONUC, což je hlavní úkol stanovený v jejím mandátu. Také podmínky, za nichž může mise MONUC pracovat, musí být jasné a jednoznačné. Neznamená to žádat stažení nebo neangažovanost mise MONUC. Uspěchané stažení mise MONUC by bylo katastrofální, protože by vedlo k ještě většímu vakuu: to prokazují nedávné události v rovníkové oblasti, které jsou dalším symptomem konžské nemoci.
Je samozřejmě důležité zastavit tajné politické a hospodářské dohody, z nichž FDLR nadále těží v dané oblasti i jinde ve světě, včetně našich členských států. Kampaň FDLR není politická kampaň, ale zločin, jehož hlavní obětí jsou obyvatelé Konga, a tak je třeba ke kampani a všem s ní přímo nebo nepřímo spojeným osobám přistupovat. Proto je nutný pevnější postoj vůči všem formám nedovoleného obchodu. Současně musí být vedle procesu odzbrojení, demobilizace, navracení, znovuzačlenění a znovuusídlení rwandské a konžské orgány citlivější vůči jednotlivcům, kteří nemusí být nutně zločinci.
S ohledem na to je třeba velkou část problému hledat v Konžské demokratické republice. Mám samozřejmě na mysli místní kořeny konfliktu. V tomto ohledu musí být plně uplatněny dohody z 23. března, jinak budeme dříve či později svědky toho, jak převládne frustrace místních obyvatel. Je to naprosto nezbytné, pokud mají uspět snahy o stabilizaci a vůle k oživení hospodářské činnosti v oblasti Kivu. V tom bude mít mezinárodní společenství skutečně důležitou úlohu.
Druhým prvkem je nepochybně nutnost posílit řádnou správy. Jakkoli je pravda, že vzhledem k rozsahu svých problémů nemůže Konžská demokratická republika učinit vše najednou, pokud má mít šanci na úspěch, musí jasně prokázat pevnou politickou vůli. Parlament nastolil otázku beztrestnosti. To je dobrý příklad, protože je to věc politické vůle a také to zdůrazňuje celou problematiku posílení právního státu. Problémem je, že kroky nelze podnikat izolovaně. Právní stát vyžaduje i reformu bezpečnostních složek a skutečný pokrok z hlediska hospodářské správy.
Kongo však srdcem temnoty být nemusí. Může být normální zemí. V Africe existují normální země, v nichž bohaté přírodní zdroje slouží blahu lidí, veřejné orgány se starají o všeobecný prospěch, děti chodí do školy a sex je spojen s láskou, a nikoli znásilňováním a násilím. Jsem si jist, že klíčem k úspěchu v Kivu i v celém Kongu je kvalitní vláda. Bez demokratické, spravedlivé, čestné a účinné vlády nelze dosáhnout míru a spravedlnosti. Bez odpovědné vlády slouží bohatství země jen několika málo lidem, vedoucí představitelé se starají jen sami o sebe, školy jsou prázdné a násilí se stává součástí každodenního života.
Pamatuji na optimismus roku 2006. Sám jsem byl při volbách pozorovatelem a všichni jsme byli rádi, že po 40 let trvající přestávce se v této velké a důležité zemi konaly demokratické volby. Náš optimismus se však ukázal být předčasný. Jen těžko se lze nezeptat, proč tomu tak bylo a proč volby nevedly v Kongu k lepšímu životu. Podle mého názoru je to otázka peněz, jak řekli paní Malmströmová a pan De Gucht. Hovořili o nezákonném využívání zdrojů a o tom, jak jsou tyto prostředky používány k financování zbraní, což konflikt nadále prodlužuje a stupňuje. Pokud to budeme schopni ukončit, budeme blíže našemu cíli.
Uvádí se, že v zemi existuje 1 460 000 vnitřně vysídlených osob, z nichž většina čelí násilí, a dovolte mi promluvit za ty, kdo promluvit nemohou, kdo tímto násilím trpí. Ozbrojené síly v Konžské demokratické republice páchají násilí založené na pohlaví, a to různými způsoby včetně sexuálního otroctví, únosů, násilných náborů do vojska, nucené prostituce a znásilňování. Konžské oběti sexuálního násilí zahrnují ženy, muže i chlapce, kteří byli také vystaveni znásilňování, sexuálnímu ponižování a mrzačení pohlavních orgánů.
Pane předsedající, paní Malmströmová, pane komisaři, dámy a pánové, jak víte, dění na východě Konžské demokratické republiky jsem vždy pozorně sledoval. I přes slibný pokrok učiněný díky nedávnému sblížení mezi Rwandou a Konžskou demokratickou republikou, sblížení, bez něhož by na východě neexistovalo žádné řešení, a které tedy musí být upevněno, i přes dohody z 23. března mezi Kinshasou a konžskou povstaleckou skupinou, o níž hovořil pan komisař, je situace na východě nadále hluboce znepokojivá.
A konečně, jsem přesvědčena, že musíme obnovit program Amani. Tento program nabízí možnost budovat všude dialog a mír, protože to jsou jediné záruky trvalé obnovy. V každém případě vítám váš zásah, který v plné šíři podporuji, a doufám, že Evropská unie zůstane aktivní. Je to naprosto nutné, ačkoli EU bohužel nechtěla vytvořit společné síly. To by bylo možné o něco málo méně než před rokem. Nicméně věřím, že činnost Evropské unie má zásadní význam.
Pane předsedající, v žádné jiné zemi světa dosud nebylo více operací evropské bezpečnostní a obranné politiky než v Konžské demokratické republice. Jako vždy vyvstává otázka, čí bezpečnost je chráněna. Je to bezpečnost konžských civilních obyvatel, žen a dětí? Mise OSN MONUC nezabránila tomu, aby byly tisíce lidí zabity, mučeny a znásilněny a stovky tisíc lidí vyhnány ze svých domovů - a těchto ohavností se účastnily vládní síly podporované EU.
Co je tedy v Kongu hájeno? Lidskost? Nebo chráníme režim, který například v letech 2003 až 2006 uzavřel 61 smluv s mezinárodními těžebními společnostmi, z nichž ani jednu mezinárodní nevládní organizace nepovažovaly z hlediska konžského lidu za přijatelnou? Prezident Kabila na chvíli změnil kurs a uzavřel méně smluv se západními firmami. Tato změna byla pozastavena při novém vystupňování války. Má otázka zní, proč jsou lidé, kteří tahají za nitky největší skupiny, jež stojí za vraždami ve východním Kongu (FDLR), údajně v Německu? Na tomto místě odkazuji na usnesení, které jsem předložila jménem skupiny konfederace Evropské sjednocené levice a Severské zelené levice.
Humanitární krize se prohlubuje každým dnem. Nedostatečná bezpečnost znamená, že humanitární organizace již nemohou nijak zasahovat. Jen za prvních devět měsíců tohoto roku bylo zaznamenáno více než 7 500 případů znásilnění a sexuálního násilí, což je více než počet za celý minulý rok. Ke všem těmto incidentům došlo na pozadí hladomoru a extrémní chudoby, které postihly miliony lidí. Vina za celou tuto tragédii spočívá na konžské armádě i na rwandských rebelech. Bohužel však existují náznaky toho, že jednotky OSN v Kongu nesou velkou část odpovědnosti, protože dovolují, aby k závažnému porušování lidských práv docházelo. A proto jsem přesvědčena, že Evropská unie musí naléhavě jednat o tom, jak hodlají síly OSN v Kongu řádně splnit cíle mise, které jim byly vytčeny.
(NL) Pane předsedající, právě jsem vyslechla projev pana Mölzera, který nyní odešel, a jádrem jeho projevu bylo následující: je to tak beznadějné, že bychom se měli vzdát a soustředit se na své vlastní sousedy. Musím říci, že pokud se na situaci skutečně podíváme, jsme téměř v pokušení se vším skončit. Na druhou stranu pak ale myslím na skupinu žen, které nás minulý týden navštívily a o nichž hovořila i paní Durantová, a nevím, zda bychom se jim mohli podívat do očí a říci, že se prostě vzdáváme nebo že to není jedna z našich priorit nebo že chceme přijmout jen další usnesení a považovat svou práci za hotovou. Když myslím na ty ženy, na jejich zoufalství a hořkost a pocit, že byly ponechány svému osudu, konání takové rozpravy opravdu považuji za neobyčejně nutné.
Usnesení obsahuje velice mnoho kladných prvků a já doufám, že jim našimi činy skutečně dodáme sílu, chtěla jsem však zdůraznit jeden aspekt. Často mluvíme o znásilňování nebo sexuálním násilí, ale ve skutečnosti tyto pojmy stěží vystihují realitu situace. Ženy, s nimiž jsme hovořili, říkaly, že se jedná o mnohem více než o útoky proti jednotlivcům, spíše jde o útoky proti společenství, které mají zničit jeho strukturu. Proto se domnívám, že je nyní mimořádně nutné, abychom nejen podnikli kroky, ukončili beztrestnost, urychleně poskytli finanční prostředky a zajistili zdroje pro akce, které jsme ohlásili, ale abychom také ukázali, že podáváme ruku tamním lidem, že jsme s nimi solidární a neopouštíme je v nesnázích; že na sebe bereme svou morální odpovědnost.
(RO) V současné kritické chvíli, která se shoduje i s okamžikem, kdy se Organizace spojených národů připravuje oznámit rozšíření mandátu mise MONUC, podle mě musíme zhodnotit činnost mezinárodního společenství ve světle skutečné situace v Konžské demokratické republice, která se bohužel nadále zhoršuje. A jak ukázaly zkušenosti z operace Kimia II, kterou provedla konžská armáda za podpory mise MONUC, vojenský úspěch nestačí, když je cena z humanitárního hlediska vysoká a platí se utrpením konžských civilních obyvatel.
Jsem přesvědčen, že nedávné vojenské operace vedené proti FDLR měly katastrofální důsledky, které vedly, a toho bychom si měli být vědomi, k rozsáhlému porušování lidských práv a vyhrocení humanitární krize. Na druhé straně beztrestnost vyzývá k novému a novému páchání těchto zločinů. Domnívám se, že ochrana civilních obyvatel musí být prioritou číslo jedna . Evropský parlament musí důrazně prohlásit, že páchání násilí, zejména sexuálního násilí, a porušování lidských práv obecně i zneužívání páchaná v Kivu, musí spolu s beztrestností okamžitě skončit.
(ES) Pane předsedající, ostatní poslanci již hovořili o tragické situaci v Konžské demokratické republice. Hovořili o milionech úmrtí a případech znásilňování a zneužívání civilních obyvatel. Mluvili o misi Organizace spojených národů v Konžské demokratické republice (MONUC) a o spolupráci Evropské komise na místě. Méně však bylo řečeno o nutnosti kontroly nelegálního toku surovin, například diamantů, zlata a jiných produktů, do zbytku světa. Tyto produkty se "očišťují" prostřednictvím legitimních účtů a společností v našich vlastních zemích nebo ve Spojených státech amerických.
(FR) Pane předsedající, ve světle nedávných znepokojivých zpráv přicházejících ze Severního a Jižního Kivu a s ohledem na mimořádně násilnou povahu útoků proti civilistům, konkrétně proti ženám, dětem a starým lidem, je podle mě naléhavá nutnost - výraz tak často užívaný Evropskou unií a celým mezinárodním společenstvím ve vztahu ke Kongu - bezprostředním požadavkem. Je třeba učinit vše pro zajištění ochrany civilních obyvatel. Mandát pracovníků mise MONUC na místě bude bezpochyby prodloužen, je však naprosto nutné jej také přehodnotit a posílit, aby bylo možné zarazit vzestup násilí.
Již po mnoho let se mezinárodní společenství, nevládní organizace a konžské ženy soustavně snaží bojovat proti využívání sexuálních útoků jako válečné zbraně. Dnes je tato zbraň systematicky a široce využívána v poklidných oblastech, vždy zcela beztrestně. Vítám nedávné odhodlání tuto beztrestnost ukončit, které projevily konžské orgány, ale tato politika nulové tolerance musí být náročná - všichni pachatelé násilí bez výjimky se budou muset zodpovídat za své činy - a skutečně účinná.
(FR) Pane předsedající, jak nyní víme, humanitární situace na východě Konžské republiky, konkrétně ve východní provincii a v oblasti Kivu, je katastrofální. Bezpečnostní situace civilních obyvatel se zhoršila, mimo jiné po společných vojenských operacích konžské armády a ugandských a rwandských jednotek proti povstaleckým ozbrojeným skupinám, což byly operace, které za sebou zanechaly nesčetné masakry a porušování lidských práv.
(FR) Pane předsedající, pane komisaři, dámy a pánové, všichni řečníci správně zdůraznili strašnou situaci, v niž žijí obyvatelé Konga, zvláště pak konžské ženy na východě země. Hovořili o znásilňování a barbarských činech, kterým jsou tito lidé vystaveni, a vraždách, jichž se stávají obětí. Spíše než abychom o nich mluvili, vás však vyzývám k návštěvě internetových stránek UNICEF a hnutí V-Day, které zjevně říkají vše, co lze k tomuto tématu říci.
Dnes vám chci říci o skutečných důsledcích, které tyto barbarské činy pro Kongo mají; chci hovořit o fyzicky a duševně zraněných ženách, které vyžadují péči; a chci mluvit o zavražděných ženách, které již nebudou schopny přispět k hospodářskému rozvoji Konga, k němuž nikdy moci přispět ani jejich nenarozené děti. Také bych chtěl hovořit o šíření nemoci AIDS, o traumatu celé konžské populace, které vytváří negativní obraz Konga v očích mezinárodního společenství - stručně řečeno obraz země, která se dostává do stále obtížnější situace.
(FR) Pane předsedající, paní ministryně, pane komisaři, já bych také chtěla hovořit o tragédii sexuálního násilí, kterému jsou vystaveny ženy v Konžské demokratické republice, a zejména na východě země. Tento jev není nový. Je nesmírně složitý. Má mnoho rozměrů. Fyzické a psychické utrpení obětí ještě zhoršuje sociální vyloučení, které je pro tyto ženy tragické. Politika nulové tolerance prezidenta Kabily dnes váhavě začíná nést ovoce, každý si však je vědom toho, že tuto metlu může v dlouhodobém výhledu vymýtit pouze globální strategie.
Pane komisaři, vím, že Komise již zasahuje a činí tak i prostřednictvím celé řady projektů a rozpočtů. Tváří v tvář těmto číslům a hrozným, strašným zprávám, které slyšíme, nemyslíte, že v této sněmovně máme důvod pochybovat o výsledcích této strategie? Ženy, pane komisaři, jsou hlavním činitelem míru a obnovy země. Jsou budoucností Konga. Jakým způsobem hodláte jednat účinněji a rychleji?
(DE) Pane předsedající, v listopadu 2009 došlo k výměně vyslanců mezi Rwandou a Konžskou demokratickou republikou, což byl malý paprsek naděje pro tuto zpustošenou zemi a její zničený lid. Kromě toho byl zatčen vůdce Demokratických sil za osvobození Rwandy. To jsou známky zlepšování situace ve východním Kongu. Má otázka Komisi zní: jaká opatření hodláte přijmout, abyste zajistili další sbližování mezi Kongem a Rwandou?
Pokud jde o mandát OSN, bylo zde dnes řečeno mnoho o všech formách zásahů. Buďme upřímní: pokud existuje mandát OSN, měl by nepochybně sloužit na ochranu těch, kdo jsou utlačováni, mučeni, jsou vystaveni násilí a zneužívání, zejména žen a dětí této země. V tomto ohledu musí být zcela jasná jedna věc: jestliže bude mandát OSN vydán, a my Rakušané jsme v této oblasti poněkud rezervovaní, měl by být tento mandát důsledný a ti, kdo jsou na místě, musí pro případ potřeby, což může zahrnovat i ochranu utlačovaného obyvatelstva, být ozbrojeni.
(SV) Pane předsedající, je témě nemožné pochopit strašlivé statistické údaje, které byly zmíněny, přesto víme, že jsou pravdivé. Nicméně zde jepocit, který možná sdílí mnoho lidí, že když přijde na nejchudší z chudých zemí v subsaharské Africe, není naše odhodlání tak silné nebo tak konkrétní, jak by mělo být. Zazněla zde zmínka o vojenské moci. Myslím, že si všichni uvědomujeme, že máme-li učinit pokrok směrem ke zmírnění a zlepšení situace obyvatel této země, která tak strašně trpí, musíme bojovat proti chudobě a korupci.
Celkově vzato je EU díky příspěvkům členských států a Komise jedním z největších dárců pomoci pro danou oblast, a proto můžeme mít vliv. Jestliže však má být v Konžské demokratické republice a v této oblasti zachována stabilita, je naprosto nezbytné, aby se životní úroveň konžských obyvatel zlepšila, aby byla dodržována lidská práva a bylo důrazně zakročeno proti korupci s cílem vybudovat společnost založenou na zásadách právního státu.
Pokud jde o Radu, mandát dvou misí EBOP byl po vyšetřovací misi v Konžské demokratické republice počátkem roku 2009 přezkoumám s cílem pomoci v boji právě proti tomuto druhu sexuálního násilí. V důsledku toho má mise EUPOL RD Congo vyslat dva víceoborové týmy do provincií Severní Kivu a Jižní Kivu s mandátem pro celou zemi. Tyto týmy budou zajišťovat různé druhy specializovaných odborných znalostí v oblastech, jako je vyšetřování trestných činů a kontrola sexuálního násilí. Nábor pro tyto mise nyní probíhá.
Dovolte mi přečíst některé části mandátu, který přijala Rada bezpečnosti OSN počátkem loňského roku. Uvádí, že "Rada rovněž rozhodla, že mise MONUC má od přijetí tohoto usnesení mandát (v uvedeném pořadí přednosti) pracovat v těsné spolupráci s vládou Konžské demokratické republiky s cílem zajistit zaprvé ochranu civilního obyvatelstva, humanitárních pracovníků a pracovníků a zařízení Organizace spojených národů; zajistit ochranu civilistů včetně humanitárních pracovníků, kterým bezprostředně hrozí fyzické násilí, zejména násilí ze strany kteréhokoli subjektu zapojeného do konfliktu".
V Kongu můžete vidět jednu z odpovědí. Dovolili jsme, aby Bosco Ntaganda převzal vedení CNDP od Laurenta Nkundy, ačkoli je na Bosca Ntagandu vydán zatykač, a vidíte, k čemu dochází. Nic nelze získat zadarmo. Nemůžete si vybrat mezi řízením politické krize na jedné straně a uplatněním mezinárodního trestního soudnictví v praxi na straně druhé. Stejně jako Evropský parlament a Evropská komise si myslím, že by přednost mělo dostat řádné uplatnění mezinárodního trestního soudnictví.
Dalším bodem na programu je otázka k ústnímu zodpovězení pro Komisi, kterou položí Malcolm Harbour, Andreas Schwab, Evelyne Gebhardt, Cristian Silviu Buşoi, Heide Rühle, Adam Bielan a Kyriacos Triantaphyllides jménem Výboru pro vnitřní trh a ochranu spotřebitelů, o provádění směrnice 2005/36/ES o uznávání odborných kvalifikací (O-0108/2009/rev.2 - B7-0217/2009).
Chystal jsem se zde přivítat pana McCreevyho a poděkovat mu za jeho předchozí práci, tak byste mu možná mohl vyřídit naše poděkování za to, co mohlo být jeho závěrečným vystoupením zde. Nicméně jsem obzvláště potěšen, že se k nám přidal pan Barnier jako velmi aktivní člen našeho výboru, protože se jedná o problematiku, ve které se velice dobře vyzná, samozřejmě za předpokladu, že Parlament schválí jeho nominaci a Komise začne jednat. Je nicméně velmi dobře, že je zde s námi.
Volný pohyb odborníků a směrnice o vzájemném uznávání odborných kvalifikací patří ke klíčovým otázkám, kterými se můj výbor nejvíce zabývá v souvislosti s celým vytvářením jednotného trhu. Je velmi příhodné, že dnes ráno projednáváme tuto otázku k ústnímu zodpovězení pro Komisi, která se vlastně týká toho, jakého pokroku bylo dosaženo v provádění přepracované směrnice, na které můj výbor pracoval v letech 2004-2005, a jak ji ve skutečnosti provádějí členské státy. Také je tato rozprava velice příhodná z toho důvodu, že profesor Monti přišel v pondělí do našeho výboru, aby zde hovořil o poslání pro předsedu Komise o budoucím směřování vnitřního trhu. Přednesl velmi silný argument, že součástí problému vnitřního trhu ve skutečnosti není nedostatek právních předpisů, ale konzistentní uplatňování a účinnost existujících nástrojů, které jsme vytvořili pro vznik vnitřního trhu.
Co se týče vzájemného uznávání odborných kvalifikací, jak jasně naznačuje již samotné znění naší otázky, už víme, že se občané v celé Evropské unii setkávají v souvislosti s uznáváním odborných kvalifkací s mnoha problémy. K této oblasti se vztahuje nejvíce stížností v systému Solvit, který velice podporujeme na úrovni vlád členských států. Mnoho lidí pociťuje frustraci z neexistence jasných rozhodnutí a také z toho, že schvalující orgány v různých členských zemích spolu nedostatečně komunikují. Jednou z věcí, na kterou poukázal náš vlastní výzkum, a výzkum na toto téma podnikl právě náš výbor, je skutečnost, že neexistuje dostatečně koordinovaná činnost, která by pomohla lidem rozpoznat jejich práva v oblasti vzájemného uznávání kvalifikací. Druhým aspektem je, že z práce, kterou jsme my i ostatní v tomto ohledu vykonali, jasně vyplývá, že stále nedostatečný počet profesí uvažuje o začlenění do evropského rámce kvalifikací. Existují závažné otázky, které si musíme klást o tomto mechanismu, o tom, jak jednoduché je ho využít a jak je efektivní v praxi. Víme ze statistik a z dostupných informací - a jsem si jist, že o tom brzy uslyšíme i od Komise -, že provádění tohoto nástroje bylo opožděno prakticky ve všech členských státech. Uvést tento mechanismus do praxe trvá mnohem déle, než lidé čekali, což samo o sobě vzbuzuje znepokojení nad složitostí nástroje samotného.
Jen abych shrnul všechny tyto záležitosti v kontextu práce Výboru pro vnitřní trh v příštích pěti letech, jsem potěšen tím, že jsou zde dnes přítomni, alespoň myslím, všichni koordinátoři výboru a já jim chci poděkovat za práci, kterou odvedli, a ke které jsem přispěl i já, při sestavování příštího programu tohoto výboru. Otázka vzájemného uznávání odborných kvalifikací není pouze ojedinělým případem. Jsme toho názoru, že role našeho výboru spočívá v tom, že budeme i nadále vyšetřovat, podporovat a předkládat doporučení ohledně budoucího vývoje klíčových právních předpisů, klíčových stavebních kamenů jednotného trhu.
Předpokládal jsem, že problémy budou spočívat v praktické realizaci směrnice. To je hlavním předmětem nadcházejícího vyšetřování: abychom zjistili, kde dochází ke konkrétním místním problémům, a abychom objevili, co se skutečně děje. Již zde bylo zmíněna skutečnost, že 20% stížností v systému SOLVIT se týká tohoto problému. To je velmi závažná věc. Pan Harbour správně upozornil - a já nechci opakovat jeho slova - na význam tohoto problému pro vnitřní trh z hlediska ekonomiky.
Je důležité, abychom si uvědomili, že zde nevyhnutelně nastanou problémy. Je to složitá záležitost, provádění směrnice nějakou dobu trvá a proces zahrnuje různé kultury a tradice, především s ohledem na profese a koncepce kvality a kvalifikací v rámci těchto profesí. Proto není možné uznávat každou kvalifikaci z jedné země automaticky v druhé zemi. Podle mě a podle nás nejde ani tak o řešení individuálních případů strádání, které se nevyhnutelně objeví, ale spíše o vyšetřování - a zde hraje svoji úlohu SOLVIT -, zda se jedná o chyby ve struktuře nebo v systému a zda a jak lze tyto věci zlepšit.
Nyní několik slov k tématu, o kterém zde dnes diskutujeme, dámy a pánové, jde tady hlavně o občanství v Unii, o lidi, kteří mají právo se svobodně pohybovat po celé Evropské unii a vykonávat své profese tam, kde žijí a kde se rozhodnou pracovat. Vytvořili jsme tyto právní předpisy proto, aby to bylo jednodušší a aby proces uznávání odborných kvalifikací mohl být skutečně aktualizován. Považuji to za skutečně šokující, že členské státy v mnoha případech nepodnikly patřičné kroky, aby provedly tyto právní předpisy a aby zajistily, že jejich občané budou mít svobodu pohybu. V tomto ohledu má Komise před sebou skutečně ještě mnoho práce.
Chtěla bych nyní obrátit vaši pozornost k jednomu bodu, který je pro mě velice důležitý a o kterém jsme zde v Parlamentu opakovaně hovořili. Musíme zajistit, aby byl zaveden Evropský pracovní průkaz, který jsme navrhli. To by občanům dalo do ruky něco, co by jim umožnilo pohybovat se a pracovat v celé Evropě. Existují organizace, které se o to pokoušejí. Avšak já se domnívám, že je důležité zeptat se Evropské komise, zda je toto oblast, ve které by se mohla aktivně zapojit, aby tento proces urychlila.
jménem skupiny Verts/ALE. - (DE) Vážený pane předsedající, pane komisaři, myslím si, že se všichni shodneme na tom, o co zde usilujeme. Samozřejmě všichni chceme, aby se občané Evropské unie mohli volně pohybovat a vykonávat svá povolání. Otázkou zůstává, proč tato směrnice doposud nebyla po čtyřech, respektive téměř pěti letech řádně provedena. Domnívám se, že bylo logické, aby se výbor nevěnoval pouze vytvoření a přijetí právních předpisů, ale aby poté také vypracoval analýzu důvodů, proč bylo provedení směrnice tímto způsobem opožděno.
Ovšem směrnice o uznávání odborných kvalifikací není jedinou směrnicí, která způsobuje problémy. Když evidujeme tolik případů v Soudním dvoru Evropské unie, když probíhá tolik postupů vyřizování stížností a když se systém Solvit tolik zabývá touto otázkou, mělo by to pro nás být důrazným varováním. Musíme se podrobněji podívat na důvody, které to zapříčinily. Existuje několik příčin. Na jedné straně je vždy velice jednoduché říct, že za toto zpoždění jsou zodpovědné členské státy. Protekcionismus je nepochybně dalším z důvodů. Rozdílné kultury a právní systémy zde rozhodně také hrají svou roli. Jaký účinek mají evropské právní předpisy na tyto rozdílné právní systémy? To je další otázka, kterou si budeme muset zodpovědět.
jménem skupiny ECR. - (PL) Pane předsedající, krize, která postihla Evropskou unii v posledních měsících, nevyvratitelně prokázala, jak důležitou roli hraje vnitřní trh ve fungování celé Evropské unie. Nebudeme schopni dokončit jeho výstavbu, pokud nezajistíme lidem svobodu se pohybovat, která je zaručena, kromě jiného, i směrnicí o vzájemném uznávání odborných kvalifikací. Proto je smutnou a zneklidňující skutečností, že čtyři roky po svém přijetí není tato směrnice stále v platnosti ve čtyřech státech a že ji žádný z členských státu EU nepřijal před konečným termínem uvedeným ve směrnici, totiž 20. říjnem 2007.
V souvislosti s tímto zní má první otázka pro Evropskou komisi následovně: nebyla Komise v uplynulých čtyřech letech příliš pasivní a co přesně Komise udělala pro to, aby všechny členské země zvládly provést směrnici včas? Za druhé, rád bych se zeptal, kdy Komise zveřejní zprávu hodnotící provedení této směrnice a co bude použito jako základ pro závěry v této zprávě? Směrnice o službách by měla být zavedena na konci tohoto roku. Už dnes v Parlamentu víme, že mnoho zemí nezvládne schválit příslušné právní předpisy v tomto termínu. Rád bych se tedy zeptal, jakou souvislost Komise vidí mezi těmito dvěma dokumenty?
(DE) Vážený pane předsedající, nejprve ze všeho bych rád vyjádřil své upřímné poděkování Komisi za to, že nám představila svoje stanovisko. Nicméně rád bych také poukázal na to, že podle interinstitucionální dohody mezi Evropskou komisí a Parlamentem, a já jsem tohle už zažil se směrnicí o službách, o které jsme zde v Bruselu diskutovali před několika měsíci, má Evropský parlament právo požadovat, aby komisař, který je odpovědný za danou problematiku, byl zde a odpovídal na obtížné otázky. Nedomnívám se, že bychom tuto otázku mohli vyřešit s touto Komisí, a ani nemá smysl se o to pokoušet.
Jménem Parlamentu bych rád vysvětlil zástupci Komise, který je zde dnes přítomen, že se domníváme, že právě tato část interinstitucionální dohody je vysoce důležitá. Proč je tomu tak? Nikoli z důvodů pouhé formálnosti, ale protože se jedná o velice důležitou politickou otázku pro občany Evropské unie. Pan Bielan právě připomněl směrnici o službách, která může fungovat pouze tehdy, pokud budou odborné kvalikace uznávány na obou stranách. Je to velmi důležitá záležitost, ale mnoho lidí ji také spojuje s pocity bezmoci, pokud se jim zdá, že jejich zaměstnavatel využívá nesrovnalostí v systému mezinárodního uznávání odborných kvalifikací jednoduše proto, aby jim mohl snížit výplatu.
Tito lidé si připadají opuštění a bezmocní. Viděl jsem to sám na mnoha případech na hranici mezi Německem a Francií. Nicméně to zjevně není jediná problémová oblast. Je samozřejmé, že nemůžeme odstranit všechny problémy přes noc a že tento proces zůstane i do budoucna stálým tématem, jak řekl náš zpravodaj pan Lechner. Avšak je naším úkolem ukázat občanům, že jejich obavy bereme vážně, a to podle mého názoru zahrnuje, aby Komise přikládala této otázce dostatečný význam.
(FR) Vážený pane předsedající, dámy a pánové, již jsme zde diskutovali o obavách spojených s prováděním směrnice o službách. V tomto ohledu je příklad směrnice o uznávání odborných kvalifikací symbolický. Některé státy nedodržely konečný termín pro provedení směrnice a mají problémy kvůli mezerám v textu. Ačkoli tato směrnice představuje pevný základ pro vzájemné uznávání, konkrétní charakteristiky určitých profesí zde nebyly zohledněny. Skutečností je, že uznávání odborných kvalifikací bez toho, aby byly sestaveny vlastní společná měřítka kvalifikace a školení, včetně vyššího vzdělávání, může způsobit jedině komplikace a vzbudit nedůvěru na straně členských států, odborníků i občanů samotných.
(PL) Vážený pane předsedající, pokud chceme, aby naši občané byli mobilní - a to je přesně to, co evropská ekonomika potřebuje - , musí mít jistotu, že pokud získají svoji kvalifikaci např. v Polsku, nebudou mít problémy s uznáním těchto kvalifikací v jakémkoli jiném členském státě. Velice dobře si uvědomuji rozsah problému. Těch 800 regulovaných profesí, o nichž mluvil pan Samecki, společně s četnými předpisy, jež se jich týkají na vnitrostátní a regionální úrovni, představuje skutečnou výzvu pro správní úřady členských států. Nicméně výzvou pro naše občany, kteří mají problémy s uznáváním svých kvalifikací, zůstává zejména to, jak se orientovat v celém tomto spletitém systému. To potvrzují i údaje ze systému Solvit, a proto je problém s včasným provedením směrnice pouze jedním aspektem naší diskuse.
Neměli bychom ovšem zapomínat na to, že k mnoha problémům dochází proto, že členské státy nemají dostatek důvěry v systémy vzdělávání a odborné přípravy v jiných členských státech. Potom se nedostává spolupráce, zdrojů a zapojení vnitrostátních správních úřadů. Zavedení evropského pracovního průkazu je dobrý nápad a my jsme měli příležitost o tom diskutovat v minulém volebním období Evropského parlamentu. Nicméně takový průkaz musí usnadnit mobilitu lidí, nikoli ji ještě ztížit. Zavedení tohoto průkazu - a to bych především ráda zdůraznila - by se nemělo stát další překážkou vnitřního trhu.
Dámy a pánové, za pouhých deset dní vyprší konečný termín pro provedení směrnice o službách. Zmiňuji se o tom, protože je to v souvislosti s naší dnešní rozpravou také důležité. Tyto dvě směrnice se v určitém ohledu doplňují. Provedení směrnice o uznávání odborných kvalifikací nemůžeme nazývat úspěchem, a proto si ještě jednou dovolím vyzvat z tohoto místa k tomu, aby se na obou směrnicích pracovalo intenzivněji, protože bez nich nebudeme schopni udělat žádný pokrok na vnitřním trhu.
(MT) Největším problémem ovlivňujícím řádné prosazování této směrnice je nedostatek důvěry, který mají členské státy v systémy ostatních států. Nezájem členských států spolupracovat s ostatními členskými státy se také odráží v nesoudržném způsobu, jakým vnímají informační systém vnitřního trhu. Každý členský stát tvrdí, že tento systém využívá, ale frekvence využití se liší v souvislosti s účelem, za kterým je používán. Není možné, aby systém výměny informací fungoval tak, jak má, když jej členské státy nevyužívají tím stejným způsobem. Je nezbytné mít k dispozici úplný soubor dat, která jsou pravidelně aktualizována, a je také nezbytné vytvořit referenční rámec pro všechny členské státy, kam by každý členský stát vkládal veškeré potřebné údaje, které by umožnily konkrétní uplatnění této směrnice.
Ponecháme-li stranou obtíže vlastní belgickému institucionálnímu systému, které se týkají provádění různých evropských směrnic, vypadá to, že tato směrnice, o které diskutujeme, je obzvláště složitá. To zde již bylo řečeno. Belgie není jedinou zemí, která je negativně ovlivněna neprovedením, špatným provedením nebo částečným provedením směrnic. Z toho důvodu, v zájmu všech odborníků, vyzývám Evropskou Komisi, aby pomohla těm členským státům, které mají potíže. Odborníci by měli mít možnost těžit z volného pohybu osob a ze svobody usazování, které, jak bych rád zdůraznil, představují hlavní cíl této směrnice.
Vážený pane předsedající, přejděme rovnou k věci. Neschopnost členských států zaujmout společný postoj v oblasti uznávání odborních kvalifikací nás stojí pracovní místa. Neschopnost členských států brát tuto záležitost vážně je sám o sobě závažný problém. Míra našeho přeshraničního obchodu pro to, co nazýváme vnitřním trhem, se ani trošku nepřibližuje tomu, kde by měla být. Jsme uprostřed procesu přestavování evropské ekonomiky a součástí tohoto přechodu musí být způsoby, jak zvýšit přeshraniční obchod a jak učinit práci mobilnější, než je teď.
Obecně bych nyní rád komentoval několik vybraných otázek. Nejprve ze všeho bychom měli zdůraznit, že Komise členské státy podporovala při přípravě provedení této směrnice. Tam, kde doba vyhrazená pro provedení uplynula, jsme velice rázně prosazovali toto provedení. V roce 2007 jsme zvěřejnili průvodce provedením směrnice. Potom jsme vyvinuli informační systém vnitřního trhu, který je nyní poměrně intenzivně využíván všemi členskými státy, a také jsme v červnu letošního roku vydali kodex chování pro administrativní postupy.
písemně. - (DE) Jedním ze stanovených cílů této směrnice je plně realizovat současná právní ustanovení týkající se svobody pohybu odborníků v rámci EU. Volný pohyb odborníků byl přijat již ve směrnici 2005/36/ES. Nicméně k problémům dochází opakovaně, především v regionech, které jsou blízko vnitrostátních hranic. Mnoho lidí z regionu, odkud pocházím, pracuje v Lucembursku, Belgii nebo Francii. Dostávám mnoho otázek od občanů, kteří překračují jednu ze sousedních hranic za prací. Tyto otázky často souvisejí s uznáváním odborných kvalifikací. Tato situace se musí změnit. Profesní organizace uzavřely dohody pro určité profese, ale to nepomáhá ve všech případech a občané musí příliš často bojovat o to, aby byly jejich kvalifikace uznány. To je obzvláště obtížné, pokud některé země určitou profesi neznají nebo pokud je v nich tato profese chápána odlišně, jako je tomu v případě fyzioterapeutů a občanů s titulem Ph.D. v oblasti správy podniku. Současně s tím existuje mnoho oblastí, které mají nedostatek personálu. Zdravotní sestry a nástrojáři například musejí mít v budoucnu lepší příležitosti na našich pracovních trzích a co je nejdůležitější, vnitřní trh musí, co se týče práce, fungovat efektivně. Potřebujeme transparentní, jednoduchý a jasný postup uznávání kvalifikací.
Co se týče vaší otázky ohledně toho, zda má Komise v úmyslu uveřejnit bílou knihu o územní soudržnosti, v současnosti se samostatná bílá kniha o územní soudržnosti neplánuje. Namísto toho budou závěry politiky, které vzejdou z veřejné rozpravy o zelené knize o územní soudržnosti, začleněny do komplexního legislativního balíčku k politice soudržnosti pro období po roce 2013 připraveného v rámci Páté zprávy o soudržnosti, která má být podle nové smlouvy odevzdána v roce 2010.
Vážený pane předsedající, pane komisaři, dnešní rozprava se primárně týká komplexního posouzení politiky soudržnosti a cesty, která před touto politikou leží. Evropský parlament pochopitelně požaduje přezkum v polovině období. Politika soudržnosti a využívání finančních prostředků dnes a v navazujícím období až do roku 2020 zde představuje jeho klíčovou část. K našemu velkému údivu jsme však o meritorním posouzení v "neoficiálním" dokumentu předcházejícím přezkumu v polovině období nenalezli jedinou zmínku. Jako první řečník ze skupiny Evropské lidové strany (Křesťanských demokratů) bych rád objasnil, že nová Komise musí Evropskému parlamentu předložit komplexní posouzení, a ne karikaturu regionální politiky
Co se týče skupiny PPE, my si přejeme, aby se politika soudržnosti zaměřila spíše na klíčové prvky této strategie EU 2020, a přitom zachovala solidaritu mezi všemi regiony a rovněž cíl 2, o němž teď tak neurčitě mluvil pan komisař. Propagace hospodářské soutěže v bohatých regionech tvoří součást komplexního posouzení. Dělení rozpočtů, zvyšování sektorální fragmentace finančních prostředků na evropské úrovni v rámci takovéhoto přezkumu z poloviny období nemá vůbec žádný smysl a bylo by chybou něco takového dělat. Za současné krize vidíme, jak jsou regionální fondy pro obnovu důležité. Peníze jsou z nich uvolňovány rychleji, a tak jsou tyto fondy bezezbytku využívány: v roce 2009 jich bylo v mém regionu, v jižním Nizozemsku, uvolněno prakticky 100% na inovace a nové cíle. Na začátku roku 2010 budu já sám vypracovávat zprávu o synergii regionálních fondů s výzkumem a vývojem.
Rovněž nám připadá nezpochybnitelné, že potřebujeme změnu. V několika příštích letech bude zájem zaměřen na diskuzi o přisuzování priorit těm oblastem, které budou financovány z evropské politiky soudržnosti. V budoucnosti už nebudeme moci každého subvencovat z evropských peněz. Musíme se zaměřit konkrétně na vytváření účinných infrastruktur v nových členských státech a na rozvíjení výzkumu a inovací. Musíme mít samozřejmě na vědomí, že v budoucnosti bude muset evropská politika soudržnosti řešit takové problémy, jako je změna klimatu, demografické změny a globalizace.
Co je však důležité, podpora pro lidi samotné rovněž tvoří součást politiky soudržnosti, a to je důvod, proč lituji skutečnosti, že odpověď pana komisaře byla trochu vyhýbavá. Pro nás to znamená především školství, školení a kvalifikace pro každého od nejmenší dětí až po dospělé. Celoživotní vzdělávání je důležitý koncept. Znamená to však také, že Evropský sociální fond (ESF) musí i být i nadále integrován v rámci politiky soudržnosti. Nikoho nesmí napadnout, že by Evropský sociální fond mohl být vyřazen z politiky soudržnosti.
jménem skupiny Verts/ALE. - (DE) Vážený pane předsedající, pane komisaři, nebylo zde mnoho řečeno o důležitosti evropské politiky soudržnosti v Evropě. Ta je v jádru Evropské unie, neboť jde o politiku, která drží Evropskou unii v pohromadě. Je to symbol solidarity a překonávání národního sobectví. Je to nástroj pro všechny regiony. To je důvod, proč se Evropský parlament tolik obává, že tento mechanismus solidarity bude jednoduše zrušen za našimi zády. Nepřispívá to dobré správě, když Komise tajně vydává strategické dokumenty namísto toho, aby uspořádala veřejnou rozpravu o to, jak můžeme v budoucnu fungovat mechanismus solidarity při zásadních problémech, kterým čelíme, jako je změna klimatu a demografické změny, vzhledem k přísným rozpočtovým omezením.
Potřebujeme reformu, ale musí vyústit ve skutečnou změnu. Musí přinést udržitelný rozvoj v regionech. Musí regionům poskytnout podporu pro jejich projekty a neskládat se z politiky seshora dolů tak, jak to tento mechanismus vyčleňování dělá v současné době. Místo toho musí rozvinout postup zdola nahoru v úzkém spojenectví se všemi aktéry v regionech. S tímto postupem jsme obeznámeni. Už máme metodu LEADER pro rozvoj venkovských oblastí. To je vynikající metoda pro prosazování udržitelného rozvoje a zapojování všech za účelem zajištění skutečně vysoké úrovně místního přijímání. My však potřebujeme Komisi, která je dostatečně odvážná na to, aby souhlasila s mechanismem solidarity a s tím, aby si o svém vlastním rozvoji rozhodovaly regiony samy, než aby se o něj staraly vlády jednotlivých zemí.
Osobně považuji z hlediska budoucího vývoje za klíčové zaprvé správné nastavení role měst při řízení evropských fondů a zadruhé zacílení evropských fondů na podporu využívání moderních technologií. A právě tyto dvě domény v sobě spojuje agenda tzv. Chytrých měst (Smart Cities), která nabízí příležitost revitalizace městských samospráv a současně nabízí v období ekonomické krize podnikatelskému sektoru možnost uplatnit moderní systémy a inteligentní technologie a generovat hospodářský růst. To je zcela nesporně důvodem, proč na tuto oblast zaměřit strategické investice nejenom na úrovni samotných měst, ale také členských států i samotné Evropské unie. Inteligentní dopravní systémy, které města osvobodí od dopravních kolapsů, podpůrné navigační mechanismy, které zatraktivní cestovní ruch ve městech, teleasistenční systémy, které umožní seniorům zůstat déle v domácím prostředím, to vše jsou typy investic, které by měly dostat zelenou.
Bez evropské regionální politiky by komunity v regionech už nebyly vidět. Z tohoto důvodu jsme velice znepokojeni signály přicházejícími od Komise, které zahrnují návrhy pro sociální programy bez finanční podpory ze strukturálních fondů. Tím by se Komise změnila v sociální monopol bez regionů nebo by to vedlo k politice dotací pouze pro ty sociálně nejslabší v naší společnosti. To by pro změnu znamenalo, že bychom naprosto ztratili z očí evropský kontext a vrátili bychom se k období vracení politiky na vnitrostátní úroveň.
Apeluji na Komisi, aby se mnohem více soustředila na malé a střední podniky a do budoucí politiky soudržnosti mnohem více zapojila území místních samosprávných celků, měst a obcí. Rozhodně budeme muset v budoucnu investovat do infrastruktury, ale co je nejdůležitější, musíme zajistit, aby byl zaručen přenos inovací a technologií pro malé a střední podniky. Do budoucna bych rovněž měli umožnit subvencování pracovních míst. Tato témata budou klíčová, až budeme vybírat nový směr, kterým se bude ubírat strukturální politika a politika soudržnosti v Evropské unii.
(DE) Vážený pane předsedající, toto je ústřední rozprava o povaze Evropské unie. Na výběr je buď trh, nebo sociální politika. Současné představy Komise o tom, jaká je budoucnost politiky soudržnosti, jsou nepřijatelné. Strukturální fondy se musejí posilovat, a nikoli oslabovat. Evropa se musí snažit více, nikoli méně, aby překonala hospodářské a sociální rozdíly v rozvoji. Rád bych tu zcela otevřeně řekl, že vracení byť i jen částí současné politiky soudržnosti na vnitrostátní úroveň by mělo závažný dopad na znevýhodněné regiony, a to včetně těch v Německu a konkrétně v jeho východní části. Poté, co proběhla poslední fáze rozšiřování Evropské unie, rozdíly mezi regiony v Unii se prohloubily.
Nový návrh představuje obrovské omezení v oblasti zásad subsidiarity a víceúrovňové správy, což je v přímém rozporu s Lisabonskou strategií. Abych mluvil konkrétně, tento návrh obsahuje plány na zrušení Cíle 2, jinými slovy konkurenceschopnosti a politiky zaměstnanosti. Jelikož v každém členském státě jsou regiony, které spadají pod Cíl 2, něco takového by bohužel samozřejmě ovlivnilo dvě třetiny všech regionů Evropské unie. Tento nešťastný návrh je ospravedlňován tím, že rozdíly mezi novými - neboli jinými slovy budoucími - členskými státy a západní Evropou je na vnitrostátní úrovní tak propastný, že je potřeba vytvořit novou rozpočtovou politiku. Ve světle finanční krize má tohle být způsob, jak povzbudit hospodářství.
Vítám skutečnost, že parlamentní Výbor pro regionální rozvoj vytvořil pracovní skupinu pro budoucnost politiky soudržnosti. Konzultace rozpočtu pro období po roce 2013 a budoucí cíle této politiky musejí zahrnovat všechny zúčastněné aktéry: členské státy, regiony, Evropskou komisi a Parlament. Je nepředstavitelné, aby byly oslabovány, nebo dokonce odstraňovány regionální a místní úrovně, které dávají této politice plný význam. Pokud jde konkrétně o financování, čelíme dnes velké nejistotě, co se týče budoucnosti politiky soudržnosti. Konec platnosti současného finančního rámce je nejistý, stejně jako je nejistý i rozsah reformy finančního výhledu. Musíme mít na paměti, jak moc je důležité, abychom zachovali stabilitu financování této politiky. Je rovněž zásadně nutné, abychom odmítli jakékoli pokusy o vracení politiky soudržnosti na vnitrostátní úroveň, jelikož něco takového by zbavilo regiony možnosti volby mezi způsoby, jak přerozdělit prostředky ze strukturálních fondů, a zničilo by regionální dimenzi této politiky.
Očekáváme nepochybně aktivní přístup ze strany Komise při vytváření bílé knihy o územní soudržnosti, pane komisaři. Co se týče přerozdělování prostředků z těchto fondů, nepožadujeme rovnostářství, ale finanční rovnost, a požadujeme ji ve spojení s podobou harmonického rozvoje, která je založena na zjištěních a situacích, které se liší podle toho, o jaké území se jedná. Politika soudržnosti se nesmí zaměřovat jen na ty nejzchudlejší regiony - musí být zaměřena na všechny evropské regiony, a to včetně těch zámořských.
Lze však vypozorovat různé náznaky, že se chystají kroky k ještě hlubšímu rozvrácení konceptu, ať už pokusem o to, aby zahrnovala a financovala veškeré typy činností a aktérů, které nemají s cíli soudržnosti žádnou spojitost - obzvláště strategii Evropské unie pro rok 2020 a politiku v oblasti změny klimatu -, nebo pozměňování kritérií způsobilosti a hospodaření. Tato rozprava o politice soudržnosti po roce 2013 je tudíž nanejvýš potřebná. Těšíme se na to, že se dočkáme jednoznačných reakcí k podpoře skutečné hospodářské a sociální politiky soudržnosti.
Rád bych se s vámi podělil o několik návrhů, které bychom podle mého názoru měli mít vždy na mysli, když promýšlíme a rozvíjíme naši politiku soudržnosti. Při mnoha příležitostech zmínila Komise jisté aspekty, které považují za zásadní, jako je potřeba toho, aby tato politika byla ve svém vymezení a provádění flexibilnější, jednodušší, účinnější a více orientovaná na výsledek. Jsou zde však problémy, které mě do určité míry znepokojují, obzvláště, co se týče potřeb nejvzdálenějších regionů. Rád bych v tomto ohledu učinil tři stručné připomínky.
Při zhodnocování této politiky a její efektivity do dnešního dne stojí za to zodpovědět základní otázku: co se bude dít po roce 2013? Evropský parlament by měl jednoznačně prohlásit, že nepanuje žádný souhlas ohledně racionalizace politiky soudržnosti. Po roce 2013 by měla politika soudržnosti, stejně jako její tradiční činnosti a mechanismy, podporovat výzkum, vědu, rozvoj, inovativnost, vytváření pracovních míst a boj s globálním oteplováním. Politika soudržnosti by rovněž měla do vyšší míry začlenit venkovské oblasti. Je důležité, aby se realizování politiky soudržnosti zakládalo na regionech a makroregionech.
(HU) Vážený pane předsedající, dámy a pánové, rád bych zde ve stručnosti pohovořil o třech záležitostech: o rovnosti práv a postavení, o tajnůstkářství a o důležitosti rozvoje venkova. Dvacet let po pádu berlínské zdi a dvacet let poté, co náš kolega poslanec László Tőkés prolomil hradbu mlčení na začátku rumunské revoluce v Temešváru (Timişoara) v Transylvánii, se již nejednou mluvilo o tom, že v 21. století už v Evropské unii neexistují staré členské státy a nové členské státy, ale že existuje už pouze jednotná Evropská unie. Plně s tímto prohlášením, které je samozřejmě velice obecné, souhlasím, ale jsem toho názoru, že je velice důležité, aby se neprojevovalo pouze jako součást symbolických rozhodnutí, ale aby figurovalo v každodenním uplatňování politiky soudržnosti, což je jedna z nejdůležitějších společných politik Evropské unie.
Jestliže členské státy Evropské unie požívají rovná práva a rovné postavení, je nepochopitelné, že by politika soudržnosti měla být reformována takovým způsobem, aby členské státy Evropské unie, které přistoupily v letech 2004 a 2007, byly v nové politice soudržnosti škodné. Taková reforma je jednoduše nepředstavitelná. Můj druhý bod se týká tajnůstkářství. Je to směšná situace, když Evropská komise buď vydává jakási nesmyslná prohlášení o budoucnosti politiky soudržnosti, anebo o tomto tématu neřekne jediné slovo. Coby poslanec Evropského parlamentu a člen příslušného výboru Evropského parlamentu bych čekal, že Evropská komise zaujme k těmto záležitostem jasné, jednoznačné stanovisko.
(PL) Vážený pane předsedající, Podkarpackie - region, který zastupuji - je plný skvělých, ambiciózních, tvrdě pracujících lidí, je místem, kde funguje mnoho energetických podniků. Objevují se zde sice nové iniciativy, jako je Aviation Valley, ale zároveň jsou Podkarpackie jednou z nejméně rozvinutých oblastí v celé Evropské unii. Naše problémy nevznikají kvůli nedostatku snaživosti, ale kvůli strukturálním a infrastrukturním omezením, která se s pomocí řady programů snažíme odstraňovat. Ráda bych zdůraznila, že v rámci našich snah nežádáme o milodary, ale o podporu pro naše iniciativy. I my chceme, aby konkurenceschopnost evropského hospodářství vzrostla, a chceme řešení, která pomohou ochránit naše klima.
Říkáme "ne" diskriminaci, "ne" vracení politik na vnitrostátní úroveň, "ne" byrokracii, "ne" nedostatku transparentnosti, "ne" utajenému využívání finančních prostředků a zrušení Cílu 2, které uškodí jižní Evropě a Středomoří. Říkáme "ano" spravedlivému rozdělování finančních prostředků z fondů Společenství, zapojení místní samosprávy, posilování malých a středních podniků, správné reformě, která musí být provedena tak, aby byly řádně financovány činnosti v souladu s cíli Evropy pro rok 2010. A konečně říkáme "ano" zvláštnímu zacházení pro vzdálené oblasti, obzvláště v jižní Evropě a Středomoří.
Politika soudržnosti musí být stejná jak pro městské, tak i venkovské oblasti. Mějme na paměti, že Evropská unie je po tak velikém rozšíření značně diferencovaná. Zajišťování rovných příležitostí k rozvoji je důležitým úkolem. Současnými problémy, kterým zároveň musíme čelit, jsou boj proti hospodářské krizi, nepříznivý demografický trend a konečně změna klimatu. Jedna věc je jistá: v politice soudržnosti je třeba pokračovat a také je třeba ji přizpůsobit současným problémům.
(RO) Ráda bych se připojila k tomu, co řekl můj kolega poslanec, a řekla, že hovoříme-li o inteligentních městech, je důležité, abychom investovali do energetické účinnosti v obytných budovách. 90 procent budov, které budou existovat v roce 2020, existují už nyní. Z tohoto důvodu vyzývám k tomu, aby budoucí politika soudržnosti zvýšila rozdělování prostředků z Evropského fondu pro regionální rozvoj, aby mohly být využívány členskými státy ke zvýšení energetické účinnosti v budovách, obzvláště v domech. Jsem také toho názoru, že musíme více investovat do hromadné dopravy kvůli rozvoji městské mobility.
písemně. - (HU) Dámy a pánové, rozprava o budoucí podobě politiky soudržnosti je nanejvýš důležitá. Vzhledem k tomu, že máme co do činění s horizontální politikou, která přerozděluje více než třetinu rozpočtu Evropské unie, výsledky plnění cíle soudržnosti mají klíčový význam pro budoucnost našeho kontinentu. Od svého založení dosahuje politika soudržnosti mimořádných úspěchů mezi zeměmi EU-15. Bohužel jsou od členských států, které v nedávné době přistoupily k Evropské unii a jsou stiženy velikou chudobou, požadovány aktivnější zásahy. Kromě toho situaci ještě více komplikují nové, veliké problémy, jako je změna klimatu, snižující se počet obyvatelstva nebo celosvětová hospodářská recese. V důsledku toho se budeme muset v budoucnu vypořádat s územními odlišnostmi v sociálních a ekonomických ukazatelích v mnohem efektivnějším a flexibilnějším rámci. Silný důraz musí být rovněž položen na rozvoj nejméně rozvinutých území, obzvláště malých regionů, které zaostávají za regionálním průměrem a bojují se znevýhodněními dokonce ještě mnohem těžšími, než jaké jsou v oblastech, které je obklopují. S ohledem na tento záměr by stálo za to zvážit vyčlenění finančních zdrojů na úrovni Evropské unie, které by byly konkrétně zaměřeny na uvedení administrativních regionů úrovně LAU 1 (dříve NUTS 4) v soulad tam, kde může být rozhodnutí o využití těchto prostředků učiněno náležitými malými regiony nebo jejich asociacemi. Koordinace s ostatními politikami Evropské unie musí být rovněž zlepšena. Překážky mezi různými fondy musejí být odstraněny, aby mohlo být dosaženo vyčlenění nejvyšší možné výše finančních zdrojů. Prováděcí předpisy musejí být rovněž do velké míry zjednodušeny. Kromě toho musí být dána priorita investicím, které se vztahují ke školství, profesní přípravě a udržitelné zaměstnanosti, stejně jako realizaci komplexních programů, které budou šité na míru individuálním potřebám jednotlivých regionů.
písemně. - (DE) Regionální Evropa je zásada, na níž se Evropská unie dlouhou shodovala. Politika soudržnosti po roce 2013 musí i nadále tuto vizi realizovat. Jedním z dobrých řešení je učinit z územní soudržnosti hlavní cíl. V tomto kontextu hraje meziregionální spolupráce důležitou roli. V nedávných desetiletích slavil meziregionální přístup některé významné úspěchy. Různé projekty Evropské unie v této oblasti umožňují občanům prožívat Evropu bezprostředně a přenášet svobodu jednání, která je charakteristická pro evropskou politiku, i na regionální úroveň. Do budoucna je však třeba udělat ještě spoustu práce. Meziregionální přístup vyžaduje účinnou koordinaci k tomu, aby byly různé struktury v různých zemích uvedeny v soulad. Dalšími důležitými milníky regionální politiky v budoucích letech bude systém spolufinancování, meziodvětvová spolupráce a podmíněnost. Aby bylo zajištěno, že se finanční prostředky dostanou do území, kde je jich potřeba, projekty musejí mít jasně a konkrétní cíle. Podle mého názoru dlouhodobé plánování rovněž přináší přidanou hodnotu a chrání fondy před tím, aby byly zneužívány.
Obávám se, že ustanovení, která předložila Komise - obzvláště ta, která se týkají ukončení Cíle 2 a opuštění regionálního aspektu politiky soudržnosti ve prospěch odvětvového přístupu - mohou znamenat návrat ke konceptu dvourychlostní Evropy a prohloubit propast mezi starou a novou Evropou, co se týče ekonomiky a civilizace. Takový model by znamenal odklon od integrace celé sedmadvacítky a od konceptu solidarity, který je ukotven v článku 3 Lisabonské smlouvy. Je jisté, že tento koncept je v samotném jádru celé politiky soudržnosti, jejímž smyslem je přinášet zrovnoprávnění příležitostí a odstraňovat rozdíly mezi jednotlivými regiony.
Návrh Komise týkající se kladení vyššího důrazu na výzkum a vývoj nových technologií by měl být po právu oceněn. To je cesta, po níž by Evropa měla kráčet. S touto volbou však nesmíme zapomínat na ty regiony a země, kde je zvedání životní úrovně na průměr Evropské unie zcela zásadní záležitostí. Mějte prosím na paměti, že mezi nejchudšími a nejbohatšími oblasti Evropské unie je větší než jedenáctinásobný rozdíl v bohatství. Odstraňování těchto rozdílů musí být i nadále hlavní zásadou politiky soudržnosti Evropské unie.
Dnes večer máme na programu neodkladnou záležitost. Chtěl bych požádat své kolegy poslance a poslankyně, aby do mě vložili svou důvěru, co se týče následujícího postupu. Někteří poslanci či poslankyně, kteří se nyní tímto případem úzce zabývají, vědí - a v této chvíli nemohu poskytovat více podrobností, ale jsem jedním z těch, kteří jsou zasvěceni -, že řešení tohoto případu budeme mít v průběhu tohoto dne. Význační vládní představitelé z Evropské unie pracují na tom, aby dosáhli pozitivního řešení. Proto by bylo rozumné, kdybychom vyňali tuto neodkladnou záležitost z pořadu jednání dnesního odpoledne, protože jakákoli další diskuze by pouze stála v cestě práci, která je odváděna v diplomatických kanálech. Z tohoto důvodu žádám tuto sněmovnu, aby souhlasila s tím, že v tomto výjimečném případě bychom měli odstranit tuto neodkladnou záležitost z pořadu jednání, protože pro jeho vyřešeí bude prospěšnější, když tak učiníme, než když o něm budeme diskutovat. Takový byl můj první požadavek, pane předsedo. Ten druhý bude hned následovat.
(ES) Ze své pozice vůdce delegace španělských socialistů do Evropské parlamentu bych rád řekl, že si velice vážím slov, která na této půdě pronesl předseda Skupiny progresivní aliance socialistů a demokratů v Evropském parlamentu s podporou předsedy Skupině Evropské lidové strany (Křesťanských demokratů). Vážím si jich ze dvou důvodů. Zaprvé proto, že jak se mi to jeví, tato sněmovna jednoznačně vyjadřuje svou solidaritu jak s paní Haidarovou osobně, tak i s její záležitostí v této nebezpečné situaci, která je důsledkem prodlužované hladovky.
(ES) Vážený pane předsedo, rád bych začal tím, že vyjádřím své překvapení, vzhledem k tomu, že, jak se zmínila paní Bilbao Barandicová, diskutováním o této záležitosti jsme včera strávili tři hodiny. Jestliže měl pan Schulz přístup k relevantním informacím, které se týkají této záležitosti, již od neděle, měli jsme o nich být podle logiky věci informováni včera. Opakuji, tyto informace nám měly být sděleny včera, předtím, než se začalo diskutovat o společném usnesení. Měli jsme si být těchto informací vědomi, když se uskutečňovala jednání mezi různými skupinami, z nichž vzešla dohoda, jinými slovy, z nichž vzešel kompromis.
(DE) Pane předsedo, je mi opravdu velice líto, že musím znovu požádat tuto sněmovnu o trpělivost. Na hlasovacím seznamu pro dnešní den máme hlasování o zásadě subsidiarity. V souladu s článkem 177, odstavcem 4 jednacího řádu požaduji, abychom odložili hlasování o tomto bodu do příštího plenárního zasedání a prošetřili, nakolik je legitimní schvalovat usnesení v této věci. Jsem toho názoru, že napříč touto sněmovnou panuje široká shoda ohledně toho, že jak zásada subsidiarity, tak i základní práva by měly být zaručeny. Nemá však naprosto žádný smysl, abychom toto téma rozebírali na úrovni Evropské unie. Rovněž bych rád řekl konkrétně jménem svých italských kolegů poslanců, že debata, která se vede v Itálii, je debatou italskou, nikoli debatou evropskou a že moji italští kolegové poslanci budou stejně jako my hájit rozmanitost a pluralitu. Nemá však smysl činit tak prostřednictvím takovéhoto usnesení.
(PT) Vážený pane předsedající, mám procesní námitku. Dnes ráno jsme zde hlasovali o ospravedlnění vyjednávání, která probíhají mezi Evropskou unií a Marokem. Jelikož byl právě vydán dokument Komise, který nese dnešní datum a v němž se říká, že ve vyjednáváních mezi Evropskou unií a Marokem o zemědělsko-potravinářském a rybářském odvětví došlo k pokroku, ráda bych věděla, zda to byla právě tato vyjednávání, o nichž se předseda skupiny Progresivní aliance socialistů a demokratů v Evropském parlamentu dnes ráno zmiňoval, když použil vyjednávání jako argument pro to, aby bylo z dnešního programu vymazáno téma Aminatou Haidarové, sahrawijské bojovnice, která už 32 dní drží hladovku a nachází se v této chvíli v ohrožení života. Pak jde o bod, který musí být patřičně vysvětlen, protože to, co se zde dnes ráno stalo, je naprosto nepřijatelné.
Rád bych se dozvěděl, zda byl tento postup dodržen, protože situaci, v níž se nacházíme, je nanejvýš neobvyklá: toto je poprvé, kdy bylo Evropskému parlamentu znemožněno debatovat o usnesení, na němž se shodly všechny parlamentní skupiny v odpovědi na tak nesmírně závažnou situaci, jako je případ paní Haidarové. Z tohoto důvodu bych rád věděl, zda byl tento postup dodržen. Jestliže nebyl, mělo by se o tomto usnesení okamžitě debatovat. Toto usnesení, na němž se shodly všechny parlamentní skupiny, musí být vráceno na program a musí se o něm hlasovat.
Vážený pane předsedající, ohledně procesní námitky týkající se mého požadavku vzneseného jménem mojí skupiny, tj. skupiny ECR, na odročení hlasování, k němuž pan Schulz vyzýval, na 15:00, abychom měli dostatek času pochopit, o co v celé této věci vlastně jde. Ten nebyl ve skutečnosti sněmovně předložen. Předsedající pouze předložil sněmovně návrh pana Schulze a nepředložil můj požadavek na návrh odročení, abychom získali dvě nebo tři hodiny, uklidnili se a zjistili fakta. Protestuji proti skutečnosti, že ten ve skutečnosti sněmovně nebyl předložen.
Ustanovení tohoto zákona jsou drakonická a mezi nimi, dovolte mi informovat sněmovnu, se nachází tato: Každé osobě podezřelé z homosexuality hrozí odnětí svobody na doživotí nebo v některých případech trest smrti; každý rodič, který úřadům neohlásí svou lesbicky orientovanou dceru nebo homosexuálně orientovaného syna, bude čelit pokutám a pravděpodobně třem letům odnětí svobody; každý učitel, který do 24 hodin neohlásí úřadům lesbicky orientovanou žákyni nebo homosexuálně orientovaného žáka, čelí stejným trestům; každému pronajímateli, který poskytne bydlení osobě "podezřelé" z homosexuality, hrozí sedmileté vězení.
Je velmi důležité, abychom dnes odpoledne v této sněmovně odložili své předsudky a hájili ty, kteří nikoho jiného, kdo by je obhajoval, nemají. Proto srdečně vítám prohlášení komisaře pro rozvoj a humanitární pomoc, pana De Guchta, prohlášení britské, francouzské a švédské vlády i prezidenta Obamy a předsedy a místopředsedy Výboru pro zahraniční věci Sněmovny reprezentantů Spojených států. Vyzývám tuto sněmovnu, aby této věci přiznala takový stupeň důležitosti, jaký si zaslouží, a mluvila za ty, kteří v současné době nejsou v Ugandě slyšet.
Pane předsedající, někteří z předchozích řečníků poskytli informace o tomto zákoně, který je nyní v ugandském parlamentu. Ráda bych vám vyprávěla stručný příběh. Před zhruba čtyřmi pěti lety jsem byla v Kampale a jednoho večera jsem se setkala se skupinou lesbiček, gayů a příslušníků transgenderové komunity v jedné pizzerii, jejíž majitel toto setkání povolil. Tentýž večer oznámil ministr vlády, že v budoucnu se na všechna místa, kde se budou lesbičky, gayové a příslušníci transgenderové komunity setkávat, zaměří razie. Ten večer jsem se docela bála, stejně jako ugandské lesbičky a gayové. Naštěstí se nic nepřihodilo, ale byl to počátek rostoucí homofobie v Ugandě. Nyní byla navržena nová právní úprava, která nejenže činí homosexualitu trestnou, jako tomu již je, ale zároveň za ni ukládá trest smrti.
Tolik afrických hlav států, včetně Museveniho, udělalo mnoho pro své země, ale říci teď na základě toho, že je homosexualita neafrická, je prostě špatně. Homosexualita existovala ve všech kulturách, na všech kontinentech a ve všech obdobích historie, a bude existovat i nadále bez ohledu na to, jaké se schválí právní předpisy. Jsem ráda, že se nám podařilo přijít se společným usnesením, které podporují téměř všechny skupiny, protože je důležité vyjádřit náš nesouhlas s tímto zákonem a podpořit lesbičky, gaye a příslušníky transgenderové komunity v Ugandě. Nesmíme dovolit, aby podléhali nenávistným zákonům, nesmíme mlčet a přihlížet.
My v Evropské unii máme povinnost pomáhat lidským právům po celém světě a připomenout členům ugandského parlamentu, že například dohoda z Cotonou uvádí, že lidská důstojnost a lidská práva se vztahují na všechny a všichni je musí bránit. Zároveň doufám, že usnesení, které jsme předložili, bude přijato v plném rozsahu, protože podpora organizací hájících práva lesbiček, gayů a transgenderové komunity v Ugandě je důležitá, včetně podpory poskytnuté Evropskou unií.
Návrh tohoto zákona obsahuje ustanovení, podle kterých hrozí doživotní vězení, nebo dokonce i trest smrti osobám podezřelým z toho, že jsou lesbičkami, gayi nebo bisexuály. Tento návrh zároveň obsahuje ustanovení, podle kterého by mohlo hrozit odnětí svobody až na tři roky každému, i heterosexuálům, kdo do 24 hodin nenahlásí totožnost všech jemu známých lesbiček, gayů, bisexuálů nebo členů transgenderové komunity, nebo každému, kdo podporuje lidská práva lidí těchto minoritních orientací. To znamená, že z těchto důvodů by mohl před soudem stanout také kdokoliv z nás.
Předsednictví a zástupci mise v Ugandě rovněž při několika příležitostech ugandskou vládu upozornili na tento problém, například během setkáních s premiérem a ministrem spravedlnosti, během setkání k článku 8 a s Ugandskou komisí pro rovnost a lidská práva. Ve své poslední demarši dne 3. prosince se předsednictví EU a místní zástupci trojky setkali s úřadujícím ministrem zahraničních věcí, kterému opět vyjádřili své vážné obavy, potvrdili svou podporu základních svobod, a Ugandě připomněli její mezinárodní závazky. Ministr, zmíniv tradiční hodnoty a kulturní tradice, na jejichž změnu je zapotřebí čas, a údajné důkazy o řízených kampaních, jež zneužívají chudých a mění je v homosexuály, vzal na vědomí postoj EU a zavázal se, že osobně podá zprávu vládě a parlamentu tak, aby tyto informace mohly ovlivnit jejich rozhodnutí.
Jedná se o projekt, který zlepšuje vztahy mezi Evropskou unií a těmito zeměmi a může vést k rozvoji demokracie a hospodářství v této oblasti, i když v různém rozsahu v závislosti na historii každé země. Podle mého názoru není vzhledem k této rozumné politické strategii vhodné, abychom vedli takto naléhavou rozpravu o dvou mladých bloggerech odsouzených po událostech, ve věci kterých stále probíhá šetření, zatímco přehlížíme jiné skutečně tragické události, jako byl například nedávný masakr 57 lidí, kteří se sešli k podpoře kandidáta v prezidentských volbách na Filipínách.
V hodnocení vypracovaném organizací Freedom House má Ázerbájdžán označení "nesvobodný". Reportéři bez hranic tvrdí, že Ázerbájdžán figuruje na 146. místě ze 175 zemí hodnocených z hlediska svobody projevu. Znepokojivé signály zároveň přicházejí z analýz prováděných společností Economist Intelligence Unit, která hodnotí Ázerbájdžán v otázce politických svobod. V této souvislosti by nemělo nikoho překvapit loňské odmítnutí ázerbájdžánských úřadů udělit povolení k činnosti zahraničním sdělovacím prostředkům, jako je například BBC a rádio Svobodná Evropa.
Dnes zdůrazňujeme případ Emina Milliho a Adnana Hajizadeho, jenž představuje tvrdý zákrok proti svobodě médií, svobodě projevu a občanské společnosti, který je mnohem hlubší a širší než jen případ těchto dvou bloggerů, jak byli nazváni. Tito dva skutečně používali ke své práci pro mládežnickou organizaci nová média, jako je Facebook a Twitter, my ale vlastně ani nevíme, proč jsou vězněni, vzhledem k tomu, že v procesu nebyly přijaty důkazy na jejich obhajobu, a proces sám nesplňoval mezinárodní normy - a jeví se tedy skutečně jako vykonstruovaný.
Včera jsme v této sněmovně evropského lidu udělili Sacharovovu cenu a viděli jsme působivé vystoupení laureáta, pana Kovaleva, který řekl, že se strachem se lze vyrovnat pouze svobodou myšlení, a ta může být vyjádřena, jen pokud je skutečně zaručena svoboda projevu a pokud nasloucháme těm lidem, kteří se prostě zabývají otázkami, jako je například opozice proti vlastní vládě, což my, jako Evropané, musíme v partnerství s Ázerbájdžánem ve všech oblastech zajistit.
autor. - Pane předsedající, vítám pozornost věnovanou děsivému a důslednému popírání lidských práv v Ázerbájdžánu: Neexistence svobody sdělovacích prostředků, věznění desítek novinářů - přičemž někteří jsou biti, a někteří byli v posledních letech dokonce zabiti. Musíme se však ptát, proč režim pana Alijeva sahá k takovému hroznému útlaku. Důvodem je samozřejmě snaha zakrýt obrovskou zkorumpovanost režimu, která v této zemi existuje. Vládnoucí elita se obohatila zejména z ropného a plynárenského průmyslu, zatímco 90 % obyvatel Ázerbájdžánu žije v nuzné chudobě a z přírodních zdrojů své země nezískává žádné výhody.
Druhým problémem je nedávné rozhodnutí ázerbájdžánských orgánů odebrat licence pro pásmo FM rádiovým stanicím, jako jsou rádio např. Svobodná Evropa, Hlas Ameriky či BBC World Service, což vedlo k tomu, že posluchači v této zemi byli připraveni o cenné a nezávislé zdroje informací. Žádám zde kolegy o souhlas s ústním pozměňovacím návrhem k bodu 7 tohoto usnesení, tzn. nejen vyjádřit politování nad touto situací, ale zároveň naléhat na ázerbájdžánskou vládu, aby zrušila své rozhodnutí a obnovila jmenovaným rádiovým stanicím licence pro pásmo FM.
Svoboda projevu je základním lidským právem a základním kamenem demokracie. Ázerbájdžán ratifikoval Evropskou úmluvu o ochraně lidských práv a zavázal se dodržovat ustanovení článku 10 této úmluvy, který se týká svobody projevu a informací. Tento článek stanoví, že každý člověk má právo svobodně vyjádřit svůj názor a přijímat a sdílet informace bez zásahů orgánů státní správy. Ázerbájdžán se zároveň zavázal dodržovat lidská práva, nezasahovat do osobních svobod a zajistit na svém území zásady demokracie účastí v provádění evropské politiky sousedství a iniciativy Východního partnerství. Právo svoboda projevu a sdružování je však v poslední době v Ázerbájdžánu stále více ohrožena a aktivity sdělovacích prostředků omezovány. Chtěla bych Ázerbájdžán naléhavě vyzvat, aby vzal v potaz návrhy Evropského parlamentu a jeho výzvy ke zlepšení systému ochrany lidských práv a zabezpečení toho, že svoboda sdělovacích prostředků bude dodržována.
Máme o Ázerbájdžán zájem a jsme této zemi velmi příznivě nakloněni. Ázerbájdžán se snaží krok za krokem najít svou cestu a skutečně se stále více přibližuje západnímu světu, nikoliv Východu. Měli bychom to ocenit. Domnívám se, že se na Ázerbájdžán i jeho orgány díváme s velkou dávkou dobré vůle. Tato náklonnost nám však nesmí bránit hovořit o záležitostech, které se nám nelíbí. K situaci, kdy jsou dva bloggeři zavřeni za to, že říkali, co si o úřadech v zemi myslí, by nemělo docházet.
Z tohoto pohledu chápu výzvu Evropského parlamentu ázerbájdžánským úřadům vyjadřující znepokojení nad výsledky policejního vyšetřování vedeného proti mladým lidem, kteří satirou poukazují na viditelné nedostatky v politickém životě země. Souhlasím s tím, že nemůžeme přehlížet jisté nepříznivé signály přicházející z Ázerbájdžánu a nezpochybňuji kritiku tamního politického prostředí, ale zároveň mi chybí důrazná kritika Evropského parlamentu současných událostí na Filipínách, kde bylo popraveno 57 politických rukojmích. Podle mého názoru bychom se měli věnovat všem tématům, které otřásají demokratickým světem.
(DE) Pane předsedo, po prvních volbách do Evropského parlamentu v roce 1979 jsem měl tu čest pracovat s Ottou von Habsburg, jenž je nyní vážně nemocný, na vytvoření tradice Evropského parlamentu v oblasti lidských práv, včetně aktuálních a naléhavých rozprav o čtvrtečním odpoledni. V roce 1994 jsem byl zvolen poslancem Evropského parlamentu a měl jsem tu čest pracovat s panem Schulzem a dalšími a dále tuto tradici rozvíjet, na což jsme právem hrdí. Proto jsem byl šokován, když s odkazem na pana Schulze, který si to nezaslouží, pan Provera vyzval, aby se tento případ nevyzdvihoval, a téměř zopakoval výhružky, jichž ázerbájdžánský režim užil proti občanskoprávním aktivistům na svém území, když řekl, že se s tím budou muset smířit.
Cena za lidská práva již dnes byla zmíněna. Dobře si pamatuji, že když jsme vyjádřili svou podporu Andreji Sacharovovi, Vytautasu Landsbergisovi a dalším aktivistům v oblasti lidských práv, lidé tenkrát říkali: Prosíme nezapojujte se. Využijeme diplomatických kanálů, a vy způsobíte více škody než užitku. Nyní víme, že pro tyto aktivisty bylo rozhodující, že se Evropský parlament jasně vyslovil v jejich prospěch. Proto pane Schulzi, dámy a pánové, dovolte nám pokračovat v naší tradici nezávislosti o čtvrtečním odpoledni. Rád bych předsedy politických skupin požádal, aby nám dali určitou volnost jednat.
Zde nejde o stranickou politiku. Během minulého zasedání jeden poslanec řekl, že ve chvíli, kdy se měla uskutečnit schůzka s Čínou, jsme o ní nesměli hovořit. Dnes šlo o jiné téma, o Západní Saharu. Možná je to v jednotlivých případech odůvodněné, ale já jsem vážně znepokojen naší prací v oblasti lidských práv. Dámy a pánové, případ Ázerbájdžánu ukazuje, jak je důležité, abychom rozlišovali. Tato země byla sovětským satelitem. Byly zde monokultury, země byla zničena a podrobena krutému režimu. Nyní se pomalu demokratizuje. Jako člen Rady Evropy se Ázerbájdžán zavázal dodržovat lidská práva, a my mu musíme pomoci, aby touto cestou pokračoval.
(RO) Také podporuji to, co pan Posselt před chvílí řekl. Zároveň bych chtěl požádat ázerbájdžánskou vládu, aby respektovala právo každého občana na svobodu projevu a okamžitě stáhla obvinění dvou mladých mužů obviněných na základě smyšlených důkazů, jak dříve zmínila paní Lunaceková. Jsem přesvědčen, že jednat v tomto směru je třeba začít okamžitě, protože situace v této zemi, pokud jde o svobodu tisku, se prudce zhoršila, jak naznačují i nejnovější zprávy Rady Evropy a Organizace pro bezpečnost a spolupráci v Evropě.
Více než pět let jsem členem parlamentních výborů pro spolupráci mezi EU a jižním Kavkazem. Během každého společného parlamentního zasedání jsem navštívil Ázerbájdžán. V jednom z dokumentů je bod o porušování zásad svobody projevu a o tom, jak novináři a vydavatelé končí ve vězeních často na základě smyšlených obvinění, a není jim poskytována lékařská péče, pokud onemocní. Existuje případ novináře, který zemřel, protože mu nebyla poskytnuta lékařská péče.
S velkou lítostí vám musím oznámit, že paní Boalová, zástupkyně ředitele Delegace Evropské unie na Haiti, je bohužel stále nezvěstná. Pátrání po paní Boalové pokračuje. Pracovala také v Evropském parlamentu. Dnes se myšlenky každého z nás ubírají k haitskému národu postiženému tragickým zemětřesením. Všechny evropské země, stejně jako celá Evropská unie, přislíbily výraznou finanční pomoc pro Haiti a poskytnutí 150 policistů jako součást Evropských policejních sil. Na Haiti pracují také týmy vyslané jednotlivými zeměmi EU. Jedná se o nejhorší pohromu v dějinách Haiti a jednu z nejhorších v dějinách lidstva. Mimoto tam zahynula řada našich spoluobčanů, občanů Evropy, a spousta dalších je pohřešována. Chtěl bych, abychom uctili památku obětí této nepředstavitelné katastrofy minutou ticha. Povstaňte prosím.
Dne 1. ledna se Španělsko ujalo předsednictví Rady Evropské unie. Jsem si jist, že na základě nové smlouvy a ve spolupráci s novým předsedou Rady bude španělské předsednictví úspěšné a dosáhne cílů, které si stanovilo. Na programu našeho zasedání máme setkání s předsedou vlády Zapaterem a budeme hovořit o programu Tria. Nebudeme tudíž jednat pouze o Španělsku, ale také o Belgii a Maďarsku.
Pane předsedo, měli jsme několik velmi vzrušených debat. Zjistili jsme, že máme skutečně velmi odlišné názory na zjištění Soudního dvora, který není soudem Evropské unie. Neměli bychom nyní opět zabřednout do rozpravy o tomto velmi závažném tématu, do rozpravy, která nás více rozděluje, než spojuje. Měli bychom toto téma nechat stranout. Měli jsme odlišné názory, stále máme odlišné názory, a proto bychom se k tomu již neměli vracet a neměli bychom se snažit dosáhnout nového usnesení.
Evropská unie reagovala rychle, nehledala publicitu, ale naprosto se soustředila na pomoc lidem v nouzi. Na doporučení Organizace spojených národů jsem odolali naléhavé touze okamžitě odcestovat na Haiti. To by jen odvedlo pozornost a rozptýlilo nedostatečné zdroje potřebné pro pomoc. Samozřejmě pojedeme na Haiti, jakmile to bude vhodné, a dohodla jsem se s komisařem De Guchtem, že odcestuje na Haiti tento týden, aby tlumočil soustrast Evropské unie a zdůraznil náš závazek pomoci haitskému lidu. Pan komisař také využije této příležitosti, aby zhodnotil naši dosavadní pomoc a projednal s Organizací spojených národů a našimi lidmi v oblasti nejnaléhavější potřeby pro nadcházející týdny a měsíce.
Mezitím s maximálním úsilím pokračujeme v práci na všech úrovních: humanitární, politické a bezpečnostní. V minulých dnech jsem byla v nepřetržitém kontaktu s americkou ministryní zahraničních věcí paní Clintonovou, s vedoucími představiteli Organizace spojených národů, s ministry zahraničních věcí zemí EU a s představiteli Kanady, která vede skupinu "Přátelé Haiti": všechna jednání byla vedena s cílem zajistit účinnou a koordinovanou mezinárodní reakci. Tento týden odjedu do Spojených států, abych tyto záležitosti podrobněji projednala s administrativou Spojených států a s generálním tajemníkem OSN a dalšími představiteli v New Yorku.
Celkově toto vše přestavuje rozsáhlou reakci v krátké době. Pomoc se také zaměří na Dominikánskou republiku. Sehnat dostatek finančních prostředků bude pravděpodobně v tomto okamžiku menší problém, než je dostat k lidem, kteří je potřebují. Musíme zajistit, aby tyto prostředky byly správně cíleny na udržitelnou politickou a materiální rekonstrukci. Po žádosti generálního tajemníka OSN o pomoc při transportu humanitární pomoci a žádosti o další policejní jednotky mne Rada vyzvala, abych zjistila příspěvky členských států EU a vypracovala návrhy pro tuto mobilizaci. A já na tomto úkolu pracuji.
Haiti je jednou z nejchudších zemí na světě. Je to země s chronicky křehkými poměry, jejíž existující základní funkce a kapacity byly vážně narušeny. Také mezinárodní společenství dostalo těžký úder. Personál Organizace spojených národů a nevládních organizací a personál naší Komise je stále ještě pohřešovaný, a to také vysvětluje potíže s organizací pomoci na místě. Lidé musí pochopit, že problémy nejsou způsobeny nedostatkem schopností, ale tím, že byla postižena samotná komunita poskytující pomoc. Záchranné operace neprobíhají tak rychle, jak bychom si přáli, i když je vidět, že se situace hodinu od hodiny zlepšuje.
Rada vítá informaci, že urgentně vyšleme tým odborníků EU, který bude mít specifický úkol vyhodnotit nejdůležitější potřeby haitského státu a státní správy, aby bylo možné poskytnout technickou pomoc. Naši diplomaté a koordinační pracovníci v oblasti jsou samozřejmě dobře připraveni, ale jsou přetíženi. Tento úkol bude v nadcházejících dnech stále více nabývat na důležitosti. Evropská unie a Evropská komise společně s Radou by mohla hrát vedoucí roli při materiální i personální obnově státních institucí.
Konečně je tu otázka finanční odezvy. Jak již nastínila vysoká představitelka Unie, Evropská komise připraví významný příspěvek, především pokud jde o humanitární pomoc - 30 milionů EUR, z čehož největší část - abych byl přesný, 22 milionů EUR - jsou úplně nové finanční prostředky, které jdou nad rámec již existujících závazků naší humanitární pomoci pro Haiti. Počáteční pomoc při obnově - která není humanitární pomocí, a co jsem právě uvedl o státních institucích, samozřejmě patří do tohoto rámce - činí 100 milionů EUR, s vyvážením 50 na 50 mezi přesměrovanými a novými penězi, a dále je nyní k dispozici počáteční částka ve výši 200 milionů EUR na pomoc při dlouhodobé rekonstrukci.
Potom se musíme podívat na to, jak si stojíme. Nyní se mluví o částkách potřebných pro tento region ve výši 10 miliard USD. To se mi zdá mnoho a v žádném případě to nejde dohromady s rozpočtem Komise. Budeme muset se členskými státy a na dárcovské konferenci probrat, jak přesně se nakonec chceme podílet na vyšších sumách. Nyní byl připraven celoevropský balíček, který jde nad rámec všech příspěvků, které již byly vytvořeny a budou vytvořeny členskými státy.
Jak uvedla vysoká představitelka Unie, zítra ráno odjíždím do regionu - na Haiti a také do Dominikánské republiky - a povedu jednání s představiteli různých organizací, také o pokusu obnovit státní instituce. Prezident a hlavní nevládní organizace jsou již na místě. Pojedu také do Dominikánské republiky. Je důležité, abychom se setkali také s jejími představiteli, protože je to sousední země. Je možné předpokládat, že by na hranicích mohlo dojít k nějakému napětí, a tak se setkám také s dominikánskými představiteli.
Evropská unie je největším poskytovatelem podpory, který věnuje 60 % podpory, a jsme pravděpodobně také největším poskytovatelem humanitární pomoci. Ale zatímco tam člověk vidí nemocniční lodě USA, všechno co vidíme z EU, jsou jednotlivé členské státy počínaje od Belgie a Irska a Británie, nebo koho vlastně ještě. Měla by tam být nějaká viditelná přítomnost EU. Proč nemáme jednotky rychlého nasazení? Proč nemáme nějaké stále jednotky na rotační bázi, které by byly připravené k nasazení do oblasti, když se stanou takové věci?
S výhledem do delší budoucnosti mám radost, že bude uspořádaná konference o Haiti. Domnívám se, že musíme zvážit celou problematiku Haiti, a doufám, že na pořad mezinárodní konference se dostanou dluhové problémy Haiti. Haiti dluží 890 milionů USD mezinárodním věřitelům a z toho velká část patří mezinárodnímu měnovému fondu. MMF poskytl Haiti půjčku ve výši 100 milionů USD. Můžeme tuto částku přeměnit na podporu? Nemá žádný smysl uvrhnout tuto zemi do chudoby na dalších 100 let. Takže očekávám, že tento problém zařadíme do programu zasedání MMF.
Proto musíme Haiti nejprve poskytnout maximální možnou podporu, aby se vyrovnala s nouzovou situací. V tomto ohledu nemůžeme jen litovat, že mezinárodní pomoc se obtížně dostává na místo. V budoucnosti musíme naše postupy vylepšit. Musíme si ovšem být vědomi toho, že dlouhodobá rozvojová pomoc nebude účinná, pokud budeme vnucovat to, co považujeme za správné priority, zatímco každý v této oblasti nám říká, že nemáme pravdu. Musíme přehodnotit naše metody, a ty nebudou fungovat, aniž navýšíme finanční prostředky, které shromažďujeme pro politiky dlouhodobého rozvoje. Evropská unie oznámila výši pomoci, kterou uvolní pro Haiti, a členské státy udělaly to samé. Mluvíme o částce 130 milionů EUR pro krátkodobé a 200 milionů EUR pro dlouhodobé potřeby.
jménem skupiny ECR. - Pane předsedající, naše srdce a myšlenky jsou s lidmi Haiti v hodině jejich utrpení. Chválím baronku Ashtonovou a pana Karla De Guchta za to, co uvedli, že již bylo vykonáno a co se dělá. Není pochyb o tom, že se vytvoří fondy. Bylo tomu tak i při tsunami, které zasáhly Sri Lanku a později Indonésii. Byl jsem svědkem zemětřesení v Turecku. Viděl jsem, co se stalo v Číně. Vždy když dojde k takové katastrofě, tak nás to na krátkou dobu zaskočí, ne pokud se jedná o tablety na čištění vody, nebo stany nebo čistou vodu, ale co se týče infrastruktury. Říkáme, och, infrastruktura je zničená. Samozřejmě, že je zničená. Musíme být schopni velmi rychle dodat havarijní infrastrukturu.
Jsem nicméně potěšena rychlou reakcí Evropské komise a členských států a závazkem vyčlenit značnou částku 429 milionů EUR na akutní humanitární pomoc a rekonstrukci Haiti. Je ovšem politováníhodné, že Evropané postupovali nekoordinovaně a akce Evropské unie nejsou dostatečně viditelné, což je v ostrém kontrastu s mašinérií americké pomoci a dává zapomenout, že Evropská unie je největším dárcem humanitární a rozvojové pomoci.
Evropská komise aktivovala také Mechanismus civilní ochrany Společenství, který koordinuje nabídky pomoci od členských států a nyní představuje jádro našeho systému reakce na krizi. Nedávné události potvrzují potřebu vylepšit reakci Evropské unie na krize. Reálná organizace využívající kapacity civilní ochrany má základní význam, a připomněla bych návrh pana Bariera z roku 2006, ve kterém navrhuje vytvoření jednotek evropské civilní ochrany; ten je připraven a je třeba ho jen aplikovat.
(CS) Všichni se určitě shodneme na tom, že se jedná o největší tragédii za posledních 200 let v této oblasti. A já bych chtěl za své kolegy z frakce Evropských konzervativců i za své spoluobčany v České republice vyjádřit soucit a účast se všemi oběťmi a postiženými. Nicméně bez ohledu na tuto tragédii se ukazuje, že Evropská unie je i po schválení Lisabonské smlouvy nekoordinovaná a neakceschopná. Připomíná mi tak trošku čtyřhlavého draka. Máme tady prezidenta, premiéra předsedající země, předsedu Komise a jmenovanou komisařku. Dámy a pánové, osobně si myslím, že v tomto případě musím konstatovat, že Evropská unie zaspala. Kdo nezaspal, tak jsou občané jednotlivých členských zemí, kteří poskytují dnes a denně jak svou materiální, tak finanční pomoc.
Jsem přesvědčená, že je třeba vytvořit síly rychlého zásahu EU, protože situace na Haiti, nám vedle pomoci potřebné pro ty, kteří zůstali na živu, ukazuje potřebu udržet veřejný pořádek a zajistit bezpečnost obyvatel. V tomto okamžiku jsme určitě v situaci, kdy mnohé hlasy protestují a vznášejí obvinění, že údajným záměrem je pod rouškou humanitární pomoci provést vojenskou okupaci. Ovšem v situaci, kdy síly Organizace spojených národů jsou nedostatečné nebo je předběhly události, by se Evropská unie měla dále angažovat, zejména když v regionu požívá značnou důvěru.
Kromě toho bychom měli přemýšlet, co by se mohlo udělat lépe. V podstatě mám jen jednu otázku pro paní Ashtonovou: toto je první taková situace, které čelíte ve Vaší nové funkci. Jaký je Váš hlavní závěr vyplývající z této události a z chyb, o kterých zde mluvíme? A co je důležitější, co je možné změnit v budoucnosti? To je, myslím, nejdůležitější věc, o které bychom měli přemýšlet, a také to je do značné míry naší úlohou.
Kdy to skončí? Kdy začne Komise konečně jednat? Nechoďte sem a neříkejte nám, že je to komplikované, protože projekty jsou připravené. Jen je potřebujeme použít. V roce 2006 pan Barnier navrhl vytvořit evropské jednotky civilní ochrany, s dobrovolným příspěvkem členských států, aniž by bylo třeba čekat na hypotetickou na jednomyslnost 27 členů, shromážděním existujících národních jednotek civilní ochrany, společným výcvikem se společnou záchrannou technikou, společnými komunikačními metodami a společným velitelstvím.
(PL) Pane předsedající, chtěl bych se přidat k názoru pana Juvina - humanitární pomoc je špatně koordinovaná. Nechci hovořit pouze o humanitární pomoci, ale také o tom, co nazýváme technickou, strukturální nebo rozvojovou pomocí. Katastrofa byla nepředvídatelná, ale přece jsme věděli, v jak hrozném stavu Haiti je, a věci se zhoršily, když bylo postiženo tímto neštěstím. O špatném stavu Haiti a špatné funkci jeho vnitřních struktur jsme věděli delší dobu. Víme také, že kdyby fungovaly lépe a kdybychom před zemětřesením organizovali pomoc a technickou součinnost lepším způsobem, tyto struktury by fungovaly lépe a v důsledku toho by nyní bylo možné využít naši pomoc a zachránit mnoho tisíc lidí - ale to se nestalo.
Hodlá paní Ashtonová, jako vysoká představitelka Unie a členka Rady, podniknout specifické akce, s konkrétními termíny, a koordinovat technickou součinnost s různými evropskými zeměmi, tak aby třetí země, kterým jsme poskytli pomoc, skutečně tuto pomoc dobře využily? Hodláme využít všechny formy výměny správné praxe mezi zeměmi, které mají mnoho zkušeností, kde technická spolupráce funguje dobře, a také se zeměmi, které teprve začínají technickou spolupráci využívat? Bude se realizovat dobrá, společná, silná evropská politika, kterou budou moci třetí země skutečně využít, abychom neposkytovali humanitární pomoc naslepo a ve spěchu, když se stovky tisíc lidí neočekávaně dostanou do tragické situace?
Lady Ashtonová, Evropa je může přijmout a nabídnout jim přiměřené životní podmínky; myslím na omezenou dobu, dokud nebudou vhodné podmínky pro návrat do jejich vlasti. To vše by bylo možné zorganizovat, to vše by mohlo být pro evropské země snadno proveditelné a byl by to spravedlivý způsob jak reagovat na potřebu solidarity, ale zároveň se vyhnout spekulativním a ilegálním akcím podnikaným na úkor dětí. Mluvíme o dětech, nejcennějším zdroji, který bychom měli v Haiti chránit.
Když před časem byly vytvořeny jednotky na zvládání krizí, aby podpořily evropskou zahraniční a bezpečnostní politiku, včetně politiky obrany, bylo to zdůvodňováno, alespoň ve Finsku, tím, že tyto jednotky jsou k dispozici také pro případ přírodních katastrof a mohou pomoci, když k takovým katastrofám dojede kdekoliv na světě, samozřejmě v to počítaje Evropu. Nyní ovšem tyto jednotky na zvládání krizí nemají v různých částech Evropy, kde jsou umístěné, co dělat. Nemají, co dělat. Naštěstí nejsou v Evropě žádné krize, a tyto jednotky nemají co dělat. Co brání tomu, aby tyto jednotkám ke zvládání krizí byly použity pro krize, jako je tato, když jsme žádáni o pomoc?
(LT) Dnes, po vstupu Lisabonské smlouvy v platnost, se setkáváme pravděpodobně s největší katastrofou, která se kdy odehrála, a potřebujeme pochopit pozici vysoké představitelky Unie, jejíž úřad musí na počátku výkonu funkce řešit poněkud komplikovaný úkol, s jakým, dovolím si říci, se nikdy dříve nemusel vyrovnávat. Ano, je pravda, že v současné době zjišťujeme některé nedostatky a do budoucna potřebujeme lépe připravené společné síly Evropské unie, které by se mohly zúčastnit záchranných operací. Domnívám se, největším dnešním příspěvkem by bylo, aby dnes ohlášené finanční prostředky byly odeslány republice Haiti, aby byly použity co nejdříve a vynaloženy na obnovu infrastruktury, jak uvedl prezident Haiti, a mohu snad být použity k demolici zřícených domů, které nyní leží na ulicích.
Okamžitě jsem se obrátila na Organizaci spojených národů v oblasti a na generálního tajemníka Ban Ki-moona, abych zjistila, na co bych se měla zaměřit. Když letadla kroužila nad letištěm a nebyla kvůli jeho aktuálnímu stavu schopná přistát, nebylo pochyb, že nemohu na místě ničím přispět a jen bych zabírala cenný prostor. Nejsem lékař. Nejsem hasič. Mojí úlohou bylo zařídit součinnost, hovořit se skupinou Přátelé Haiti, koordinovat činnost se Spojenými státy, aby se zajistilo, že se do oblasti dostane maximum pomoci.
Co se týče dlouhodobého hlediska, ctihodní členové Parlamentu mají absolutní pravdu. Až odejdou kamery, my tam musíme zůstat. Musíme tam být fyzicky přítomní, potřebujeme tam být kvůli podpoře, kterou můžeme poskytnut. Souhlasím s tím, že otázky dluhu musí být předmětem probíhajících debat. Souhlasím, že to, co je připraveno, se musí realizovat v partnerství s haitskými obyvatele a s náležitým respektem vůči nim. Souhlasím s důležitostí obnovy infrastruktury a souhlasím, že je třeba zaručit uznání role Organizace spojených národů a zajistit, že tuto úlohu bude schopná dobře splnit.
Dovolte, abych se jen krátce zmínila a současném stavu infrastruktury. Nemocnice, elektrická síť, komunikace, zásobování vodou, přístavy a letiště jsou těžce poškozené. Hlavní úřední budovy - Prezidentský palác, Parlament, ministerstva financí, spravedlnosti, plánování, zdravotnictví a vnitra - jsou úplně zničeny. Mnoho vysokých vládních činitelů je nezvěstných. Haitská vláda nefunguje. Haiti je, jak jste již uváděli, jednou z nejchudších zemí na světě, a protože je třeba obnovit infrastrukturu, sdílím Vaší věrnost tomuto závazku.
Zatřetí, nezapomeňme na to, že v druhé Barrosově Komisi byla humanitární pomoc a civilní ochrana spojena do kompetence jednoho komisaře, což je, myslím, velmi přínosné. Kromě toho máme nyní také vysokou představitelku Unie, která bude mít zdvojenou funkci. Co jsme mohli v minulosti pozorovat ohledně koordinace, je, že ta nechybí například uvnitř Komise - za okamžik se k tomu vrátím - ale je to něco evropskými institucemi a členskými státy a mezi Evropskou komisí a Radou. Celá myšlenka stojící za tímto zdvojením funkcí spočívala právě v tom, že Rada a Komise by mohly lépe pracovat společně, a myslím, že tato krize ukázala, že to byl vlastně krok vpřed.
Na závěr bych chtěl říci, že jsem trochu smutný z toho, co prohlašovali někteří řečníci. Samozřejmě jako komisař nemohu být zarmoucený, jen tomu musím věnovat pozornost, ale neprokazuje to dostatek úcty ke všem našim lidem, kteří pracovali na místě a v Bruselu, od první hodiny, ve dne v noci a přes víkend bez jediné stížnosti, aniž by žádali jakoukoliv odměnu. Tito lidé pracovali velmi tvrdě a během několika hodin také aktivně působili na místě, ačkoliv jejich možnosti byly také vážně omezeny.
Chtěla bych vyjádřit svoji solidaritu s obyvateli Haiti postiženými zemětřesením, které postihlo tuto zemi 12. ledna, a vítám závazky pomoci učiněné EU. Evropská unie je největším světovým poskytovatelem humanitární a rozvojové pomoci. Několik hodin po katastrofě EU poskytla 3 miliony pomoci na počáteční záchranné operace. Částka 134 milionů EUR byla uvolněná pro včasnou obnovu a rekonstrukci. 200 milionů EUR bylo vyhrazeno pro dlouhodobější obnovu, což jde nad rámec 92 milionů EUR, které poskytly různé země EU. Tyto částky, v celkové sumě 429 milionů EUR, mohou být dále navýšeny v závislosti na vyhodnocení potřeb. Chtěla bych pogratulovat Evropské komisi za koordinaci pomoci, ale jsem zklamaná, že Evropská unie nebyla v oblasti dostatečně viditelná. Škodí to obrazu EU u mezinárodního veřejného mínění a je to v kontrastu s USA, které přispěly částkou 91,6 milionů EUR. Během této krize se objevila jasná potřeba lékařské péče, takže požaduji navýšení kontingentu lékařů a zdravotních techniků a zároveň větší logistickou podporu.
Jsem překvapený nepřítomností vysoké představitelky Unie pro zahraniční věci a bezpečnostní politiku v dějišti přírodní katastrofy na Haiti. Přestože Lisabonská smlouva vstoupila v platnost, Evropská unie má dosud problém ukázat svoji tvář na mezinárodní scéně, a to je nejvíce politováníhodné. Zdá se mi, že evropský systém reakce na krize je příliš roztříštěný, příliš složitý a není dostatečně úspěšný. Co se týče obnovy Haiti (na kterou bylo vyčleněno 100 milionů EUR) a rekonstrukce země (200 milionů EUR), co přesně bude financovat EDF a Nástroj pro stabilitu? Kromě toho Evropská unie musí, podle mého názoru, v reakci na žádost OSN o logistickou a bezpečnostní podporu být připravená využít všechny nástroje, které jí poskytuje Lisabonská smlouva, včetně vojenské reakce. Žádám rychlé vytvoření evropských jednotek civilní ochrany, jak to navrhoval pan Barnier v roce 2006, s cílem dosáhnout plánované evropské reakce, skutečně koordinované a efektivní. Nedávná prohlášení pana Van Rompuy jdou správným směrem. Obhajoval vytvoření sil rychlé humanitární reakce. Jaký bude přesný charakter tohoto projektu a kdy spatří světlo světa?
Dámy a pánové, zprávy, které dostáváme z Haiti, jsou šokující. Je to jedna z nejstrašnějších katastrof, o jakých jsme slyšeli. Ovšem můžeme již dojít k určitým závěrům, které mohou být užitečné v budoucnosti. Zřetelně je možné vidět, že mechanismy, které koordinují humanitární pomoc, nejsou nejlepší. Pomoc pro Haiťany by mohla být efektivnější, kdyby poskytovatelé humanitární pomoci byli schopní lépe používat prostředky pro koordinaci jejich práce. Zlepšení kooperace není jen záležitostí Evropské unie, protože pokrok v této oblasti vyžaduje konstruktivní analýzu a akce na straně všech významných dárců. V situacích, jako je ta současná na Haiti, je důležitá především rychlost, dostatečnost a pružnost. Dnes není vhodný čas například rozvažovat, kdo by měl kontrolovat letiště v hlavním městě Haiti. Je to přirozeně důležité, ale rozhodnutí o použití specifických řešení by se mělo dělat jindy. Nyní musíme udělat všechno, co je možné, abychom se soustředili na nejdůležitější cíl - záchranu lidských životů.
písemně. - Nedávné zemětřesení na Haiti nám všem demonstruje, jak křehký může být život na této planetě. Všichni jsme byli pohnuti obrázky a zprávami, které v posledních dnech přinášela média. Reakce globálního společenství na tuto přírodní katastrofu byla úžasná a já chválím všechny, kdo pomáhají při záchraně nebo financují pomoc z domova. Obyvatelům Haiti bude trvat generace, než se plně zotaví z toho, co doufejme, jednou bude minulou životní zkušeností. Je důležité, aby tento Parlament ukázal solidaritu s těmito lidmi. Doufám, že by Evropská unie mohla hrát vedoucí úlohu v úsilí poskytnout těmto lidem naději na lepší budoucnost. Krátkodobá pomoc v nouzi musí být podpořena dlouhodobou pomocí, která budoucím generacím pomůže vzpamatovat se z tohoto strašného utrpení. Způsob, jakým členové tohoto Parlamentu, napříč všemi politickými skupinami, dosud reagovali, je velmi povzbudivý. Těším se na spolupráci se svými kolegy a společně s nimi udělám pro obyvatele, co budu moci. EU musí usilovat o to, aby byla příkladem bohatšího, který je vždy ochotný podat pomocnou ruku těm, kteří jsou méně zvýhodnění.
Pane předsedající, každý den nás zastihují tragické zprávy o katastrofálním zemětřesení na Haiti. Z těchto zpráv zcela jasně vyplývá, že Haiti, uvržené do totálního chaosu a ponechané bez podpory, se samo nedokáže vyrovnat s následky této hrozné tragédie. Celé mezinárodní společenství, včetně Evropské unie, je povinné poskytnout humanitární pomoc obětem této katastrofy, kterým chybí základní životní potřeby. Proto bych chtěla důrazně apelovat, aby příslušné struktury Evropské unie podnikly okamžité a účinné akce a co nejrychleji poskytly pomoc a podporu nezbytnou pro boj s následky zemětřesení na Haiti.
Paní předsedající, chtěla bych vysoké představitelce také poděkovat za její slova, která navozují nezbytný optimismus. Známky příznivého vývoje jsou vskutku patrné. Mimo jiné jste poukazovala na klesající počet úmrtí následkem útoků a nadcházející volby. Nicméně, paní baronko Ashtonová, úspěšné konání voleb ještě nezaručuje vznik demokracie ani právního státu. K tomu si, paní baronko, dovolím citovat ve vaší rodné angličtině výrok velkého Němce Friedricha Schillera: "Hlas většiny není prubířským kamenem spravedlnosti." Vyspělá demokracie uznává také práva menšin. Tato oblast mi však působí vážné starosti. S rozčarováním nesu skutečnost, že ve vašem projevu v této sněmovně slovo "menšiny" nezaznělo ani jednou.
Proč mi působí starosti? Organizace Human Rights Watch stále informuje o pronásledování nemuslimských menšin. Od roku 2004 došlo k 65 útokům na kostely. Místní milice dále vyhánějí křesťany z jejich domovů. Předevčírem byl přímo na ulici v Mosulu zastřelen dvaapadesátiletý obchodník s ovocem a zeleninou, otec dvou dcer. V důsledku toho příslušníci křesťanských menšin stále prchají z Iráku. V roce 1991 dosahoval jejich počet 850 000, po válce v Perském zálivu klesl na 550 000, ale po americké invazi se tento počet snížil na 385 000 lidí, z nichž 100 000 patří mezi vnitřně vysídlené osoby. Evropská unie nemůže této situaci dále nečinně přihlížet. Článek 2 Lisabonské smlouvy výslovně zmiňuje lidská práva, včetně práv menšin, jako jednu ze základních hodnot Evropské unie. Požadujeme po našich 27 členských státech, aby respektovaly menšiny, a vaším úkolem, baronko Ashtonová, je žádat tento respekt také na mezinárodní úrovni.
Chtěl bych vás také upozornit na skutečnost, že irácké bezpečnostní síly stále nejsou dostatečně vycvičené a dosud dobře nefungují. Měli bychom tedy nejen podporovat právní stát, ale budeme-li o to požádáni, měli bychom také být připraveni přispět konkrétní pomocí jejich bezpečnostním silám. Energetika, hospodářství a stabilita vyžadují integrovaný přístup. Integrovaný přístup je zapotřebí uplatňovat vůči státům sousedícím s Irákem. Mohla byste nám prosím tento integrovaný přístup nastínit? Jménem skupiny ALDE vám děkuji.
Domnívám se, že je opravdu na místě upozornit na to, že rozprava, kterou tu dnes večer vedeme, se koná souběžně ve Spojeném království probíhajícím chilcotovým vyšetřováním nezákonné války v Iráku, které nám má určitě co říci. Najevo vycházejí informace, jež potvrzují to, co si mnozí z nás mysleli již v době invaze: že důvodem k této válce byla snaha o změnu režimu a získání kontroly nad zdroji, nikoliv ohrožení zbraněmi hromadného ničení. Pokud jde o dlouhodobé plánování postupu pro poválečný Irák, vyšší diplomaté a vojenští důstojníci je v rámci tohoto vyšetřování ve svědeckých výpovědích charakterizují jako "zoufalé", "výrazně nedomyšlené" a "trestuhodně nedostatečné", proto nás příliš nepřekvapuje, že tato akce vedla k tak závažným následkům.
Baronka Ashtonová zmínila, že bylo dosaženo určitého pokroku, což samozřejmě bylo, ale stále se vyskytují závažné problémy. Irák nemá právní předpisy na ochranu menšin. Přetrvává velký problém týkající se uprchlíků. Vyskytují se případy nezvěstných nebo zabitých odborářů, novinářů, političek a lidsko-právních aktivistů. I nadále dochází k sebevražedným útokům. Irácká volební komise s nadcházejícími volbami, které se mají konat dne 7. března, zrušila kandidaturu pěti stovkám převážně sunnitských politiků, jak tu upozornila již kolegyně. Přitom již v současnosti nemají sunnité v iráckém parlamentu dostatek svých zástupců a tento krok zcela jistě povede ke zvýšení napětí a poklesu stability.
jménem skupiny ECR. - Paní předsedající, baronko Ashtonová, irácké volby nebudou svobodné ani regulérní. Před deseti dny rozhodla komise pro spravedlnost a odpovědnost o zákazu účasti Sáliha al-Mutlaka, předsedy parlamentní strany Národní fronta dialogu, jenž byl poslední čtyři roky poslancem iráckého parlamentu. Bylo mu v nadcházejících volbách zakázáno kandidovat. Domnívám se, že to vůbec nebyla pouhá náhoda, že tento ostudný zákaz doprovázený vyloučením účasti pěti set dalších sekulárních iráckých politiků byl vyhlášen právě v den, kdy byl v Bagdádu na návštěvě nechutný íránský ministr zahraničních věcí Manúčehr Mottakí. Sálih al-Mutlak byl otevřeným kritikem vměšování Íránu do Iráku a mulláhové vyžadovali, aby byl vyřazen z voleb.
Důkazem budiž, že Komise rozhodla, že nevyšle své pozorovatele, protože nelze zaručit jejich bezpečnost. Domnívám se, že toto rozhodnutí hovoří samo za sebe. Jasně dokazuje, že pokud jde o Irák - vím, že zde nechcete hovořit o minulosti, ale nemáme na vybranou, a musíme se o ní zmínit - máme co do činění se zemí poničenou v důsledku protiprávní, nespravedlivé války, zdůvodněné lží, jež připravila více než milion lidí o život a čtyři miliony lidí o domov. Nebyly tu ani zbraně hromadného ničení a neexistovala ani žádná spojitost mezi Saddámem Husajnem a al-Káidou. Taková je čistá pravda. Jedinou pravdivou skutečností byl zájem severoamerického ropného průmyslu o získání kontroly nad surovou ropou v Iráku.
Paní předsedající, vysoká představitelko, na Štědrý večer roku 2009 - jinak řečeno v době naší vánoční přestávky - zůstalo mnoho kostelů v Iráku, Mezopotámii, zavřených. Tato smutná situace nastala stejně jako rok předtím v důsledku hrozby pumových útoků. Ostatně kostely zejí často prázdnotou, protože stále více křesťanů odchází ze země. Násilí vůči nim pořád roste i navzdory poklesu jejich počtu. Před Vánocemi došlo ke třem smrtelným útokům v Mosulu. Kromě toho křesťané v dříve dosud relativně bezpečném městě Kirkúku byli v posledních několika měsících také vystaveni řadám únosů a vražd, které jednoduše nebraly konce, následkem čehož stovky křesťanských rodin uprchly.
Zatímco v roce 2003 bylo v Iráku přibližně 1,5 milionu křesťanů, více než polovina se pokusila zachránit útěkem před náboženskými čistkami, které prováděli islámští extremisté. Jeden irácký křesťan se ptal, zda Evropská rada, zda 27 členských států Evropské unie jen nečinně přihlíží nastávající afghánizaci Iráku. Uvítal bych, paní vysoká představitelko, kdybyste mi k tomu řekla svůj názor. Ať již je jakýkoliv, Mezopotámii bez její starobylé křesťanské pospolitosti nečeká tolerantnější budoucnost a z dlouhodobého hlediska tento stav nebude dobrý ani pro evropskou bezpečnost.
Hlavními problémy, se kterými se potýkají bagdádské správní orgány, jsou odklad referenda o dohodě SOFA, která byla uzavřena se Spojenými státy americkými, dokončení zákona o ropě a zemním plynu, pokles cen ropy, vysoký počet poprav - v současné době je v Iráku 900 lidí odsouzených k trestu smrti - a mučení jako prostředek k dosažení přiznání. Celkové zhoršení situace v oblasti lidských práv EU hluboce znepokojuje. A v neposlední řadě roste korupce. Jako příklad bych vám mohla uvést uvěznění bývalého iráckého ministra obchodu.
(PT) Demokratické vymoženosti iráckého lidu je ještě zapotřebí upevnit a podporovat, což platí i pro bezpečnostní situaci. V posledních měsících docházelo k povzbudivým změnám aliancí, což velmi přispělo k překonání národnostních a náboženských roztržek, kterými se v posledních letech irácká politika vyznačovala. Úspěch nové kurdské strany "Změna" je příkladem normalizace politického života v Iráku. Nedávné prohlášení volební komise, že přibližně pěti stům sunnitských politiků bude zakázáno kandidovat, však nenapomáhá národnímu usmíření, může ohrozit průběh voleb a mohlo by znovu roznítit konflikty. Zprávy o uplatňování trestu smrti jsou také deprimující. Baronko Ashtonová, evropští vůdci by se měli snažit přesvědčit irácké správní orgány, aby jej zrušily. Také z tohoto hlediska je důležité posilovat misi EULEX.
V okolních zemích dosud žije jeden a půl milionu Iráčanů. Mnozí se nikdy nebudou moci vrátit. Evropské země, které se v roce 2003 účastnily invaze, mají zvláštní odpovědnost a měly by přijmout více těchto uprchlíků. Je nezbytné, aby v tomto směru irácká vláda zlepšila zákon o NGO jako v případě pomoci vnitřně vysídleným osobám, v záležitostech týkajících se lidských práv obecně a zvláště práv žen a v boji proti korupci, aby se společnost mohla svobodně organizovat. Je nezbytně nutné, aby Evropská unie podporovala součinnost iráckých a evropských NGO. Existence občanské, svobodné a aktivní společnosti je nutným předpokladem pro upevnění demokracie v Iráku.
(PL) Paní předsedající, paní Ashtonová, i přes obrovské vypětí mezinárodních sil a stovky padlých v řadách mezinárodní koalice, včetně 23 polských vojáků, je situace v Iráku stále špatná. V této zemi se musíme vypořádat s teroristickými útoky a pronásledováním náboženských menšin včetně křesťanské menšiny. Ve srovnání s tím, jaká zde byla situace před několika lety, došlo samozřejmě k určitému pokroku. Máme však stále zprávy o teroristických útocích, které destabilizují nejen Irák, ale celý Střední východ. Cílem teroristů a lidí podporujících mezinárodní terorismus je Irák destabilizovat. Mnoho důkazů potvrzuje skutečnost, že Írán se aktivně podílí na podpoře terorismu.
Paní Ashtonová, jaký je váš názor jakožto vysoké představitelky Evropské unie pro zahraniční věci a bezpečnostní politiku na roli, jakou zastává Írán ve vměšování do iráckých záležitostí? Chtěl bych vás povzbudit, abyste zaujala asertivnější postoj a spolupracovala se Spojenými státy americkými na nalezení řešení, která budou na Írán platit a donutí ho, aby přestal zasahovat do vnitřních záležitostí Iráku. Podle mého názoru jen tehdy bude možné v tomto regionu dosáhnout určitého relativního stupně stability.
Základními podmínkami pro rozvoj demokracie jsou hospodářská, obchodní, kulturní a finanční obnova Iráku a zajištění jeho bezpečnosti, ale musíme také napomáhat posílení institucí této země. Pokojného soužití různých národnostních a náboženských skupin žijících na území Iráku lze dosáhnout obnovou institucí na základě zavedení federálního řešení - federalismu -, které jednotlivým oblastem v rámci společného státu dopřeje rozsáhlou autonomii. Zkušenost iráckého Kurdistánu by mohla nabídnout užitečné vodítko.
Chtěl bych připomenout, že loni v iráckých místních volbách zcela otevřeně kandidovalo 3 912 žen. To znamená, že o každé křeslo se ucházelo zhruba deset žen. Tuto skutečnost je potřeba považovat, zvláště v arabské zemi, za pozitivní znamení. Tyto místní volby jsou také důvodem k určité naději před letošními parlamentními volbami, které budou 7. března, protože se jich zúčastnili sunnité. Jak tu již zaznělo, před dvěma týdny však vládní komise zamítla povolit účast ve volbách čtrnácti sunnitským stranám a několika stovkám kandidátů. Mezi postiženými jsou ministr obrany Abd al-Kádir al-Ubajdí a Sálih al-Mutlak, předseda převážně sunnitské Irácké fronty národního dialogu.
Irácké parlamentní volby mají samozřejmě pro budoucnost země a pro budoucí demokratizaci Iráku zásadní význam, zejména pokud jde o iráckou národnostní a náboženskou soudržnost. Chtěl bych také zdůraznit, že pokud jde o zacházení s národnostními a náboženskými menšinami v Iráku, musíme hovořit jasnou řečí. Jak jsem již zmínil, irácké parlamentní volby budou mít rozhodující význam pro to, jak budeme k Iráku v bezprostřední budoucnosti přistupovat. Baronko Ashtonová, co myslíte, jako vysoká představitelka EU, že EU může udělat pro to, aby nadcházející parlamentní volby v Iráku byly všeobecné a demokratičtější?
(LT) Evropská unie v posledních letech velmi posílila své vztahy se zeměmi Středního východu a svůj vliv v této oblasti. Evropská unie věnovala Iráku vždy hodně pozornosti a spolu s mezinárodním společenstvím se podílí na jeho rekonstrukci a na mírových a bezpečnostních misích. V zemi dosud bojují o moc různé skupiny, což brání uskutečňování reforem, které tu byly v mnoha oblastech započaty. Důvodem ke znepokojení je také skutečnost, že čtrnáct stran bylo vyloučeno z účasti na blížících se volbách. Irák si zvolil cestu k demokracii, a proto Evropská unie a ostatní státy musí požadovat a v případě nutnosti pomoci zajistit, aby byly plněny přijaté mezinárodní závazky a dodržovala se lidská práva a svobody. Jsem přesvědčen, že Irák je připraven na úzkou spolupráci s Evropskou unií. Memorandum o porozumění mezi EU a Irákem v oblasti energetické spolupráce, jež bylo podepsáno v pondělí, je důkazem jeho odhodlání rozvíjet dlouhodobý vztah, který je oboustranně prospěšný. Z energetického hlediska je Irák pro Evropskou unii velmi důležitý, ale zajištění bezpečnosti dodávek energie je nevyhnutelně spojeno s ekonomickou a politickou stabilitou této země, která zde v poslední době chyběla. Bezpochyby se jedná o dlouhodobý proces, ale domnívám se, že Evropská unie, vysoká představitelka a mezinárodní společenství musí nabídnout prostředky a řešení, jež zajistí zásadám lidských práv a právnímu státu místo základních pilířů budoucí politiky Iráku.
(PL) Paní předsedající, paní Ashtonová, chtěl bych konstatovat, že pokud bych měl projev paní Ashtonové shrnout jednou větou, charakterizoval bych ho jako oficiální optimismus. Domnívám se však, že Evropa a naši voliči očekávají konkrétnější slova a očekávají pravdu. Politikové ukazují, jací jsou, nejen tím, co říkají, ale také tím, o čem nemluví, a ve vašem projevu, paní Ashtonová, nezaznělo ani slovo o některých skutečnostech, které do značné míry pobouřily evropské veřejné mínění včetně veřejného mínění v mé zemi. Mám na mysli například běžné pronásledování menšin v Iráku včetně, a to zdůrazňuji, křesťanů. Touto věcí si můžeme být naprosto jisti.
Domnívám se, že slova mého kolegy poslance Poręby o vměšování Iránu do Iráku byla pravdivá. Neplatí však totéž o iráckých správních orgánech a jejich skandálním zásahu v táboře Ašraf, v němž jsou ubytováni íránští uprchlíci? Nejednají snad irácké správní orgány právě tak? Zdá se mi, že toto by mělo být pořádně zdůrazněno, zvláště když irácké správní orgány dostávají od Evropské unie finanční pomoc, kterou často užívají velmi nepatřičně, například při zásahu v táboře Ašraf.
(PL) Paní předsedající, domnívám se, že Irák může sloužit jako příklad, že diktaturu, která likviduje své odpůrce po tisících chemickými zbraněmi, je někdy nutné svrhnout vojensky. Dospět k takovému rozhodnutí je obtížné. Přál bych si proto, abychom dnes, když tu hovoříme o Iráku, měli na paměti tisíce vojáků ze Spojených států amerických, Itálie, Polska a dalších zemí, kteří padli v Iráku, a abychom nezapomínali ani na jejich rodiny. Šli tam přesvědčeni o tom, že slouží dobré věci, a v rozpravě zaznívá, že Irák je dnes na cestě budování demokracie.
Sdílím váš názor, paní Ashtonová, že situace v Iráku se oproti dřívějšku naštěstí trochu zlepšila, ale dosud se jedná o poměrně křehký stát. K rozmanitým opatřením, jež Unie činí, bych chtěl přidat ještě dva konkrétní návrhy, protože se mi zdá, že takové tu schází. První návrh se týká něčeho, co tu dnes nebylo zmíněno: Domnívám se, že pro rozvoj a stabilizaci Iráku je nesmírně důležité přijmout program pro vzdělávání mladých Iráčanů v Evropě, protože v Iráku je stále nedostatek lékařů, inženýrů a odborníků na zavlažování. Myslím si, že Iráku můžeme v této oblasti velmi pomoci. Druhý návrh se týká ochrany kulturních památek, které se nacházejí v Iráku. Domnívám se, že EU by měla pomoci s obnovou Babylonu. Toto město je kulturním pokladem, jehož ochrana by měla ležet na srdci opravdu každému.
(DE) Paní předsedající, baronko Ashtonová, má otázka se týká memoranda o porozumění, které bylo podepsáno pro oblast energetiky. Domníváte se, že zde budete moci spolu s panem Oettingerem nebo panem De Guchtem postoupit ještě dále? Jsem přesvědčen, že právě hospodářská rekonstrukce by Iráku mohla přinést větší stabilitu. Pokud by se vztahy v oblasti energetiky ještě prohloubily, zejména tím, že bychom většími dodávkami evropských zařízení umožnili lepší využití tamějších zásob energie a na oplátku bychom u nich nakupovali energie, byla by to oboustranně výhodná situace. Velmi rozumným krokem by bylo vyvinout v následujících týdnech v tomto ohledu iniciativu.
Posouzení způsobilosti kandidátů tvořilo vždy součást předvolebního procesu. K dispozici je postup odvolání a věřím, že bude moci řádně proběhnout. Měla bych také zmínit, že plánujeme příští týden, tedy šest týdnů před volbami, vyslat misi EU, což nám umožní přímo a podrobně sledovat předvolební proces, který nás velmi zajímá. Věříme a doufáme, že irácké správní orgány zajistí ze všech důvodů, na které tu vážení poslanci ve svých projevech dostatečně jasně poukázali, všeobecnost volebního procesu.
Řada poslanců také zmiňovala otázku memoranda o porozumění o energetické spolupráci a jeho důležitost a význam. Tento náš krok se opírá o nepochybnou skutečnost, že Irák je jednotným státem a že spolupracujeme s vládou celého Iráku. Plně podporujeme, aby Irák i nadále zůstal jednotným a suverénním státem. V této oblasti bude důležité prohloubit spolupráci - zaznamenala jsem, co zde zaznělo, zejména v příspěvku pana poslance Rübiga, který nastínil potřebu dále uvažovat o prohloubení této spolupráce. Budu to tlumočit kandidátům na komisaře.
Když konstatuji, že otázka bezpečnosti představuje určitý problém, jsem si také vědoma toho, že Kirkúk je jeho důležitou součástí, stejně jako další sporné hranice. Charakterizovala jsem to jako jeden z hlavních problémů, se kterými se Irák v současnosti potýká. Jsem však hluboce přesvědčena, že tyto problémy si musí Irák vyřešit sám. Je na něm, aby hledal cestu k řešení. Jsem však velmi nakloněna tomu, abychom podporovali Asistenční misi OSN v Iráku, která věnuje velké úsilí pokusům o zahájení dialogu a příslušného procesu. Jsem však spíše střízlivá a neočekávám, že by v této konkrétní fázi před volbami dialog dosáhl významné úrovně.
Ještě se trochu více zmíním také o energetické spolupráci. Považujeme ji za součást vytváření komplexní a ucelené energetické politiky pro Irák. Týká se dodávek energie mezi Irákem a Evropskou unií a jejich bezpečnosti a měl by k ní samozřejmě patřit rozvoj obnovitelné energie, zejména solární a větrné energie, a také posílení opatření pro energetickou účinnost v Iráku. Doufám také, že se během následujících let a měsíců rozvine rovněž spolupráce v oblasti technologií, vědy a průmyslu. Tato připomínka byla velmi případná.
Vrátím-li se zpět na začátek, pokud jde o Irák, jsem optimistka. Vyskytují se zde závažné problémy a vážení poslanci nám je právem připomínají. Nadcházející volby a možnost šíře spolupracovat - jež znamená příležitost pro Evropskou unii, pro její systém hodnot, pro věci, na kterých nám zvláště záleží: lidská práva, práva menšin, problém trestu smrti, rozvoj hlubší spolupráce v oblasti energetické bezpečnosti a dodávek energie, navázání užší spolupráce s jejich vládou, v níž ovšem budeme mít jasno o svých očekáváních - nám však dovolují vidět budoucnost Iráku jako země, v níž bude mír a demokracie. Musíme zajistit, že o tento cíl budeme důsledně usilovat.
Znám málo zemí v relativní blízkosti Evropy, které se podařilo "demokratizací" zatlačit ve vývoji o několik desítek let zpět. Irák, kde se bohužel velmi negativně podepsaly i jednotky pocházející ze zemí EU, mezi ně rozhodně patří. V současné době se podařilo z jednoho z nejvíce sekulárních států islámského světa vytvořit trosku, ve které se tři komunity neustále dohadují a přetahují. To, co přežilo z minulosti, jsou vzpomínky na relativně dobrý školský a zdravotní systém a poměrně vyspělou infrastrukturu v zemi. Jako v jediné ze zemí oblasti byla zajištěna kurdské menšině autonomie, přitom ve státě nepanovaly žádné ideální demokratické poměry. Koneckonců, ve které zemi regionu můžeme režim označit za skutečně demokratický? To, že se po invazi armády Spojených států podařilo dokonale rozvrátit irácký stát, znamená spolu s částečnou likvidací infrastruktury sociálního, zdravotního a školského systému obrovský krok zpět. Zástěrka v podobě tzv. demokratických voleb to rozhodně nemůže zastřít. Snaha odpoutat pozornost od problémů současnosti inscenovanými procesy s prominenty režimu Saddáma Husajna je naivní. Jenom člověk absolutně neznalý věci si může myslet, že se tímto způsobem dá situace zlepšit. Jediným pozitivem posledního období je to, že jak administrativa Spojených států, tak irácká vláda pochopily, že bez dobrých vztahů s Íránem to nepůjde.
Jsem potěšen optimistickým tónem projevu paní Ashtonové, ale pokud jde o mé hodnocení situace v Iráku, raději bych byl poněkud opatrný. I přes mnohé příznivé známky zůstává země vnitřně nestabilní a zcela jistě nelze říci, že zde demokracie "zapustila kořeny". Nemůžeme mluvit o stabilizaci situace v zemi, v níž bylo 1,8-1,9 milionu obyvatel v rámci jejích hranic vnitřně vysídleno, další milion jich zemi úplně opustil, a podmínky, v nichž žijí uprchlíci, jsou velmi špatné.
Evropský parlament si posledních deset let stále stěžoval, že se procesním zárukám a právům obžalovaného nedostává stejné pozornosti, natož úsilí, jaké je vyvíjeno ke zvýšení rychlosti a účinnosti vyšetřování a trestního stíhání. Podporovali jsme toto úsilí, protože pak alespoň bude dopadeno více pachatelů trestných činů. Ti, kdo ze zásady odmítají evropský zatýkací rozkaz, jsou obhájci mafiánů a zlodějů ukrývajících se před spravedlností, násilníků a teroristů. Doplnění zjednodušených přeshraničních trestních stíhání procesními zárukami je však otázkou vyváženosti a zavedení "evropského zatýkacího rozkazu vyšší třídy", a tedy všestranné spravedlnosti. Odpůrci evropského zatýkacího rozkazu pochopitelně ani nechtějí, aby EU podnikala nějaká opatření ohledně práv; jde jim jen o "oslabený evropský zatýkací rozkaz".
Uplatňování evropského zatýkacího rozkazu bez řádných procesních záruk však v některých případech vedlo k upírání spravedlnosti, protože vzájemné uznávání nebylo doprovázeno pevným základem, který by byl oporou vzájemné důvěry. Jeden z těchto případů se týká mého voliče Andrewa Symeoua. Andrew na základě obvinění ze zabití strávil šest měsíců v řeckém vězení, kde čekal na soudní přelíčení, přičemž se zdá, že toto obvinění je založeno na záměně osob a, bohužel to tak musím říci, na brutálním nátlaku policie na svědky. Domnívám se, že evropský zatýkací rozkaz byl použit nesprávně. Když byl v roce 2002 vyjednán, stalo se tak na základě vzájemné shody všech stran, že toto opatření, v jehož důsledku budou občané EU souzeni a vězněni v jiném členském státě, bude pohotově doplněno opatřeními, která jim zaručí práva na spravedlivý proces a budou zárukou toho, že nedojde k justičním omylům. Tento slib členské státy nedodržely, protože nepřijaly přiměřeně obsáhlé rámcové rozhodnutí o procesních právech, jehož návrh předložila Komise v roce 2004. Nejlepší přístup, který nám v současnosti zbývá, je postupovat po částech. Jsem vděčná švédskému předsednictví, že se znovu ujalo této záležitosti, ale jedná se jen o postupný plán jednotlivých kroků.
Přestože jsem zklamána tím, že Rada bohužel slíbila, že eurokauci pouze zváží, nikoliv že ji upraví právními předpisy, musíme se na to dívat tak, že sklenice je napůl plná, a zůstat optimisty. Eurokauce by bývala pomohla Andrewovi Symeouovi, jemuž propuštění na kauci bylo výslovně zamítnuto z důvodu, že je cizinec. Soudci nyní musí vykonávat rozsudky a usnesení soudů jiných členských států bez přezkoumání. Pokud nebudou v celé EU v rámci vyšetřování a stíhání trestných činů zaručeny minimální procesní záruky a práva obžalovaného, budou soudci vystaveni stále větší kritice a nespokojenosti ze strany veřejnosti. Není to jen několik málo občanů, kdo se obává, že práva nebudou dostatečně zaručena, tato věc odrazuje od vzájemné spolupráce také soudce, ale i policii a žalobce.
Prostě jsem přesvědčena, že výslovnou podmínkou vydání by měla být záruka lidských práv v evropském zatýkacím rozkazu, i když se to Komisi nelíbí. Díky Liberálním demokratům stanovují právní předpisy Spojeného království, které provádí toto opatření, že soudní orgán musí být přesvědčený, že nedochází k porušení Evropské úmluvy o lidských právech. Zdá se, že britské soudy se této doložky jaksi záhadně ostýchají dovolávat, aby zabránily vydání. Kdyby však všechny členské státy opravdu dodržovaly své závazky plynoucí z EÚLP, nebyla by žádná opatření EU zapotřebí. Problémem není neexistence norem, ale to, že nejsou v praxi dodržovány, a mnohé členské státy se kvůli tomu zodpovídají před štrasburským soudem. Vzhledem k tomu, že Smlouva o Evropské unii a nyní SFEU zavazuje státy EU k dodržování EÚLP, jedná se o ostudný a nepřijatelný stav. Proto nepochybně potřebujeme vynucovací nástroj EU, který od nynějška budou zajišťovat pravomoc Komise vést řízení pro porušení Smlouvy a dohled evropského Soudního dvora. Opatření EU proto musí být s EÚLP v souladu, nikoliv v rozporu nebo ji oslabovat a současně musí přinášet přidanou hodnotu, a to v tom smyslu, že posílí její praktické provádění.
Doufám, že Komise i Rada souhlasí s tím, že směrnice zaručující základní práva by si měly klást vysoké ambice. Podnět členských států týkající se práva na tlumočení a překlad, který navrhuje text, jejž Rada odsouhlasila loni v říjnu, má ovšem poněkud nižší ambice než text Komise a vyžaduje zlepšení. Obáváme se proto, že první opatření není dokladem těch nejpřísnějších nároků. Doufám, že budeme ambicióznější a vytvoříme precedens pro další fáze definování procesních práv, která budou po právu na tlumočení a překlad doplněna dalšími opatřeními, například právem na právní poradenství, právem na informace, právem komunikovat s konzulárními úřady atd. Chci proto, aby nás Rada a Komise opětovně ujistily, že plánovaná opatření budou následovat dostatečně rychle za sebou, aby se nevytratila opravdová vůle k zavedení práv na spravedlivý proces, která jsou již tak dlouho žádána.
Jsem potěšen tím, že paní baronka Ludfordová, která právě hovořila, paní poslankyně Antonescuová, paní poslankyně Romerová, paní poslankyně Hautalaová a pan poslanec Tavares položili tuto otázku, protože procesní záruky v trestním řízení vskutku představují věc prvořadé důležitosti. K tomuto tématu bych chtěl říci, že se shodujeme v tom, že záležitost, na kterou jste nás upozornila, si zasluhuje zvýšenou pozornost, a souhlasíme rovněž s tím, že by měla být harmonizována na evropské úrovni.
V úvodu otázky jste konstatovali, že švédské předsednictví učinilo významný pokrok. Švédské předsednictví v této oblasti skutečně dosáhlo důležitého pokroku. V říjnu se Rada shodla na obecných zásadách textu o právu na tlumočení a překlad v trestním řízení a o měsíc později, v listopadu, reagovala na žádost baronky Ludfordové o podniknutí konkrétních opatření a přijala plán postupu prací na dalších opatřeních týkajících se procesních záruk. Některá z nich jste, paní baronko Ludfordová, sama zmínila, například právo být poučen o svých právech - opakování je záměrné - a povinnostech v každém trestním řízení, právo na pomoc, právo na právní poradenství, právo komunikovat se členy rodiny a konzulárními úřady nebo právo na zvláštní záruky, které musí být poskytnuty, a ochrana zranitelných obžalovaných. Toto vše udělala Rada během švédského předsednictví.
První věcí, kterou španělské předsednictví udělá, je, že se pokusí ve spolupráci s Evropským parlamentem zajistit přijetí směrnice o právech na tlumočení a překlad v trestním řízení, kterou navrhlo třináct členských států. S návrhem předloženým Komisí nebylo možné postoupit dále, proto jej třináct členských států nahradilo. Chceme, aby tento jejich podnět byl schválen, samozřejmě ve spolupráci s Evropským parlamentem. Kromě toho doufáme, že Komise předloží příslušné podněty týkající se zbývajících aspektů procesních záruk. Velmi si přejeme, aby se tak stalo co nejdříve, abychom mohli zahájit proces jejich přijímání, opět na základě spolupráce Rady a Parlamentu.
Na závěr bych vám chtěl oznámit, že španělské předsednictví plánuje letos v březnu společně s Evropskou právní akademií uspořádat v Madridu seminář na téma "Společné normy procesních záruk". Z toho je, paní baronko Ludfordová, patrné, že naprosto s vámi a s ostatními, kdo se přidali k této otázce o důležitosti regulace příslušné oblasti, její harmonizace v celé Evropě souhlasíme a shodneme se samozřejmě také na důležitosti toho, aby byl Parlament stále informován o tom, jak tato práce pokračuje.
Děkuji vám za tuto otázku. Sami víte, za jak velmi důležité tyto procesní záruky považuji. Je pravdou, že Komise se po mnoho let usilovně snažila zajistit, aby se ve všech trestních řízeních v Evropě náležitě uplatňovala společná minimální pravidla týkající se práva obžalovaného. Toto je nezbytným předpokladem soudní spolupráce a zásadní podmínkou vzájemné důvěry mezi členskými státy. Komise se neúnavně snažila zajistit, aby pro tuto oblast byly přijaty evropské právní předpisy. Navíc je pravdou, že díky švédskému předsednictví byl příslušný plán přijat na zasedání Rady dne 30. listopadu 2009. Ve vytváření evropských právních předpisů týkajících se minimálních procesních práv se jedná o stěžejní krok. Členské státy se prostřednictvím tohoto kroku shodly na rozsahu těchto právních předpisů a potřebě přednostně je za plné spolupráce s Parlamentem přijmout. Také jsem si tak jako vyslechnul projev pana López Garridy, v němž se velmi jasně vyjádřil, že rovněž španělské předsednictví podporuje vůli k přijetí těchto počátečních opatření, která nám zajistí řadu minimálních záruk.
Je pravdou, že plán rozdělený do postupných kroků se nám skutečně jevil jako vhodné řešení. Tento přístup nám umožní dosáhnout zamýšleného cíle. Postup po krocích znamená nejen to, že každé právo může být v kontextu návrhu právních předpisů podrobeno důkladnější analýze, ale také že se může o každém právu jednat samostatně. To nám umožní vyhnout se nekoncepčnímu smlouvání, které bývá mnohdy tak charakteristické u textů právních předpisů, jež mají příliš široký záběr, a které může být zneužito některými členskými státy k zablokování jednání, aby v té či oné jednotlivosti pro sebe získaly nějakou výhodu. Jsem si jistý, paní poslankyně Ludfordová, že nová Komise bude co nejpilněji pracovat na tom, aby předložila všechny návrhy právních předpisů, se kterými plán počítá, a aby byly přijaty v co nejbližším možném termínu.
Pokud jde o právo na tlumočení a překlad, které je prvním opatřením obsaženým v plánu, Komise zaregistrovala podnět předložený řadou členských států. Musím konstatovat, že tento podnět se opírá o návrh Komise z července 2009 a o jednání v rámci Rady, která probíhala v druhé polovině roku 2009. Je však pravdou, že tento podnět není v plném souladu s Evropskou úmluvou o lidských právech nebo s judikaturou Evropského soudu pro lidská práva.
Evropský parlament a Rada budou v této oblasti samozřejmě dále pracovat a myslím si, že text o procesních právech, ke kterému nakonec dospějeme, bude ambiciózní. Chceme-li vytvořit skutečně evropský soudní prostor, je takové řešení nezbytné. Postaráme se také, aby tento text dodržel normy stanovené Evropskou úmluvou o lidských právech, judikaturou Evropského soudu pro lidská práva a také Listinou základních práv. Jsem si proto jistý, že se budeme moci spolehnout, že Parlament bude v této věci jednat, a ještě jednou poznamenávám, že španělské předsednictví nás také podpoří.
Váha společných norem je nutným předpokladem pro vznik vzájemné důvěry v právní systémy členských států. Nedostatečná rovnováha mezi právy podezřelých a obžalovaných na jedné straně a nástroji, které jsou k dispozici pro trestní stíhání na druhé straně, mohou ohrozit zásadu vzájemného uznávání rozhodnutí. Proto podnět týkající se předložení plánu na posílení procesních práv podezřelých nebo obžalovaných osob, který navrhlo švédské předsednictví v červenci 2009, znamenal důležitý krok kupředu.
Zajímal nás harmonogram a rozsah působnosti budoucích podnětů týkajících se procesních práv. Proto jsme se rozhodli položit Komisi a Radě tyto otázky. Položili jsme je v prosinci a krátce nato třináct členských států včetně Rumunska předložilo podnět na směrnici Evropského parlamentu a Rady. Jsem plně přesvědčena, že v rámci celého procesu zvládneme tento text vylepšit, a to jak co do rozsahu jeho působnosti, tak i co do zajištění úplnosti postupů a kvality překladu a tlumočení.
Pane předsedající, pan poslanec Watson má naprostou pravdu, když tvrdí, že Evropský parlament hned od začátku požadoval, aby byl evropský zatýkací rozkaz doplněn jasně definovanými minimálními procesními normami pro trestní řízení. Nyní již jasně vidíme, s jakými problémy se členské státy potýkají kvůli tomu, že evropský zatýkací rozkaz byl postaven na písku. Stojí skutečně na písku, protože se předpokládá, že členské státy by se měly dokázat vzájemně spolehnout na své právní systémy: na to, že právní stát a normy týkající se spravedlivého procesu jsou v jednotlivých členských státech realitou.
Také bych vám mohla tak jako někteří řečníci přede mnou vyprávět konkrétní příběhy ilustrující, že tomu tak ve skutečnosti není a že Komise musí urychleně jednat, jak před chvílí navrhoval kolega. Musíme vytvořit ucelený systém, který prosadí minimální práva v trestních řízeních. Jsem přesvědčena, že Lisabonská smlouva nám to umožní, protože Evropský parlament je již vedle Rady plnoprávným zákonodárcem. S potěšením jsem přijala slova pana Barrota o tom, že partnerství mezi Komisí a Parlamentem se v tomto směru těší jeho plné důvěře. Komise a Parlament musí být silovým centrem, které nakonec překoná odpor ze strany těch členských států, které si nepřály, aby v této věci bylo dosaženo pokroku.
Slíbila jsem, že vám povím příběh o tom, jak to dopadne, když se nezachovávají zásady právního státu, ale používá se systém evropského zatýkacího rozkazu. Ve Finsku je v současnosti ve vazbě manželský pár z Čečenska, Hadižat a Málik Gatajevovi. Přijeli z Litvy, v níž po léta vedli sirotčinec pro dětské oběti války v Čečensku, a jak se ukazuje, totéž dělali i v Čečensku. Tajná policie zastavila jejich činnost pod záminkou, že se dopustili méně závažného případu domácího násilí; asi se jednalo hlavně o určitý rodinný problém a nedošlo k ničemu, co by se například dalo označit jako závažný násilný čin. V současnosti je zmíněný pár ve Finsku. Žádají o azyl a Litva požaduje jejich vydání. Případ bude projednáván příští pondělí před okresním soudem v Helsinkách.
Co však lze v této situaci dělat? Máme se řídit základním předpokladem, podle něhož by se Finsko mělo spolehnout na skutečnost, že tomuto manželskému páru se v Litvě dostane spravedlivého procesu? Máme závažné důkazy, že tomu tak dosud nebylo, a dovolila bych si prohlásit, že lze z běžné praxe uvést libovolný počet podobných příkladů, ve kterých se evropský zatýkací rozkaz neosvědčil. V této věci musíme být schopni dosáhnout pokroku, protože jinak nebude vůbec v našich silách vybudovat mezi členskými státy důvěru, která je nezbytným předpokladem pro to, aby se mohla rozvinout soudní spolupráce.
Pane předsedající, uvedu tak jako paní poslankyně Hautalaová příklad. Jistý polský mladík byl ve Velké Británii odsouzen k doživotnímu vězení za znásilnění. Soud se přitom opíral o nepřímé důkazy, proces doprovázela v tisku silná pomlouvačná kampaň a podle názoru některých pozorovatelů rozhodně nesplňoval polské normy pro spravedlivý proces. Zmíněný mladík si nyní odpykává svůj trest ve vězení v Polsku, ačkoliv polské právo neumožňuje uložit doživotní trest za znásilnění, ale jen za vraždu - za znásilnění se ukládá maximální trest dvanáct let odnětí svobody. Výsledkem je tak situace, že v polském vězení je člověk, kterému byl uložen trest, jenž není v souladu se zásadami polského práva.
jménem skupiny EFD. - Dnes večer si beru slovo, protože, jak tu již bylo řečeno, dva voliči - Michael Turner a Jason McGoldrick - jsou v Maďarsku uvězněni v druhém oddělení ústřední budapešťské věznice. Jsou tam uvězněni od 3. listopadu a teprve mají být souzeni. Datum soudu však není stanoveno. Podmínky věznění jsou tíživé. Jsou od sebe odloučeni a nemají spolu žádný kontakt. Obývají malou celu ještě s dalšími třemi vězni. Uvnitř cely jsou zavřeni denně celých dvacet tři hodin. Mají povoleno třikrát týdně telefonovat a jednou týdně se osprchovat. Mají povolenou jednu rodinnou návštěvu měsíčně.
(HU) Jakožto Maďarka a právnička bych se měla stydět, protože dnes v Evropském parlamentu v rámci tématu o nedostatku procesních záruk v trestním řízení zmínili dva kolegové poslanci, kteří jinak zastupují dva rozdílné politické názory, Maďarsko jako odstrašující příklad. Ačkoliv se stydím, musím s nimi souhlasit, protože sama mám podobné zkušenosti. Žádám je a vás všechny, tento skromný zbytek poslanců, který dosud vytrval u rozpravy na tak důležité téma, abyste uvážili toto: jestliže vyšla najevo taková závažná porušení zákona v případě cizinců, kteří jsou z politického hlediska pro maďarský stát a vládu naprosto nedůležití, co se asi děje v případě oponentů maďarské vlády, dejme tomu kvůli tomu, že jsou politickými odpůrci této vlády?
V současné době je patnáct osob v cele předběžného zadržení za to, že se snažily postavit proti korupčním praktikám maďarské vlády. V rámci odvetného opatření bylo vůči nim na základě smyšleného obvinění z terorismu zahájeno trestní řízení. Dodnes nebyl předložen ani jediný důkaz, úřady nepovažují za svoji povinnost ukazovat jakékoliv důkazy. Jsou drženi ve vazbě za stejných podmínek, o jakých jste již slyšeli, odříznuti od rodin, veřejnosti a tisku. Spojme se prosím a udělejme něco, aby se situace v Maďarsku normalizovala a nebylo možné využívat nedostatek procesních záruk v trestním řízení, zvláště z politických důvodů. Maďarsko musí zavést takové záruky.
Návrh rámcového rozhodnutí definuje množinu základních procesních práv, totiž právo na právní poradenství, právo na tlumočení a překlad, právo na zvláštní ohledy v citlivých oblastech a právo na komunikaci a spolupráci s konzulárními úřady. Tento výčet základních práv by měl považován za ryze demonstrativní, protože úkolem Evropské unie je zajistit, aby členské státy dodržovaly co nejširší okruh základních práv, a to i s ohledem na členství členských států v Radě Evropy a s odkazem na její úmluvu.
Výbor vybízí Radu, aby pokračovala v práci na zavádění společných evropských procesních práv v trestních věcech. Stávající společný postup ve formě evropského zatýkacího rozkazu odstranil staleté záruky proti neoprávněnému zatčení a uvěznění, kterým se těšili Angličané. Nevedeme tu akademickou rozpravu. Evropský zatýkací rozkaz ničí životy nevinných lidí. Můj volič, Andrew Symeou, je jedním případem z rostoucího počtu lidí, kteří byli vydáni, aniž by anglický soud měl pravomoc posoudit přímé důkazy uváděné proti nim a zabránit neoprávněnému vydání. Z vydání se stala pouhá byrokratická formalita. Pan Symeou tráví již šest měsíců v nechvalně známé věznici Korydallos bez možnosti propuštění na kauci a bez vyhlídky na soudní proces. Politický cynismus britských Liberálních demokratů vskutku nezná mezí. V současnosti roní v Londýně krokodýlí slzy nad jeho osudem, přestože nesou faktickou odpovědnost za společné postupy, které to zapříčinily, a zároveň se zde věnují práci na dalších právních předpisech stejného druhu. V důsledku společných postupů se evropské právní standardy snižují, a nikoli zvyšují.
(EL) Pane předsedající, je velmi důležité, abychom tvorbu společného evropského referenčního rámce pro procesní práva v rámci výkonu spravedlnosti dovedli co nejdále. Klíčovým pojmem je pojem důvěry. Chceme, aby si evropští občané, kteří budou mít co do činění s orgány spravedlnosti, byli jisti ochranou svých základních práv. Chceme také, aby si členské státy vzájemně důvěřovaly v rámci spolupráce a konečného výkonu spravedlnosti pro každou osobu povolanou k odpovědnosti. Konečně také potřebujeme, abychom si všichni vzájemně důvěřovali, pokud jde o výkon spravedlnosti. Pokud na evropské úrovni neprosadíme tyto společné rámce, ať se nám to líbí nebo ne, časem bude docházet k trestným činům, které využijí těchto mezer, a hlavně právě kvůli tomu, že nebudou existovat žádné takové rámce, nebudeme schopni docílit výkonu spravedlnosti, o který usilujeme.
Všichni řečníci a všechny parlamentní skupiny se shodují v potřebě vypracovat skutečně evropské právní předpisy pro procesní záruky. To dokládá důležitost a potřebnost procesu evropské integrace a důležitost Evropy občanů, evropského soudního prostoru a provádění Lisabonské smlouvy. Tato věc je těžištěm programu španělského předsednictví na příštích šest měsíců. Potřebě přiklonit se ke sjednocení procesních záruk se dostalo ve všech projevech, které jsem vyslechnul, nepochybné podpory opírající se o řadu argumentů a pohledů z různé perspektivy.
Chtěl bych ještě říci poslední poznámku k evropskému zatýkacímu rozkazu. Evropský zatýkací rozkaz zde byl zmiňován výhradně kriticky. Chtěl bych upozornit, že evropský zatýkací rozkaz je základním příkladem Evropské unie a spolupráce proti organizovanému zločinu v Evropské unii. Jelikož pocházím ze země, jako je Španělsko, která stále trpí terorismem a pro niž evropský zatýkací rozkaz představuje nezbytnou zbraň proti terorismu, jsem oprávněn tuto skutečnost hlásat ze střech.
Pane předsedající, pan ministr má pravdu a pan poslanec Coelho to formuloval velmi jasně, když již dříve řekl: "Evropa bezpečnosti je Evropou práva". Ano, pane poslanče Watsone, evropský zatýkací rozkaz funguje velmi účinně a byl velmi užitečný, a to i přesto, že je ještě zapotřebí uvést do chodu evropský soudní prostor a že v této oblasti musíme usilovat o Evropu práva, aby lidé skutečně měli plnou důvěru ke způsobu výkonu spravedlnosti v celé Evropě.
Proto bych chtěl ještě jednou poděkovat autorům, kteří položili tuto otázku, a chtěl bych jim zopakovat, že na základě textu, který vyjadřuje obecný přístup Rady ze zasedání ze dne 23. října 2009, Komise s pomocí Evropského parlamentu zajistí, aby tento text měl vyšší kvalitu než ve stávajícím znění. Chtěl bych ještě dodat, že si dáme samozřejmě záležet na tom, abychom připravili všechny legislativní návrhy v náležitý čas, aby nebyly nutné žádné podněty ze strany členských států.
Jsem pevně přesvědčen, že stanoviska se změnila a že víceletý stockholmský program pro nás jednoznačně znamená povinnost v této oblasti přinést výsledky. Kromě toho musím konstatovat, že jelikož se jednalo o mé povinnosti, udělal jsem vše, co bylo v mých silách, abychom ve věci procesních záruk postoupili dále, a třebaže jsme zvolili postupný plán, věřím, že již směřujeme přímo k cíli. Chtěl bych poděkovat Evropskému parlamentu a španělskému předsednictví a jsem pevně přesvědčen, že Evropa práva udělá v roce 2010 významný pokrok.
Rád bych informoval tuto sněmovnu, že jsem obdržel dopis od předsedy Evropské rady, Hermana Van Rompuye, ve kterém mě informuje o rozhodnutí Evropské rady konzultovat Evropský parlament ve věci návrhu španělské vlády týkajícího se složení Evropského parlamentu a usilovat o získání souhlasu Parlamentu s tím, že v této záležitosti nebude svoláván konvent. Týká se 18 dalších poslanců Evropského parlamentu. Návrh jsem předal Výboru pro ústavní záležitosti, který právě začal na této záležitosti pracovat a v dohledné době jmenuje zpravodaje. Práce na této věci bude pokračovat.
Rád bych vám také řekl, že následně poté, co se bulharská vláda rozhodla stáhnout svého kandidáta na komisaře, navrhla nového kandidáta. Konference předsedů rozhodne zítra o konečném harmonogramu, ale nejpravděpodobnějším termínem pro slyšení tohoto nového kandidáta na komisaře je 3. února, s hlasováním 9. února. To samozřejmě záleží také na rozhodnutí pana Barrosa a na jeho rozhovorech s nově jmenovaným kandidátem bulharské vlády. Doposud není ještě nic pevně stanoveno, ale chtěl jsem, aby Sněmovna měla k dispozici tyto všeobecné informace o tom, jaké budou naše další kroky. Při všech akcích má Evropský parlament situaci plně pod kontrolou. Nedochází zde k žádným výjimečným situacím a jednáme v souladu s demokratickými postupy. Tyto postupy mají pro nás zásadní význam a za mého předsednictví bude Evropský parlament vždy fungovat tímto způsobem.
Rád bych vás také informoval o tom, jak si Evropský parlament představuje spolupráci se stálým předsednictvím Evropské unie a Evropské rady na dvouapůlleté období a jak bude spolupracovat s rotujícím předsednictvím. Rotující předsednictví, v tomto případě španělské předsednictví, vždy na začátku šestiměsíčního období předloží svůj šestiměsíční akční plán a následně na konci tohoto období předloží zprávu o své práci. Stále předsednictví Evropské rady představí výsledky své práce na evropských summitech. Jak víte, v průběhu každého šestiměsíčního období se konají dva summity a předseda Evropské rady bude dvakrát v každém období, tedy čtyřikrát do roka, prezentovat výsledky summitů.
Nestalo se tak z následujícího důvodu, který nám poskytla Komise: Komise nemá hotové příslušné překlady, a proto je Rada od Komise nedostala. Jak jsem vám právě sdělil, tyto různé jazykové verze se stále dokončují a jak víte, Rada může ten dokument, tu dohodu, předat Parlamentu pouze tehdy, kdy jsou k dispozici jednotlivé jazykové verze, které má Komise k dispozici. To tedy bude hotovo 25. ledna.
Navíc pro budoucnost a s výhledem na dohodu, nikoliv prozatímní, ale konečnou, má Komise v úmyslu v tomto směru učinit doporučení na vytvoření dlouhodobé dohody, ne dohody, která končí v říjnu příštího roku, jako v případě té, o které nyní hovoříme, ale dlouhodobé dohody. Tato dlouhodobá dohoda musí být vyjednána a vstoupit v platnost podle nového právního základu, jak to ukládá Lisabonská smlouva, v níž má Evropský parlament plné zapojení. Evropský parlament je v těchto dohodách již plně zapojen a tak to bude i u té nadcházející dohody, k níž Komise ještě neučinila žádná doporučení.
Na závěr chci říci, že se jedná o velmi důležitou záležitost. Jedná se o postup, program pro boj s terorismem. Událost v Detroitu ukázala, že nebezpečí existuje, že hrozba trvá, a proto členské státy nesmí dovolit, aby se od pokračování Programu sledování finančních toků teroristů upustilo,. Soudce Bruguière to vysvětlil ve své neveřejné intervenci natočené v Parlamentu v listopadu. Řekl, že podle jeho názoru několik členských států a využilo informací, které byly poskytnuty Spojeným státům na odhalení teroristický aktivit a jejich zabránění, a mělo z nich prospěch.
To v průběhu předešlého švédského předsednictví přimělo Radu, aby pro novou dohodu vytvořila prozatímní opatření tak, aby se zabránilo skončení platnosti stávající dohody dne 31. ledna, a tedy i zrušení možného toku informací. Byla to jediná možnost, kterou Rada měla a pozice Parlamentu týkající se získávání informací je samozřejmě pochopitelná. Jak jsem vám řekl, dohodu jsme nedodali kvůli zpoždění ve vyhotovení příslušných překladů ze strany Evropské komise.
Pane předsedající, pane Lópezi Garrido, dámy a pánové, celá tato rozprava byla původně pochopitelně zabarvena frustrací a podrážděním, které mnoho poslanců v Evropském parlamentu pociťovalo, protože jsme opět měli pocit, že Rada spěšně projednávala záležitosti ještě před tím, než vstoupila Lisabonská smlouva v platnost. Z tohoto důvodu jsem vděčný, že si Rada uvědomila, že je dobré Parlament konzultovat a v ratifikačním procesu uplatňovat novou Lisabonskou smlouvu a také nám poskytnout příležitost vyhodnotit, zda se tato dohoda má uplatnit, či nikoliv.
V tomto legislativním procesu, pokud ho nyní zahájíme, poslanecký klub Evropské lidové strany (Křesťanských demokratů) uplatní jasná rozhodovací kritéria. Existují dvě strany mince. Na jedné straně my jako poslanecký klub PPE zastáváme jasnou zásadu, že na evropské údaje - ať již jsou skladovány kdekoliv - by měly být uplatněny evropské normy na ochranu osobních údajů. Zastáváme zásadu, že vyžadujeme právo na odvolání pro osoby, které mají pocit, že se s nimi nezacházelo spravedlivě tím, že byli podrobeni kontrole osobních údajů. Zastáváme základní zásadu, že osobní údaje by měly být postoupeny dále pouze v individuálních případech a pouze pokud je osoba z něčeho podezírána, nikoliv jen na základě obecného pravidla. To jsou věci, které považujeme za důležité.
Na druhé straně mince je skutečnost, že samozřejmě chceme spolupráci se Spojenými státy. Chceme s našimi partnery spolupracovat v boji proti teroru. Nechceme situaci, v níž jednotlivé státy - pokud dohoda vyprší - budou vystaveny zvláštnímu tlaku, jako například Belgie, protože pak by státy mohly začít jednat na dvoustranné bázi. Zde je také zapotřebí důkladného zvažování. Až bude legislativní návrh předložen, jako poslanecký klub PPE toto zvážíme.
Podstatou je něco zcela jiného: nedostatek zapojení Evropského parlamentu. V případe mezinárodních dohod tak dalekosáhlého významu je to prostě nepřípustné. Chceme, aby se Parlament doopravdy zapojil od prvního dne provádění této dohody. Proč? Předseda této sněmovny pan Buzek to formuloval ve svém dopise přesně, když napsal, že dohoda SWIFT umožňuje dalekosáhlá porušení základních svobod občanů, které jsou ve většině členských států zaručeny ústavou a jsou také garantovány Listinou základních práv.
Pokud ale mají existovat výkonná opatření na základě takové dohody, která umožňuje porušování základních svobod občanů, musí být plně zaručena právní ochrana občanů před takovými porušeními. To znamená, že ochrana osobních údajů musí být zaručena v každém ohledu, smazání osobních údajů po určité rozumné době musí být zaručeno a pro občany musí být zaveden odvolací prostředek v případech porušení jejich základních práv. Jedním ze základních prvků principu právního státu je, že se občané mohou chránit před svévolným zacházením ze strany státu.
Proto tento přehnaný spěch - jak bychom řekli v němčině "prasečí trysk" - tento tlak na urychlení věcí, je nepochopitelný, a tak náš jednomyslný požadavek na Radu musí být naprosto přesný: zašlete nám příslušné dokumenty! Projednáme tuto záležitost a završíme parlamentní postup s nezbytnou rychlostí, protože chceme bezpečnost, ale nikoliv jen pro bezpečnostní orgány; chceme bezpečnost pro občany, kteří také mají být těmito bezpečnostními orgány chráněni. Věřím, že právě toto je účel této dohody. Ale v tom případě také chceme, aby byla jako příslušný právní předpis přijata.
Pane předsedající, veškerá frustrace Parlamentu nyní padá na španělské předsednictví, které se právě ujalo funkce. Přijměte to jménem Rady jako celku, ale já vás stále považuji za ty, kdo se v tomto angažují. Zlobí mě, že na sedadlech 21 a 22 nejsou žádní zástupci Komise, protože pokud tomu rozumím správně, Komise by měla povinnost uspíšit celou záležitost ve chvíli, kdy je Parlament požádán, aby zahájil schvalovací postup. Komise se svým povinnostem ale vyhýbá a drží se mimo tuto rozpravu.
Nechci opakovat to, co již řekli moji kolegové, ale ráda bych řekla, že si myslím, že by bylo pro Radu nesmírně nebezpečné, aby tuto prozatímní dohodu SWIFT nechala vstoupit v platnost, aniž by předtím Parlament hlasoval o tom, co nám hodláte přednést. Považuji celý postup - pokud ji i nadále budete do 1. února prosazovat ve vražedném tempu, nebo "prasečím tryskem", jak celkem správně celý postup popsal pan Schulz - nejen za provokaci proti Parlamentu, ale také za porušení Smluv, porušení Lisabonské smlouvy krátce poté, co vstoupila v platnost, a to je nezodpovědné.
Rád bych ještě jednou zdůraznila, že občané EU se zájmem sledují, jak budeme na tolik vychvalovanou Lisabonskou smlouvu reagovat. Pokud v tomto bodě nezajistíme parlamentní kontrolu, pokud přijmeme porušení vnitrostátních zákonů na ochranu osobních údajů a přestoupíme Listinu základních práv, která byla v rozpravě o Lisabonské smlouvě tak často citována, bude se podle mého názoru jednat o sebevražedný čin, který bude naprosto neomluvitelný. Za to nicméně, pane Lópezi Garrido, nesete s Komisí odpovědnost.
jménem skupiny ECR. - Pane předsedající, nedávné události nám opět připomenuly, jak je důležité, abychom sdíleli informace a mohli tak zajistit bezpečnost občanů EU. Pro dosažení tohoto cíle je SWIFT cenným nástrojem. Když jsem se setkal s úředníky vlády Spojených států, zejména sekretářem pro záležitosti financování teroristů při Ministerstvu financí USA ve Washingtonu panem Davidem Cohenem, byl jsem naštěstí uklidněn vícevrstevnými kontrolními systémy a zabezpečeními a nezávislým dohledem, což jak doufám povede k zavedení této nové dohody, jíž nebude možné nic vyčítat.
V čem ale musím vyjádřit vážné obavy, podobně jako tak učinili i jiní, je nedostatečná úroveň konzultací Parlamentu ze strany Rady a údajná zpoždění na straně Komise. Je důležité, aby byl Parlament a volení zástupci této sněmovny často a řádně informováni a parlamentní souhlas se nesmí stát retrospektivním nástrojem. Když s ním Rada takovýmto způsobem jedná, podkopává hodnoty a demokratické zásady, které jsou srdcem této sněmovny a tohoto Parlamentu. Opravdu doufám, že si Rada a také předsednictví těchto připomínek pozorně povšimne.
(DE) Pane předsedající, v uplynulých letech bylo Radou pod rouškou boje proti terorismu přijato velmi mnoho opatření. Mnoho z těchto opatření ale není v rozumných proporcích k hrozbě, kterou terorismu opravdu představuje. Naopak opatření vyústila v nepřijatelná omezení občanských práv. Systematická výměna údajů, které nezakládají podezření, umožněná dohodou SWIFT není žádnou výjimkou. Dokonce i úřad německé federální kriminální policie, která není zrovna známá jako skupina na ochranu údajů, musel připustit nepřiměřenou povahu tohoto opatření. Musíme ukončit tato stálá omezení práv občanů a prozatímní dohodu nesmíme schválit.
Zaznělo zde jedno vystoupení, myslím, že to byla paní Harmsová, odkazující na možné zveřejnění jedné z jazykových verzí. Samozřejmě takovou informaci nemám. Zjistím to a budu vás písemně informovat. Řekl jsem vám ale, že dohoda, která vstoupí prozatímně v platnost 1. února, bude v rukou Evropského parlamentu 25. ledna. V souladu s evropským právem, v souladu s článkem 218 Lisabonské smlouvy a v souladu s Vídeňskou úmluvou, mohou podepsané dohody prozatímně vstoupit v platnost. Proto je dohoda platná.
Pro Evropskou unii a samozřejmě i pro Radu je důležité, aby dohoda zůstala v platnosti. Je důležité, aby tyto dohody o Programu sledování finančních toků teroristů zůstaly platné. Cítíme, že se jedná o pozitivní krok, že slouží boji proti terorismu a že zahrnuje spolupráci se Spojenými státy, které jsou důvěryhodnou zemí, partnerskou zemí, sousedem, jenž má ten samý cíl jako my: boj proti terorismu. To nemá nic společného se zpožděním jazykových verzí, rozhodně se nejedná o výmluvu, pane Schulzi. Nejedná se o získání času, pane Webere.
Jak víte, před pár týdny, nebo dokonce měsíci, švédské předsednictví a Rada navrhly poslat do Parlamentu tuto verzi v jediném jazyce z Rady , a Komise si uvědomila, že to není možné, že to musí být Komise, která vyprodukuje jazykové verze a pošle je dál. Rada měla na straně švédského předsednictví dobré úmysly, ale nebylo to možné ani právně ani technicky. To je důvodem, proč dohoda dorazila nyní. Chápu, že by Evropský parlament byl rád, kdyby měl tuto verzi dříve. Naprosto souhlasím. Kdybych byl poslancem Evropského parlamentu, myslel bych si totéž a chtěl bych mít tyto verze dříve. Nestalo se tak z důvodu, který jsem vám sdělil. Nemá to nic společného se získáním času nebo skrýváním něčeho, ani to není výmluva. Naprosto nikoliv.
Myslím, že se jedná o dohodu, na níž se bude mít Evropský parlament možnost plně účastnit, protože vstoupila v platnost Lisabonská smlouva a my jsme - myslím, že většina z nás - tu smlouvu přijali, což dá Parlamentu oprávnění k neomezené účasti. Parlament, pokud bude chtít, bude moci zkrátit platnost této prozatímní dohody. Parlament se zúčastní vyjednávání o následné dlouhodobé dohodě. Samozřejmě, Evropský parlament spolu s Radou bude mít plné oprávnění ovlivnit dohodu SWIFT, o níž si myslíme, že je velmi důležitá, která zasluhuje, aby byla diskutována v Parlamentu důkladně, vážně a beze spěchu nebo tlaku, abych použil výraz, jejž jste již užili vy sami.
A co více, naprosto souhlasíme, pane Verhofstadte a další řečníci, že je nutné respektovat základní práva lidí, právo na soukromí a evropskou právní úpravu na ochranu osobních údajů. Navíc máme další nástroj na zaručení těchto práv, Listinu základních práv Evropské unie, která právě vstoupila v platnost, protože je spojená s Lisabonskou smlouvou, a ta je zcela platná. Jedním z práv, které zaručuje, je právo na soukromí a ochranu osobních údajů. Z toho důvodu máme všechny podmínky pro to, abychom uzavřeli dobrou dohodu.
(DE) Pane předsedající, omlouvám se za to, že se opět ujímám slova. Je to pro mě výjimečné, ale nejsme zde pro zábavu. Pane Lópezi Garrido, dohoda byla zveřejněna v Úředním věstníku Evropské unie dne 13. ledna. Nenesete za to odpovědnost, ale pokud nám teď říkáte "musím nejdříve zjistit, které jazykové verze jsou dostupné," pak musím zopakovat, že zde nejsme na rekreačním pobytu, kterého si mají poslanci Evropského parlamentu a ministři užívat. Toto je zákonodárná sněmovna, v níž se vyžaduje seriózní práce!
Rád bych vám nyní něco řekl - ne španělskému předsednictví, ale Radě - a sice, že způsob, jakým Rada s těmito záležitostmi zachází, ukazuje, že nemá vůči Parlamentu žádnou úctu. Nastal čas, abychom Radě řekli, že tyto malé hry skončily. Je zde seriózní legislativní postup - v Evropě se to samozřejmě týká všech dokumentů a všech složek, které musejí být k dispozici ve všech jazycích na začátku postupu a neznamená to, že se vypravíme hledat dokumenty s kouzelným proutkem poté, co byl postup pravděpodobně ukončen. To není přiměřený postup. Žádám vás, abyste nyní řekl, které jazykové verze byly k dispozici ve chvíli, kdy byla dohoda 13. ledna zveřejněna v Úředním věstníku. To je informace, kterou chci nyní formálně jménem naší skupiny znát.
Nedomnívám se, že by Rada zacházela s Evropským parlamentem ponižujícím způsobem, ani nijak Parlamentu neupírala informace. Odkazuji na švédské předsednictví, které v té době dělalo, co bylo v jeho silách, aby mohlo dohodu předložit, ale to nebylo právně možné, protože některé jazykové verze nebyly ještě přeloženy. Nyní, kdy Lisabonská smlouva vstoupila v platnost, bude mít Evropský parlament možnost tuto záležitost plně diskutovat a Rada je připravena poskytnout Parlamentu všechny informace, které požaduje, a zahájit v této záležitosti dialog.
To, o čem se hovoří jako o dohodě SWIFT (Společnost pro celosvětové mezibankovní finanční telekomunikace) řídí předávání údajů z celosvětové bankovní sítě. 8.000 peněžních institucí z 200 zemí denně vzájemně komunikuje prostřednictvím kanálů společnosti, která se nachází v Belgii, s datovými středisky v Nizozemí a USA. Podle Komise se požadavky na údaje mohou vztahovat pouze na mezinárodní transfery a využití služby je přísně omezeno na vyšetřování terorismu tajnými službami. Vysoce postavení politici i odborníci na trestní právo ale pochybují, že v USA budou údaje využity pouze pro boj s teroristickými aktivitami. Zneužití údajů, porušení občanských práv i poskytnutí údajů třetím stranám jsou skutečnými nebezpečími, která z dohody SWIFT mohou vzejít. Jako poslanci Evropského parlamentu rozhodně nesmíme dovolit, aby tato dohoda a související převody údajů do USA vstoupily v platnost, a zcela jistě ne bez souhlasu Evropského parlamentu. Prozatímní vstoupení dohody v platnost s očekávanou rozpravou v Evropském parlamentu v průběhu února by zakládalo hrubé porušení základního principu demokracie.
Turecko proto musí tyto podmínky splnit. Některé kapitoly jsou otevřené a lze o nich případně jednat. Některé kapitoly jsou otevřené, další ještě otevřené nejsou, některá jednání uvízla a je zjevné, že Turecko má pro Evropskou unii obrovský strategický význam. Za prvé proto, že jde o stát, který má evropskou perspektivu, a dále proto, že je to velká země, jejíž význam z hlediska dodávek energie narůstá, a je to rovněž země, která má nezpochybnitelnou hospodářskou a samozřejmě také politickou váhu. Turecko je mimochodem členem NATO, proto pro některé země Evropské unie je Turecko rovněž spojencem v rámci této vojenské aliance.
Je třeba říci, že v Turecku došlo k pozitivním změnám. Evropská perspektiva poskytla Turecku konkrétní pozitivní motivaci, proč se vydat cestou demokratických změn a konsolidace demokratického systému. Současná turecká vláda dokonce spustila takzvanou "demokratickou iniciativu", která je reakcí na potřebu série institucionálních změn politického systému Turecka na jeho cestě k demokratizaci. Ve vztahu k Evropské unii bylo důkazem tohoto zájmu dokonce jmenování ministra Bağışe členem vlády, se kterým jsem mnohokrát mluvil a který je konkrétně zodpovědný za vyjednávání s Evropskou unií, což je jeho oblast působnosti.
K tomu skutečně došlo v případě rozhodnutí tureckého ústavního soudu ze dne 11. prosince rozpustit stranu DTP (Demokratik Toplum Partisi) a zabránit řadě jejích demokraticky zvolených zástupců vykonávat jakoukoli politickou činnost. Předsednictví Rady tehdy vyjádřilo své obavy ohledně tohoto soudního rozhodnutí a z Evropské unie jasně zazněl hlas, který na tyto obavy poukázal. EU dále podporuje potřebné reformy turecké legislativy, které by upravily pravidla týkající se politických stran, aby byla v souladu s určitými doporučeními zformulovanými Benátskou komisí Rady Evropy a příslušnými nařízeními Evropské úmluvy o ochraně lidských práv a základních svobod, kterou Turecko mimochodem podepsalo a ratifikovalo a která byla odevzdána do jurisdikce v tomto případě štrasburského soudu.
Paní předsedající, tím skončím. Předsednictví Rady bude této záležitosti dále přikládat velký význam. Veškeré aspekty současného reformního procesu v Turecku budou pozorně sledovány v rámci, který považujeme za pozitivní, což je rámec vyjednávání a přidružení. Domníváme se, že se jedná o strategický rámec, který musíme udržovat, a současné španělské předsednictví Rady zamýšlí otvírat nové cesty pro jednání, a tak, jako se to stalo v Turecku loňského roku, budeme mít možnost při těchto jednáních jít do hloubky.
Jedním z příkladů takového vývoje je demokratické otevírání Turecka ve vztahu ke kurdskému obyvatelstvu. V létě roku 2009 zahájila turecká vláda proces demokratického otevírání, které má za cíl zvýšit životní úroveň a úroveň demokracie všech tureckých občanů Tato významná iniciativa řeší kurdskou otázku prostřednictvím dialogu, v rámci tureckých demokratických institucí. K dnešnímu dni byla uskutečněna řada zásadních reforem. Některé z nich byly ještě před pár lety takřka nemožné: vzpomeňte si na televizní programy v kurdštině, které jsou vysílány soukromými i veřejnými stanicemi. Představují výmluvný příklad těchto vítaných změn a transformace.
Nedávné problémy v procesu demokratického otevírání však vskutku představují důvod k vážným obavám. Litujeme prosincového rozhodnutí tureckého ústavního soudu, který zrušil Stranu za demokratickou společnost (DTP). Po zrušení DTP bylo několik členů strany - včetně zvolených starostů - zatčeno v souvislosti s vyšetřováním terorismu. Zároveň v neztenčené míře pokračují teroristické útoky PKK na jihovýchodě země a ohrožují životy tureckých vojáků. K napětí v politické atmosféře přispěly i oslavy, které následovaly po návratu příslušníků a příznivců PKK ze severního Iráku. Nacionalistické kruhy v Turecku se chopily této příležitosti a zaútočily na vládní politiku a samotný proces demokratického otevírání.
Pane úřadující předsedo Rady, pane Lópezi Garrido, dámy a pánové, dnešní rozprava není o otvírání kapitol. Je o demokratizaci - konkrétně o určitých aspektech demokratizace - jelikož zpráva o pokroku Turecka a vize Parlamentu jsou na programu příštího dílčího zasedání ve Štrasburku. Souhlasím s komisařem Rehnem, že je ohromně důležité, aby Turecko postupovalo směrem k demokracii. Chtěla bych rozhodně poblahopřát Turecku k veškerému úsilí, které v této oblasti už vynaložilo, včetně úsilí v oblasti kurdské otázky. Kdo by koneckonců před deseti lety, dokonce i před pěti lety, pomyslel, že budou existovat televizní programy v kurdštině?
Když Turecko v polovině roku 2009 zahájilo iniciativu takzvaného demokratického otevírání, spustila se nevídaná diskuze - nejen diskuze v parlamentu, ale rovněž bezprecedentní diskuze v hromadných sdělovacích prostředcích. Tehdy jsem doufala, že tato diskuze konečně přinese hmatatelná, pevně zakotvená práva pro všechny turecké občany. V říjnu jsem blahopřála svým tureckým protějškům k odvaze uspořádat tuto diskuzi navzdory nesouhlasu veřejnosti. Vyzývala jsem je, aby diskuzi doprovodili velmi konkrétními opatřeními, která by toto demokratické otevírání zhmotnila. Po veškeré pozitivní energii, která byla do procesu vložena, však znovu zvedla hlavu temná stránka Turecka, neboť rozhodnutí tureckého ústavního soudu přineslo obnovení teroristických útoků. Došlo k vlně zatýkání příslušníků Strany za demokratickou společnost (DTP) a hrozba zatčení stále visí nad hlavami poslanců tureckého parlamentu. Hrozí, že tím rovněž dojde k ukončení tohoto otevírání, a já mám v tomto ohledu špatný pocit. Zatímco lituji rozhodnutí ústavního soudu, chápu, že tentýž soud volá po realizaci doporučení Benátské komise. Tato sněmovna vždy odsuzovala násilí a terorismus a zasazovala se o politická řešení. Koneckonců pouze dialog uvnitř turecké společnosti a právně zaručená udržitelná práva mohou přinést mír, bezpečnost a prosperitu všem tureckým občanům a velmi prospějí i nám.
Dámy a pánové, i já lituji rozhodnutí tureckého ústavního soudu. Jde zřetelně o krok zpět, ale doufejme, že půjde o jediný krok zpět, který bude následován několika kroky kupředu, neboť musíme též uznat, že současná turecká vláda vyvinula zřetelné úsilí uvést demokratizační proces do pohybu a poskytnout též Kurdům jejich právoplatné místo ve společnosti a v politickém systému. Ráda bych však poukázala na skutečnost, že chceme-li podpořit tento proces demokratizace, rozvoje a reforem v Turecku, musíme se jednoznačně zavázat k plnému členství Turecka. Domnívám se, že musíme obyvatelům Turecka - nejenom turecké politické třídě - dát pořádnou povzbuzující injekci a že bychom neměli váhat, diskutovat o přechodných řešeních či přestavovat branky v průběhu hry. Musíme učinit jednoznačný závazek. To platí rovněž pro všechny turecké politické strany, a já bych je proto chtěla vyzvat, aby v tomto směru zakopaly válečnou sekyru a vyvíjely společné úsilí o reformy.
Při své nedávné návštěvě země v rámci Smíšeného parlamentního výboru EU-Turecko jsem zaznamenala obrovský pokrok občanské společnosti. Turecko koneckonců nejsou pouze politici a vyjednávači, jsou to také jeho obyvatelé. Pozoruji, že obyvatelé Turecka se skutečně chápou výzvy a tvrdě pracují na reformě své společnosti. Tomu musíme poskytnout plnou podporu. Proto naléhavě vyzývám k posílení pilíře, který byl kdysi schválen: nejen vyjednávání, ale rovněž investice do vzájemného poznávání. To bylo výslovně uvedeno jako druhý prvek. Doufám, že i tato sněmovna přijme jednoznačný závazek a bude podporovat přístupový proces.
Kurdská otázka rovněž představuje zátěž pro proces demokratizace. Představuje zátěž pro svobodu vyjadřování, svobodu tisku, pro práva občanů a pro boj proti mučení. A když nyní pozoruji, jak je protiteroristická legislativa využívána jako zástěrka pro politické represálie, říkám, že právě přišel čas, kdy musíme podpořit vládu a očekávat od ní, že vyvine další nanejvýš ambiciózní iniciativu, aby se z této situace vymanila, protože, jak víme, ne všechny skupiny v Turecku mají zájem na demokratickém vyřešení kurdské otázky. Jsme si této skutečnosti dobře vědomi a byli jsme si jí vědomi od samého počátku.
Někteří se rovněž obávají mírně islamistického sklonu AKP a popularita strany naznačuje fundamentální posun ve struktuře povahy turecké společnosti. Do dnešních dnů tureckému euro-atlantickému směřování dobře sloužila kemalistická tradice, ale její postupný ústup v důsledku demografických změn by mohl naznačovat, že ti, kdo věří v sílu Atatürkovy vize, ji považovali až za příliš zaručenou. Pro dobro turecké společnosti je zapotřebí, aby demokracie byla pluralitní, sekulární a stála na skálopevném respektování lidských práv, včetně práv kurdské menšiny.
Turecko se stalo hřbitovem politických stran. Třináct stran pohřbily rozsudky Nejvyššího soudu. Nedávno byla zakázána DTP; ve vězení je 200 členů této strany, devět starostů, šest bývalých starostů a dva bývalí vedoucí představitelé této strany. Vyvíjí se v takovém státě situace směrem k demokratizaci proto, že tam existuje televize v kurdštině? Jsme sousedy Turecka a vyzýváme vás, abyste si vzali ponaučení z našich zkušeností coby sousedů, nikoli z našich slabých stránek. Demokratizace v Turecku proběhne, pokud s ním budeme mluvit jasně a přísně.
Není pochyb, že Turecko je velká muslimská země s obrovským strategickým významem. Nechci opakovat názory ostatních poslanců, s nimiž souhlasím. Analýza informací o této zemi ve mně však vzbuzuje dojem, že v ní existuje řada mocenských center, která nejsou schopna jednat společně a odporují si. Zatímco se tak Erdoğanova vláda snaží prezentovat jako umírněná, vojenské síly země se projevují agresivitou vůči Řecku, neustále narušují řecký vzdušný prostor a neustále působí potíže agentuře Frontex.
To se týká i Turecka , které musí realizovat takové reformy, které jsou nezbytné pro zaručení demokracie, právního státu, ochrany lidských práv a práv menšin. Zejména kulturní, náboženská a politická pluralita představují základy demokratické společnosti, ale jejich uznání je obtížným procesem, jímž se proplétají historické, etnické a náboženské ohledy. Události doprovázející rozhodnutí tureckého ústavního soudu o zákazu Strany za demokratickou společnost, strany blízké kurdské menšině, jsou příkladem této skutečnosti. Je jasné, že zákaz politické strany a odstranění zvolených zástupců z jejich úřadu, představuje vždy velmi závažnou událost, protože porušuje svobody jednotlivce a demokratické zásady.
(ES) Připadá mi, že lze rozhodně prohlásit, že od začátku jednání o členství s Tureckem, na němž se Rada jednomyslně shodla, si tento proces jako celek zaslouží kladné hodnocení. Jednání přispěla k procesu demokratizace a modernizace Turecka. Je však zjevné, že tu existuje množství problémů, dochází k pokrokům i krokům zpět, občas se objeví špatné zprávy - jedním z příkladů je nedávný zákaz kurdské strany DTP - a před námi leží dlouhá, ohromně složitá cesta.
Zde v Parlamentu jsme zvyklí říkat, co by měli ostatní dělat. Domnívám se, že by bylo rovněž dobře, kdybychom s přihlédnutím k budoucím jednáním s Tureckem prohlásili, jaký je postoj naší většiny. Domnívám se, že se to odráží ve zprávě Rii Oomen-Ruitenové, kterou podporuje velká většina a která doporučuje nevytvářet v průběhu jednání kritérium dvojí váhy a dvojích opatření, doporučuje jasně a pevně projevit naše záměry a nevysílat protichůdné signály, protože to by mohlo prohlubovat bludný kruh, v němž evropská neochota, nejasnost a protimluvy mohou poskytovat živnou půdu reakcionářům či těm, kteří se staví proti členství Turecka v Evropě, nacionalistickým a jim podobným skupinám, které jsou proti integraci s Evropou.
Stále neúspěšná snaha o reformu ústavy, zákon o politických stranách, soudnictví, jakož i trvalé zapojení armády do politiky, to vše má vliv na situaci, v níž je kurdská politická reprezentace opakovaně sabotována. Zákazy stran rovněž sabotují proces demokratického otevírání, který Erdoğanova vláda loni zahájila a který byl právem srdečně vítán. Jediný způsob, kterým lze dosáhnout trvalého vyřešení otázky Kurdů v Turecku, je prostřednictvím politického řešení, a to je zároveň nejlepší způsob boje proti PKK.
Pan komisař Rehn hovořil o uvěznění několika starostů a politiků DTP, ale mé informace uvádí, že ve vězení je kolem 1200 aktivistů, včetně členů BDP, strany, která je nástupkyní DTP. Není mi jasné, jak vláda v tomto kontextu zamýšlí posílit své demokratické otevírání. Kdo vydává rozkazy k těmto zatčením? Někdo prohlásil - tuším, že to byl Richard Howitt - že předseda vlády Erdoğan odsoudil zákaz DTP, i když musím přiznat, že mi tato skutečnost unikla. Cynici mohou říkat, že co se týká volebních preferencí, tak AFP zákaz DTP prospěl, protože jsou volebními rivaly na jihovýchodu země.
Já budu mluvit z pozice někoho, kdo podporuje členství Turecka v Evropské unii jako plnoprávného člena, ne jako náhradníka nebo jakéhosi privilegovaného partnera, a dovolte mi několik kritických slov do vlastních řad. My hodnotíme Turecko z pozice organizace, která této zemi slíbila plné členství v Evropské unii, ale která zároveň není schopna mu garantovat, že pokud splní všechny podmínky, které po něm požadujeme, tak se mu toho plného členství opravdu dostane.
Pozice Evropského parlamentu je v této věci jasná, ten se vyslovil jasně pro, pozice Evropské komise je také jasná a tady se mohu pouze připojit k ocenění pana komisaře Rehna za objektivitu a velkou práci, kterou v této věci za posledních pět let udělal. Pozice Evropské rady tak jasná není, protože máme pořád některé vlády některých členských států, které prostě odmítají dát jasně najevo, že pokud Turecko splní všechny podmínky, které po něm požadujeme, může se stát plnoprávným členem Evropské unie. V takovém případě tady hrajeme dvojí hru, stáváme se nedůvěryhodnými a těžko můžeme něco žádat po někom, komu nejsme schopni zaručit, že své sliby také splníme.
Zadruhé turecká demokracie je prostě svým způsobem specifická záležitost. Jestliže oprávněně voláme po tom, aby se přiblížila evropským standardům, jestliže oprávněně voláme po tom, aby např. role armády byla omezena, pak ale také musíme vědět, co to bude znamenat a jaký dopad to bude mít na strukturu turecké společnosti a na celý charakter turecké demokracie. Já mám obavy, abychom mechanickým posuzováním kritérií pro demokratizaci nezpůsobili někdy víc škody než užitku, a přimlouval bych se za více citlivosti, více vnímavosti, více empatie vůči Turecku v této věci.
(DA) Pane komisaři Rehne, podle překladu, který mi zazněl ve sluchátkách, jste prohlásil, že cesta je stejně důležitá jako cíl. Musím říct, že s tím naprosto nesouhlasím. Je možné podporovat pouze tu část cesty, která vede směrem k demokratickému Turecku. Naproti tomu se musíme vyjádřit proti jakémukoli úseku cesty, který vede špatným směrem. Slova musí doprovázet činy. Zajímalo by mne, jak dlouho bude Komise tolerovat, že část podpory tureckého přístupu ze strany EU je využívána k odměňování politických spojenců vládnoucí strany, zatímco, jak ukázalo nedávné vyšetřování, dochází k diskriminaci etnických a náboženských menšin. EU by s tím měla něco dělat!
Vztahy mezi Tureckem a Evropskou unií mají dlouhou historii a jsou vzájemně prospěšné. Stejně jako ostatní kandidátské země se Turecko samozřejmě musí řídit zásadami demokracie, svobody a lidských práv a musí svůj právní systém přizpůsobit acquis communautaire. Ráda bych se připojila ke kolegům, kteří přivítali dosavadní pokrok Turecka, ale zároveň si uvědomuji, že na cestě Turecka ke vstupu leží ještě řada překážek: svoboda vyjadřování a práva kurdské menšiny, jež tu kolegové popsali, jsou příklady těchto obtíží.
Rovněž bych chtěla vyjádřit své znepokojení nad rozhodnutím tureckého ústavního soudu zakázat Stranu za demokratickou společnost a zakázat činnost řadě jejích demokraticky zvolených představitelů, to by se však nemělo stát důvodem pro zdržení přístupových jednání s Tureckem. Evropská perspektiva je hybnou silou demokratických reforem. Nedostatečné odhodlání na naší straně by vyslalo negativní signál obyvatelům Turecka. Naše nejistota něco stojí. Mohla by podkopat probíhající proces demokratizace. Politiku Evropské unie by nikdy neměl řídit strach. My, Evropané bychom reformy měli podporovat. Budou vyžadovat čas, budou složité, dojde k problémům, ale ve věci kodaňských kritérií bychom nikdy neměli zakolísat. Nikdy bychom neměli zakolísat v našem závazku ke členství Turecka. Na konci tunelu musí být vidět jasné světlo.
(NL) Paní předsedající, s Tureckem je třeba jednat spravedlivě. To znamená, že i Evropská unie se musí upřímně podívat do zrcadla. Kodaňská kritéria, která všichni dobře znají, jsou tu klíčovou věcí. Musí být splněna. Proces přistoupení je proces otevřený, což jsme rovněž prohlásili, když byla přístupová jednání zahájena. To znamená, že kritéria jsou klíčová, ona rozhodnou o tom, zda Turecko může pokročit k přistoupení. Životně důležitá je samozřejmě demokracie. To znamená, že Evropská unie musí na podporu demokratizace v Turecku vyvinout veškeré úsilí. Je tedy velmi podivné pozorovat, že dochází ke špatnému provádění předvstupního programu, programu předvstupní pomoci. Účetní dvůr Evropské unie zcela jasně prohlásil, že bylo stanoveno příliš mnoho priorit, což znamená, že nejsou žádné priority, a konkrétně poukázal na pomoc určenou pro demokratizaci. Rád bych slyšel, jaký je názor Komise na tuto kritiku Účetního dvora a co udělá, aby zajistila správnou organizaci předvstupní pomoci.
O PKK se zmíním jen pár slovy, protože stále pokračuje ve své teroristické činnosti. Je zjevné, že PKK pokračuje nejen jako teroristická organizace, ale rovněž se svými zločineckými sítěmi, které přesahují hranice Turecka a působí po celé Evropě. PKK je jako mafie, její organizace provádí kriminální činnost, získává finance a podporu. Zapojuje se do všech druhů organizovaného zločinu: daňových úniků, padělání peněz, obchodování s lidmi - a jedním z klíčových zdrojů financí je samozřejmě obchod s drogami. Připadá mi prostě, že bychom se měli soustředit na řešení podobných problémů v našich zemích, a tím pomoci Turecku, namísto toho, abychom ho neustále napadali a kritizovali.
(DE) Paní předsedající, rád bych znovu poukázal na skutečnost, že zákaz kurdské Strany za demokratickou společnost znamená, že v posledních letech turecká vláda zakázala celkem 27 kurdských stran. Od zákazu - o tomto jsme pouze slyšeli - bylo uvězněno více než tisíc osob. Domnívám se, že v zemi, kde běžně dochází k zákazům politických stran, nelze hovořit o demokracii. Zákaz 27 kurdských stran představuje téměř pokus o zápis do Guinnessovy knihy rekordů.
Nejde jenom o menšiny v Turecku - to bych rád na tomto místě také zmínil. V současné době probíhá stávka zaměstnanců v tabákové firmě Tekel, která je velice napjatá a nyní eskaluje. Tisíce pracovníků dnes zahájily hladovku, aby se domohly svých práv. Mají pocit, že je turecká vláda a turecké orgány vážně utlačují. Tento aspekt je třeba zohlednit, protože ochrana práv pracovníků a odborů je nedílnou součástí demokracie. Odbory ale i menšiny v Turecku očekávají jasný, jednoznačný postoj této sněmovny.
O postavení patriarchátu se tu již hovořilo. Pravoslavní křesťané byli diskriminováni a v současnosti jich je v Turecku pravděpodobně pouze kolem 3 000. Naprosto nepochopitelný zákon stanovuje, že pravoslavní kněží, biskupové a patriarchové musí být tureckými občany. Patriarcha je hlavou celosvětové církve, může být proto samozřejmě vybrán z kterékoli členské církve. Podobně musí být zaručena ochrana církevního majetku a majetek, který byl nezákonně odebrán, musí být navrácen. V této sněmovně byl sestaven seznam jmen s písemným vyjádřením, jež podporuje otevření církevního semináře v Halki. Poslední osobou, která apelovala v zájmu otevření semináře, byl prezident Barack Obama.
(NL) Paní předsedající, turecká vláda zahájila demokratickou iniciativu mající za cíl demokratizaci země a zlepšení kulturních práv Kurdů. Šlo o odvážný krok vpřed. Zákaz politických stran však představuje velký krok zpět. Demokratický právní stát musí vždy umožňovat demokratickou diskuzi, ve které mohou svůj názor projevit všichni občané. Zákaz Strany za demokratickou společnost (DTP) nepovede k úspěchu této demokratické iniciativy. Před osmnácti měsíci unikla jen o vlásek stejnému osudu vládní Strana pro spravedlnost a rozvoj (AKP). Očekávám, že Turecko co nejdříve novelizuje svou ústavu, aby byla v souladu s kritérii vypracovanými Benátskou komisí, aby se předešlo zákazům politických stran. Musí se zapojit všechny strany; koneckonců by je mohl potkat stejný osud. Dále musí být zaveden stranický systém, který bude lépe zastupovat obyvatelstvo Turecka. Toho lze dosáhnout dramatickým snížením 10% prahu pro vstup do parlamentu. Je třeba zamezit využívání zákazů politických stran jako karty v politické hře. Turecko na tom bude muset pracovat s evropskou podporou, okamžitě a bez prodlení. Zbývá mi už jen poděkovat panu komisaři Rehnovi za úžasnou spolupráci. Přeju mu hodně úspěchů s novým portfoliem.
Tento vývoj musí pokračovat. Právě proto by mělo být Turecko přivítáno do náručí EU. Až příliš mnoho lidí v Parlamentu a vládách zemí EU se snaží vykroutit ze slibů, jež dali Turecku jako kandidátské zemi. To je nečestné a vytváří to nejistotu nejen v Turecku, ale i v dalších kandidátských zemích. Turecko přirozeně nemůže vstoupit do EU, dokud nesplní všechna kritéria. EU musí stanovit přísná kritéria, ale zároveň musí kandidátskou zemi podporovat, aby je skutečně mohla splnit.
Rád bych se zmínil o další záležitosti spojené s tureckým členstvím. Myslím, že se jí dotkl již kolega poslanec z Dánska. Minulý týden Radio Sweden podalo zprávu o auditu, který odhalil vážné nedostatky ve způsobu, jakým jsou v Turecku využívány fondy EU. Peníze se nedostávají k těm, kdo je potřebují nejvíc. Kritizována byla i chabá následná opatření a skutečnost, že venkovské obyvatelstvo - menšiny jako Kurdové a Asyřané - nedostávají podíl z pomoci EU. Rovněž s ženami se zachází nespravedlivě. Pravidla pro podávání žádostí o finanční prostředky na projekty jsou velmi složitá a lze jim jen stěží rozumět. Kolega poslanec, pan Färm, a já jsme požádali pana Rehna, aby záležitost během posledních dnů svého působení ve funkci komisaře pro rozšíření prozkoumal. Očekáváme rychlou odpověď. Závěrem bych rád poděkoval panu Rehnovi za skvělou práci ve funkci komisaře pro rozšíření a přeju mu hodně štěstí v novém úřadě.
Paní předsedající, demokratické otevírání ohlášené tureckou vládou se zvrhlo v popírání demokracie. Zákaz Strany za demokratickou společnost (DTP) zničil, a tudíž popřel svobodu vyjadřování, shromažďování a účasti na politickém životě kurdských obyvatel již po bůhví kolikáté. Nedostatek demokracie, prominentní role armády a policie, vysoký práh 10 % pro vstup do parlamentu, neprovedené reformy ústavy a zákona o politických stranách, pronásledování a věznění kurdských politiků a ozbrojenců, to vše jsou známky toho, že Ankara očividně nedokáže řešit otázku práv menšin zralým způsobem. Kdykoli Turecko otevře dveře demokratizaci, okamžitě práskne jinými dveřmi. Zajímalo by mne, zda lze ještě hovořit o demokratickém otevírání. Ráda bych, aby pan komisař vyjádřil svůj názor k této věci a sdělil nám, zda je připraven spolupracovat s tureckou vládou na přípravě konkrétního harmonogramu pro provedení klíčových reforem v souladu s evropskými normami.
Paní předsedající, pane Lópezi Garrido, pane komisaři, vaše dnešní prohlášení ve mně vzbudila dojem, že rádi přejdete skutečnost, že nedávné rozhodnutí tureckého ústavního soudu postavit prokurdskou politickou stranu mimo zákon bylo učiněno několik hodin před rozhodnutím Rady ve složení pro obecné záležitosti a rozhodnutí z tohoto zasedání v podstatě dává Turecku zelenou na cestě přímo do Evropy, zatímco se jedná o stát, který porušuje lidská a demokratická práva, nedodržuje mezinárodní právo a odmítá uznat Kyperskou republiku. Nedošli jste snad k závěru, že tato věčná shovívavost nepřivádí Turecko k rozumu, ale naopak mu dodává odvahy? Skutečností je, že turecká ústava vytváří politickou nestabilitu, nezaručuje náboženské a politické svobody a vytváří alibi pro zásahy státu.
Mnohého se v Turecku již dosáhlo - kolegové poslanci o tom zde hovořili - a to si zaslouží naše uznání, ale stále existují oblasti, jimiž bychom se měli velmi pečlivě zabývat. Je tu otázka svobody tisku, která již byla zmíněna, a otázka svobody elektronických médií. OBSE například uvádí, že Turecko blokuje 3 700 internetových stránek. Další důležitou otázkou je možnost žen podílet se na veřejném životě. Turecká ústava nedovoluje ženám v tradičních šátcích vstup na univerzitu, přičemž tyto šátky nosí až 70 % žen. Tento boj mezi sekularismem a demokracií představuje v Turecku skutečnou výzvu.
Zprávy o pokroku Turecka předkládané Evropskému parlamentu jsou výsledkem rovnováhy mezi těmito silami. Nemají nic společného s barbarským vykořisťováním, útlakem a pronásledováním pracujících v Turecku. Dochází k obžalobám a odsouzením odborářů ve zmanipulovaných procesech. Politické vraždy a násilí ze strany orgánů činných v trestním řízení pokračují. Politické strany jsou zakazovány prostě a jednoduše proto, že vyjadřují přání kurdského obyvatelstva. Zvolení představitelé jsou pronásledováni a hromadně zavíráni do vězení. Turecko nadále upírá Kurdům a ostatním menšinám základní práva. Nezákonně okupuje 40 % území Kyperské republiky a maří veškerá řešení tohoto problému. Vyhrožuje Řecku casus belli a vznáší územní nároky.
(PL) Paní předsedající, podporuji členství Turecka v Evropské unii, ale chtěl bych odsoudit prosincové rozhodnutí tureckého ústavního soudu, kterým byla zakázána strana DTP. Rozhodnutí bylo ospravedlněno údajným propojením strany s teroristickou organizací PKK. Vím, že žijeme v době, kdy je bezpečnost nade vše; kvůli tomu by však neměly být porušovány svobody občanů. Jak víme, strana zastupovala zájmy Kurdů v tureckém parlamentu od roku 2007. Přestože s 20 poslanci tak činila symbolickým způsobem, byla v posledních letech významným dokladem procesu řešení kurdské otázky, který v Turecku začal. Přítomnost DTP v parlamentu nepředstavovala žádné nebezpečí, ale byla jednou z podmínek nezbytných pro politickou stabilitu. Nedomnívám se však, že bychom měli mluvit o destabilizaci, protože konflikt s Kurdy je dlouhodobý a v žádné své fázi Tureckem vážně neotřásl. Nedomnívám se, že by k tomu došlo nyní, a nepředpokládám, že taková situace nastane.
(ES) I já bych se ráda zabývala rozporuplnou situací, v níž se dnes nacházíme, když neustále podporujeme proces vedoucí k členství Turecka, protože Turecko v Evropské unii z mnoha důvodů potřebujeme. Dnes jsme se ocitli v rozporuplné situaci proto, že jen před několika týdny vyjadřoval Evropský parlament podporu a uspokojení nad kroky, jež byly učiněny ve vztahu mezi Tureckem a kurdskou menšinou, zatímco nyní jsme náhle překvapeni zákazem hlavní kurdské strany v Turecku, což samozřejmě znovu vyvolává vážné otázky.
Paní předsedající, přes pokrok, který Turecko na cestě ke vstupu do Evropské unie učinilo, je třeba učinit ještě mnoho dalšího, pokud jde o proces demokratizace této země. V usnesení, které Evropský parlament loni schválil, byly vyjádřeny obavy ze situace panující v Turecku v oblasti svobody projevu jakož i politování nad omezeným pokrokem v oblasti svobody vyznání. Parlament tehdy trval a stále trvá na tom, aby turecká vláda ustanovila právní rámec v souladu s Evropskou úmluvou o ochraně lidských práv, který nemuslimským náboženským skupinám a alevitům umožní pracovat bez zbytečných omezení.
Istanbul má sice tradičně osvícené, proevropsky orientované, vzdělané obyvatelstvo, tato skutečnost ani bezpochyby vynikající akce spojené s Istanbulem coby hlavním městem kultury v roce 2010 bohužel neodrážejí situaci v celé zemi. Musíme si proto přiznat skutečnost. Kdokoli, kdo zakazuje politické strany menšin z důvodu, že jsou v rozporu s ústavou, není v souladu s evropskými hodnotami. Toto neustálé osekávání a změny jsou rovněž nesrozumitelné a rozhodně nám nezískají dobré renomé a neudělají dobrý dojem na naše turecké partnery v dialogu.
Turecká republika sice uznává svobodu kultu, ale v oblasti náboženské svobody v posledních letech k velkému pokroku nedošlo. Svoboda bohoslužeb je sice formálně uznána, ale fakticky omezována, například při výběru místa bohoslužeb. Je mi líto, že EU k tomuto problému nepřistupuje důsledně. V poslední hodnotící zprávě, která má sto osmdesát stran, je tento problém zmíněn na dvou. Nikde se v ní nehovoří o silném omezení autonomního řízení náboženských komunit, nejen co se týče administrativní a hospodářské úrovně, ale i úrovně pastorační a duchovní.
O tom jsem však mluvit nechtěl. Jako Evropané se musíme sami sebe zeptat, kam se vlastně chceme vydat. Pokud chceme jako globální hráč šířit nejenom hospodářské - a to bych jako sociální demokrat rád zdůraznil - ale rovněž politické hodnoty, nejen v rámci Evropy, ale i za jejími hranicemi ve světě, pak pro to nakonec budeme Turecko potřebovat. Poskytne nám to rovněž příležitost jednat s Tureckem pevně a jasně, což je přesně to, čeho je zapotřebí. Pouze tak uspějeme v rozpohybování procesu demokratizace, abychom uspěli v našem celkovém záměru.
Za třetí, jasné poselství Turecku. S Tureckem musíme jednat velmi jasně. O to se zasazuje nejen paní Oomen-Ruijtenová, autorka návrhu usnesení, jenž mi připadá jako velmi široký, důkladný, podrobný návrh, který je skvělým základem, na jehož základě lze pracovat, ale i mnoho dalších účastníků dnešní rozpravy: paní Corazzová, paní Ludfordová, paní Kellerová, pan Zahradil a mnozí další se zasazují o to, abychom Turecku vyslali jasné poselství.
Otázky spravedlnosti, otázky rovnosti žen a mužů, otázky mučení a špatného zacházení, svobody vyjadřování, respektování menšin a plurality, ty vše je třeba mít na paměti. Ve všech jsme pozorovali, že lze dosáhnout nepochybného pokroku, a ve všech rovněž pozorujeme nedostatky či dokonce kroky zpět. Zhruba taková je situace. Záleží na tom, jak se na ni díváte. Sklenice může být poloplná nebo poloprázdná. Proto se domnívám, že se ve vztazích mezi Evropskou unií a Tureckem musíme zaměřit na tyto základní prvky.
Domnívám se, že proces sbližování Turecka a Evropské unie je možný, jde o proces proveditelný. Z těchto příčin je otevřený a Turecko má status kandidátské země. Jde o proces nezbytný, který musí přirozeně pokračovat co nejrychleji. Evropský parlament v něm hraje nepostradatelnou roli. Musí mít klíčovou úlohu ve vývoji, analýze, hodnocení a konsolidaci tohoto procesu, který bychom všichni rádi viděli postupovat co nejrychlejším tempem.
První a nejvýznamnější z nich se týká práv občanů a základních svobod. Turecké výsledky v oblasti svobody projevu nejsou v souladu s normami EU. Mnozí autoři a novináři stále čelí žalobám a soudním výrokům kvůli své práci. Je nejvyšší čas, aby Turecko přijalo nezbytné právní reformy, aby tento problém patřil turecké minulosti, nikoli budoucnosti. To je nezbytné pro jakoukoli otevřenou, demokratickou společnost a rovněž je nutné více hovořit o citlivých otázkách, jako je arménská otázka, kurdská otázka či problém Kypru.
Na závěr lze říci, že proces vstupu Turecka do EU může představovat dlouhou a někdy klikatou cestu, ale je nutné nespustit oči ze základního cíle demokratické transformace země. Ta je prvořadým zájmem nejen Turecka, ale i Evropské unie, a lze jí nejlépe dosáhnout tím, že budeme vůči Turecku zároveň spravedliví a pevní, čímž si udržíme svou důvěryhodnost a sílu podmíněnosti při úsilí o vedení reforem zaměřených na základní svobody v Turecku. V tomto obrovském úsilí budu dále spoléhat na vaši silnou podporu. Ta je nezbytná pro konečný úspěch tohoto projektu.
písemně. - (ET) Paní předsedající, zpráva o vývoji v Turecku, vypracovaná Evropskou komisí v roce 2009, označuje provedení ústavní reformy za významnou výzvu při pokračování procesu demokratizace. Zpráva uvádí, že navzdory zřetelné podpoře vlády ze strany veřejnosti a velké parlamentní většině byl dosavadní pokrok v uskutečňování politické a ústavní reformy nedostatečný, protože strany nedokázaly nalézt společnou řeč. Stejně jako v ostatních demokratických státech odráží postoj tureckých politických stran přání jejich voličů. Nesmíme zapomínat, že v demokratické společnosti se strany zodpovídají především svým voličům, a v Turecku musí Evropská unie zaměřit svou pozornost na vývoj mezi obyvatelstvem. Musíme být velmi obezřetní a nezaujímat pouze didaktický postoj při usměrňování procesu demokratizace v Turecku. Úspěšné provedení žádoucích reforem vyžaduje podporu veřejnosti, pro niž je zapotřebí většího obecného povědomí, jakož i vědomí významu reforem a důvodů, proč jsou prováděny. Reformy, které byly provedeny shora, nepovedou k požadovaným výsledkům, pokud bude existovat pocit, že představují nebezpečí pro vnitřní stabilitu Turecka. Tlak na tureckou vládu, aby urychlila reformy, jež nemají podporu veřejnosti, by mohl neúmyslně vést k rozkvětu separatismu či náboženské nevraživosti. Doufám, že Rada a Komise spolu s tureckou vládou vyvinou úsilí směřující k provedení opatření, jež tureckému obyvatelstvu umožní podílet se na procesu demokratizace podstatně více, než tomu bylo doposud, aby se vytvořila úrodná půda pro provádění reforem nezbytných pro vstup do EU na základě kodaňských kritérií.
písemně. - (CS) Přístupová jednání s kandidátskou zemí by měla mít za cíl vstup dané země do EU. V případě Turecka je situace ale mnohem složitější. Přístupová jednání jsou otevřena od 3. října 2005. Kromě samotného přistoupení mají přispět k prosazování demokracie, svobody, dodržování občanských a lidských práv v Turecku. Tohoto cíle je třeba dosahovat spíše než politickými prohlášeními legislativními úpravami v rámci harmonizace s právním řádem Evropské unie, ale především politickou a společenskou praxí vycházející z příkladu členských států. Argumenty proti vstupu na téma "evropské země" a "islámské země" jsou nekorektní a nesprávné. Historická příslušnost Turecka k Evropě je nezpochybnitelná. Dnes je ostatně Turecko členem Rady Evropy a Organizace pro bezpečnost a spolupráci v Evropě. Neexistuje žádné religiózní kritérium pro hodnocení kandidátské země a naopak svoboda vyznání je jednou z hlavních evropských hodnot. Proto jedinými a rozhodujícími stanovisky pro vstup Turecka do EU musí být dodržování zásad právního státu, legislativní potvrzení občanských i menšinových práv a respektování všech členských států EU.
písemně. - (DE) Je dobře, že se Evropský parlament přinejmenším zabývá otázkou demokratizace v Turecku. Komise a Rada mají obecně tendenci situaci přikrášlovat - ať už je jakkoli dramatická. Nazývají to "měkkou silou". Kam jsme se ale s touto měkkou silou dostali? Je poměrně zřejmé, že od zahájení přístupových jednání bylo v Turecku učiněno více kroků zpět než kroků správným směrem. Nyní došlo k zákazu další strany. Pokračuje však rovněž rozsáhlé omezování občanských svobod, útlak náboženských menšin, který dosahuje až k pokusům o jejich vypuzení či zničení pomocí krveprolévání, omezování svobodného přístupu k informacím a svobody tisku, jež se snaží o zničení opozičního tisku a svobodných odborů, a seznam dále pokračuje. "Pacta sunt servanda” - to se v souvislosti s Tureckem neustále zdůrazňuje a právem. Platí to ovšem i pro Turecko! Tím, že zahájilo přístupová jednání, uzavřelo Turecko s EU dohodu, že bude dodržovat kodaňská kritéria. Pokud bude takto dále pokračovat a neplnit je, pak si bude muset položit otázku, zda se skutečně chce stát součástí Evropy. "Měkcí" představitelé v Komisi, předsednictví Rady a Radě by měli konečně začít jednat důsledně namísto neustálého otvírání nových kapitol jednání.
autor. - (DE) Pane předsedající, dámy a pánové, masakr ze dne 23. listopadu loňského roku v provincii Maguindanao na Filipínách byl černým dnem pro lidská práva a barbarský teroristický čin. Padesát sedm lidí bylo zabito, ženy byly znásilněny, mnoho lidí zraněno - to je krvavé poselství. Jako novináře mě zasáhlo zejména to, že mezi zabitými bylo 30 novinářů. Podle renomované Mezinárodní krizové skupiny dosud v žádném známém případě nebylo zavražděno tolik novinářů najednou. Proto je vhodné, aby Evropský parlament vydal jasné prohlášení, což činíme dnes tímto návrhem usnesení.
Pane předsedající, paní komisařko, dámy a pánové, loni v listopadu jsem měl příležitost uvítat v Evropském parlamentu paní Editu Burgosovou, matku Jonase Burgose. Tohoto mladého Filipínce odvlekli ozbrojení muži z velmi rušného nákupního centra v Manile dne 28. dubna 2007. Od toho dne o něm jeho rodina ani jeho milovaní nemají žádné zprávy. Jonas Burgos je jedním ze stovek lidí, kteří na Filipínách zmizeli nebo byli zabiti. Vraždy jsou páchány s naprostou beztrestností a pachatelé jsou velmi zřídka postaveni před soud.
jménem skupiny S&D. - (LT) Pokud bychom se zeptali středoevropského občana, co se děje na Filipínách, pravděpodobně by nedokázal odpovědět a řekl by, že v televizi o tom nic není, takže je tam zřejmě klid. Ovšem každodenní život na Filipínách jsou politické vraždy, války klanů, pohřbívání zaživa, vraždy řetězovou pilou, válečný stav. Nedávno bylo zavražděno 57 lidí, polovina z nich byli novináři. To je největší počet zabitých novinářů najednou na světě. Vyzýváme vládu, aby okamžitě tyto události zastavila, rozpustila soukromé domobrany a konečně skoncovala s beztrestností. Je to obzvláště důležité před nadcházejícími volbami.
(PL) Pane předsedající, prezidentské volby a volby do místních správ jsou na Filipínách naplánovány na 10. května. Nyní je čas udělat vše pro zajištění jejich řádnosti. Předně je nutné stanovit, kdo byl odpovědný za listopadovou vraždu 57 novinářů, členů rodin a spolupracovníků Ismaela Mangudadatua, kandidáta na guvernéra v provincii Mindanao. Místní bezpečnostní služby zatím neukázaly žádné odhodlání pachatele tohoto masakru nalézt. Ve vyšetřování došlo k tolika pochybením, že to téměř opravňuje k použití síly v politice. Filipínská vláda se musí konečně postavit zločincům, kteří využili příležitosti nedávných volebních kampaní k tolika politicky motivovaným únosům a zavraždili již více než 100 kandidátů.
(PL) Pane předsedající, ochrana lidských práv je obchodní značka Evropské unie. Velice lituji, že tato obchodní značka není pro španělské předsednictví důležitá a že zde v tuto chvíli nejsou žádní zástupci Rady. To je velmi znepokojivá a zcela skandální situace. Hovoříme o lidských právech, chceme je bránit, ale není tu nikdo z Rady a žádní zástupci země, která po příštích šest měsíců povede Evropskou unii. To je skutečně naprosto nepřijatelná situace.
Po dohodě s vládou jsme zformovali "Misi právní pomoci EU-Filipíny". To je velmi aktuální akce zaměřená na budování kapacit pro filipínské justiční činitele, včetně policejního a vojenského personálu, s cílem podpořit vyšetřování případů mimosoudních zabití a soudní stíhání lidí vinných z vražd. Zavedeme také monitorovací systém pro rozvoj důvěry. Program EPJUST trvá původně 18 měsíců a je financován z nástroje stability, ale může být prodloužen. Navíc máme pokračující projekty na místní úrovni, které podporují dodržování lidských práv. Mezi ty patří monitorování provádění mezinárodních závazků, opatření na podporu ratifikace Římského statutu Mezinárodního trestního soudu a vzdělávání voličů.
S hlubokým zármutkem vám musím oznámit, že paní Pilar Juarez Boalová, zástupkyně vedoucího Zastoupení Evropské komise na Haiti, tragicky zahynula. Paní Pilar Juarez Boalová až do roku 2002 pracovala v Evropském parlamentu. Stala se obětí tragického zemětřesení, kterým bylo Haiti postiženo dne 12. ledna. Celkový počet obětí tohoto zemětřesení pravděpodobně bude až 200 000 osob. Určitě si vzpomenete, že na posledním zasedání před měsícem jsme minutou ticha uctili památku všech, kdo následkem tohoto zemětřesení zemřeli. Tehdy jsme ještě nevěděli, nebylo to s jistotou známo, že mezi nimi byla i osoba tak úzce spojená s Evropským parlamentem a prací Evropské unie - paní Pilar Juarez Boalová.
Včera se na Ukrajině konalo druhé kolo prezidentských voleb. Na oficiální potvrzení výsledků těchto voleb se ještě čeká, ale chtěl bych blahopřát občanům Ukrajiny, že volby proběhly svobodně a transparentně. Zprávy z Ukrajiny hovoří v tomto smyslu. Zatím nemám k dispozici oficiální sdělení, ale prohlášení našich kolegů poslanců z Evropského parlamentu, kteří byli pozorovateli těchto voleb, uvádějí, že i přes jisté množství stížností a některá nepochybná porušení volebních pravidel, bylo konání všech, kdo se podíleli na průběhu voleb, v naprosté většině případů v souladu s předepsaným postupem a splňovalo normy demokratických voleb. To je pro Ukrajinu velmi významným úspěchem. Vzpomeňme si, že před pěti lety byla situace zcela jiná. Dnes Ukrajině přejeme, aby demokraticky a pokojně zvolený prezident jednal ve prospěch země. Chceme také s Ukrajinou navázat co nejlepší vztahy. Navzdory politické nestabilitě uplynulých let je patrné, že demokracie má na Ukrajině pevné základy.
Chtěl bych při této příležitosti apelovat na všechny politické síly na Ukrajině, aby překonaly své neshody a začaly společně pracovat na sociálních a hospodářských reformách, ale také na reformě soudnictví a ústavy, a aby pokračovaly v evropské agendě. Zopakuji to ještě jednou: Evropská unie si velmi přeje mít s Ukrajinou dobré a přátelské vztahy. To se týká jak budoucí vlády, tak i opozice. Doufáme a očekáváme, že Ukrajina na nich s námi bude spolupracovat. Tento úkol a odpovědnost máme společné. Ve středu se bude konat rozprava o povolební situaci na Ukrajině. Vyslechneme zprávy našich kolegů poslanců. Vedoucím volební pozorovatelské mise Evropského parlamentu byl Paweł Kowal. Kolegové nedělní volby pozorovali přímo na místě. Podělí se s námi o informace o jejich průběhu.
Ve středu se budeme věnovat další důležité rozpravě týkající se zpracovávání a předávání údajů o finančních transakcích do Spojených států pro účely Programu sledování financování terorismu. Této rozpravě budu sám předsedat. Evropský parlament přikládá mimořádný význam zajištění náležité míry ochrany osobních údajů. Byli jsme zvoleni přímo občany a zodpovídáme se jim, ale na druhé straně chápeme důležitost dohody SWIFT. Při tomto důležitém a odpovědném rozhodování by měli všichni poslanci této sněmovny zmíněné priority vzít v úvahu. Hlasování se bude konat ve čtvrtek. Nebudu se jej moci zúčastnit, protože budu přítomen na zasedání Evropské rady v Bruselu.
Zadruhé: Také chceme hovořit s Komisí, ale chceme toto téma probírat s těmi členy Komise, kteří budou za danou problematiku v budoucnosti zodpovídat. Protože nová Komise se dosud neujala úřadu, měli bychom požádat předsedu Komise, aby se této rozpravy zúčastnil sám, nebo aby poslal někoho, kdo bude v nové Komisi zastávat určitý post, například pana Almunia nebo pana Rehna. Bylo by rozumné, aby se této náročné a důležité rozpravy zúčastnil mluvčí, jenž pak v Komisi ponese odpovědnost za stejnou věc.
Mumia Abu-Jamal byl odsouzen k trestu smrti a na výkon tohoto trestu čeká již téměř třicet let. Dodnes nebyly uspokojivě vysvětleny průvodní okolnosti této smrti a důkazy nikdy nebyly řádně prošetřeny. Trest smrti je však každopádně jedním z nejjasnějších případů porušení lidských práv, které známe. Ačkoliv v tomto procesu mohl být trest smrti změněn na doživotní vězení, prokuratura na konci ledna tuto možnost zamítla. Život Mumii Abu-Jamala je nyní dosud nejvíce ohrožen. Chtěli bychom, aby se o této záležitosti hovořilo na plenárním zasedání, abychom se mohli usnést, jakými kroky se pokusíme zajistit odložení trestu smrti, aby Mumia Abu-Jamal dostal možnost ve spravedlivém soudním procesu prokázat svoji nevinu.
Je velmi obtížné říci, která z těchto dvou věcí je naléhavější. Domnívám se, že Madagaskar můžeme zachránit. Pane předsedo, můžete u Spojených států opět intervenovat za provedení odkladu trestu smrti. Nebude to poprvé a bohužel se obávám, že ani naposledy. Za svou skupinu však každopádně odmítám stáhnout usnesení, které jsme připravili ohledně Madagaskaru, na němž rovněž hrozí veškerému obyvatelstvu vážné nebezpečí.
Rád bych upřímně blahopřál nově zvolenému sboru komisařů a předsedovi Barrosivi: všem vám blahopřeji. Je před námi obrovské množství práce a očekávání našich občanů jsou vysoká, je načase jednat a předvést výsledky. Ihned o výsledcích hlasování a o jmenování nové Evropské komise s mandátem do 31. října 2014 budu informovat úřadující předsednictví v Radě a předsedu Evropské rady. Moc Vám děkuji a ještě jednou blahopřeji.
Komise a Evropský parlament budou ve všech těchto záležitostech hrát zásadní roli a my v radě chceme, aby Komise pilně pracovala. Samozřejmě, že má spoustu pravomocí, které, jak zde bylo řečeno, nejsou neomezené, ale má jistě pravomoc učinit to, co učinit potřebuje. Chceme, aby Komise pracovala rychle a uvážlivě, protože to si přeje i evropská veřejnost. Poté, co Evropa prošla obdobím institucionální nejistoty, po nás veřejnost také žádá, abychom se dali do práce a dohnali tak promeškaný čas, a abychom ihned zahájili novou politickou etapu, tuto v Evropě novou situaci, s definitivní platností Evropu 21. století.
V Evropské unii máme Evropský parlament, a to je demokracie. V Evropské unii máme Komisi, kterou volíte vy jako zvolení zástupci evropských občanů, a to je demokracie. Věříme, že nyní, s demokratickým oprávněním, které jste nám projevili, a s demokratickými vládami ve všech našich 27 členských státech, se můžeme hrdě a sebejistě pustit do práce a snažit se naplnit naše odhodlání vytvořit v Evropě správnou demokracii, v Evropě, která ve světě představuje maják svobody.
Evropa se zrodila z mezinárodní krize a poprvé za 60 let čelí nové mezinárodní krizi, která je jiného charakteru, je však bezpochyby vážná a nebezpečná. Překonáváme ji, ačkoli stále ještě nejsme mimo nebezpečí. Euro sehrálo svou roli jako měnový štít; nikdy nenalezneme dostatek slov, abychom vyjádřili svou vděčnost: automatické stabilizátory, známé mechanismy solidarity, které jsou tak ... Velkou mírou jste z nich těžili, mí přátelé!
Pane předsedo, dámy a pánové, skupina Pokrokové aliance socialistů a demokratů v Evropském parlamentu neučinila své rozhodnutí snadno. Před pěti měsíci jsme v této sněmovně hlasovali o předsedovi Komise, a přestože tenkrát nedostal naši podporu, získal většinu hlasů. Na základě této většiny, která se bohužel opírala o lidi, kteří ve skutečnosti nepodporují Lisabonskou smlouvu, nám představil sbor komisařů a dnes máme tento sbor ohodnotit.
Pro nás je rovněž nezbytné, abychom tuto Komisi ohodnotili. Otevírají se nám dvě možnosti: můžeme tuto sněmovnu rozdělit na dvě křídla, pravicové a levicové. Tato dvě křídla mají protichůdné ideologie a musí podle toho hlasovat. To je jedna možnost. Nicméně Evropa tímto způsobem nefunguje. Nemáme v tomto Parlamentu většinu. Skupina Evropské lidové strany (Křesťanských demokratů) nemá v Parlamentu většinu, stejně jako ji nemá skupina Aliance liberálů a demokratů pro Evropu. Evropa není celek, ve kterém jakákoli politická síla sama může vytvořit většinu a prohlásit, že Evropa bude nyní řízena určitým způsobem. Evropa je neustálý kompromis. Proto je někdy těžkopádná a složitá pro pochopení. Nicméně je lepší neustálý kompromis, který vede k dosahování úspěchů a větší sociální spravedlnosti, než ideologická bitva, která by neměla jednoznačného vítěze a nevedla by k žádným hmatatelným výsledkům.
Je proto pro nás velmi obtížné zvážit přínosy. Všichni jsme samozřejmě součástí politického zápolení. Já také vedu diskuse o různých zásadách s poslankyněmi a poslanci z jiných politických skupin, Evropa však potřebuje hmatatelné výsledky. Proto jsme si položili otázku, co my jako sociální demokraté - jako socialisté a demokraté - můžeme požadovat a přijmout. Stanovili jsme si kritéria. Jedním kritériem bylo, aby politická síla, která je druhou nejsilnější silou v Evropě, byla v Komisi zastoupena ve větší míře. Požádali jsme proto o pozici vysokého představitele pro zahraniční věci a bezpečnostní politiku a uspěli jsme.
Zajímalo nás, zda bychom mohli do právního rámce Evropské unie zavést vyhodnocení sociálního dopadu jako regulatorní mechanismus. Chtěli jsme vědět, zda opatření, jako byla v minulosti směrnice o službách, by ještě vůbec mohla fungovat. Ne, chtěli jsme mít mechanismus, který by prověřoval opatření, kterými se tato Komise zabývá, co se týká jejich dopadu na systém sociálního zabezpečení členských států před jejich uskutečněním. K tomu došlo. Chtěli jsme - a pro mě je to kvantový skok v evropské politice - aby se do jednoho roku legislativní usnesení tohoto parlamentu stala součástí vlastních legislativních iniciativ Komise. Je to obrovský krok kupředu, jelikož to znamená, že právo Parlamentu na iniciativu, které bohužel neexistuje, bude zajištěno nepřímými prostředky. Vnímáme to jako výrazný pokrok.
Jako druhá nejsilnější síla v tomto parlamentu a také jako skupina, bez níž by nebylo možné vytvořit kvalifikovanou většinu v této sněmovně, jsme hlavně chtěli být zastoupeni v Komisi. Tři ze sedmi místopředsedů jsou sociální demokraté. V tomto ohledu jste nám velmi vyšli vstříc. V uplynulých týdnech a měsících jsme vyjádřili řadu znepokojení, která jsme zahrnuli do naší debaty dnes dopoledne. Když jsme tyto obavy zvážili a porovnali je s učiněným pokrokem, rozhodli jsme se poskytnout vám svou podporu na následujících pět let. Když říkám "vám", mám na mysli sbor komisařů. Můžete s naší podporou počítat, pokud budete brát vážně, co vám říkám: buď bude Evropa sociální Evropou, nebo neuspěje. Je naší společnou odpovědností, abychom zajistili, že se Evropa stane sociálnější. Skupina S&D tuto Komisi podpoří.
Základním předpokladem tohoto nového silnějšího přístupu je uznání skutečnosti, že v multipolárním světě zítřka nemůže Evropa hrát významnou úlohu, aniž by byla efektivnější a a aniž by v nejbližší budoucnosti dále neprohlubovala svou vlastní integraci. Očekáváme, že tento předpoklad přijmete a vystoupíte s jasnými, pevnými a ambiciózními návrhy a reformami ve všech těchto oblastech. Očekáváme, že pro dosažení těchto cílů Komise využije práva na iniciativu v celém jeho rozsahu. Jasně hovořím o Komisi jako celku pracujícím jako jeden sbor, jako soudržný politický orgán posunující evropskou integraci vpřed. Silná Komise může být prospěšná, ale silná Komise v tomto ohledu je nezbytná.
Lisabonská smlouva nabízí nové nástroje a rozšiřuje naši akceschopnost. Paní vysoká představitelko Ashtonová, žádáme vás, abyste tyto nové nástroje využívala. Od vysokého představitele očekáváme více, než co jsme dosud viděli. Vaše role to vyžaduje a stejně tak to vyžaduje Evropská unie. Využijte příležitostí. Lekce, kterou nám udělily událostí na Haiti, je toho příkladem. Předložte neprodleně Radě zprávu o ustanovení evropské jednotky civilní ochrany. Závěrem, má skupina podpoří tuto Komisi, ve které jsou silně zastoupeni liberálové, a jsme připraveni zavázat se, že spolu s vámi posuneme tuto záležitost vpřed.
Pane Barroso, nehrajte s námi tu hru a neříkejte, že ti, kdo nebudou hlasovat pro Komisi, jsou proti Evropě. Ne s námi, evropskými zelenými. Tuto hru můžete hrát s někým jiným, ne však s námi, evropskými zelenými. Navrhujeme, že s vámi budeme bezpodmínečně spolupracovat, pokud budete chtít dosáhnout pokroku v oblasti evropského daňového systému. Pokud chcete, aby Evropa měla své vlastní zdroje, podpoříme vás proti členským státům, které hájí svou hospodářskou suverenitu. Budu je jmenovat: ať se jedná o Německo či Francii, my vás podpoříme.
Pokud chcete být strážci smluv - dnes, například, v Radě probíhají jednání o návratu uprchlíků do Libye a my žádáme Radu, aby nám sdělila, o jaký právní základ se tato jednání opírají. Bude se Parlament podílet na obvyklé legislativní proceduře? Rada nám říká: "Sdělíme vám to na konci jednání." To je nemožné; je odpovědností Komise, aby zasáhla a zajistila, aby evropské orgány byly informovány o právních základech těchto jednání.
Můžu vám poskytnout celou řadu příkladů. Pokud chcete dosáhnout pokroku v otázce změn klimatu, pokud chcete, aby Evropa došla dále než k tzv. třikrát dvacet, pokud se chcete dostat blíže ke 30 %, budete mít podporu celé skupiny Zelených/Evropské svobodné aliance. Pokud se chcete posunout dále v oblasti finanční regulace po finanční krizi, budete mít naši plnou podporu. Pokud vy a vaše Komise chcete dosáhnout pokroku, co se týká ochrany Evropy, budete mít naši podporu. Pokud chcete řešit kyperskou otázku, budete mít naši podporu. A závěrem, pokud chcete spatřit konec této šílené situace, ve které země, jako je Řecko, jak jsem již dříve uvedl, vynakládá 4,3 % svého HDP na obranu, budete mít naši podporu. Budete ji bezpodmínečně mít!
V panu Barrosovi máme toho pravého vůdce, který povede Komisi kupředu. Ve svých politických zásadách nastínil ambiciózní agendu zaměřenou na důležité otázky, agendu, kterou obecně podporujeme. Každý členský stát měl jeho snahy podpořit a nominovat co možná nejsilnějšího kandidáta na post komisaře. V některých případech byl velmi zklamán. Musí samozřejmě podpořit každého člena svého týmu - od leadera v jeho pozici bychom nic jiného neočekávali - a při sestavování svého týmu, ačkoli máme pochybnosti ohledně některých portfolií, pravděpodobně učinil maximum možného s tím, co měl.
Nicméně řada kandidátů je pro nás zklamáním, co se týká jejich odborných znalostí. V tomto směru se všechny naše otázky primárně týkaly politických projektů. Jakým směrem by se měl ubírat proces evropské integrace? Jaká opatření jsou pro kandidáta na pozici člena Komise nejdůležitější? Spousta odpovědí na tyto otázky byla příliš vágní a dostalo se nám odpovědí, které, politicky řečeno, nepodporujeme. Navzdory požadavkům na sociálnější Evropu neustále obhajovali cestu směřující k deregulaci, privatizaci nebo konceptu flexikurity. Flexibilita pracovních sil byla hlavní prioritou, sociální zabezpečení bylo tou poslední.
jménem skupiny EFD. - Pane předsedo, příští generace budou vyprávět dětem příběh. Budou jim vyprávět, že kdysi dávno byla Evropa rozdělená, byla zde velká zeď, která vedla jejím středem, a lidé na východě byli velmi chudí a neměli demokracii a žili ve zlém systému, kterému se říkalo komunismus, který zabíjel miliony svých vlastních lidí. Ale naštěstí zeď byla zbourána a vše skončilo 27 národy, které žily v demokracii, a 500 milionů lidí žilo v míru...
Politici u moci se stali velmi chamtivými, chtěli peníze pro sebe a chtěli mít moc. Uchýlili se proto ke lžím a podvodům, zinscenovali nejokázalejší byrokratický státní převrat, jaký svět kdy zažil. Nepotřebovali však k tomu žádné náboje. Byli mnohem chytřejší, byli to mnohem větší intrikáni. Uvedli do praxe novou smlouvu - říkalo se jí Lisabonská smlouva. Pak dali 27 lidem zcela neomezenou moc. A to měli to být lidé, kteří vytvořili všechny zákony. Měli již samozřejmě vlajku, měli již hymnu, ale chystali se vytvořit nový stát. Ignorovali však lidi. A tak výsledkem jejich práce bylo, ať již vědomě či nevědomě, že znovu vytvořili velmi krutý systém, který lidé ve východní Evropě již zažili. Ale neuvěřitelnou věcí bylo, že spousta představitelů tohoto nového systému již dříve pracovala pro tentýž předchozí krutý systém. Samozřejmě že plán byl špatný a jejich vymyšlený měnový systém zkolaboval. Ale představitelé nového systému stále nenaslouchali lidem. Ne, oni život stále ztěžovali: desítky milionů lidí uvrhli do chudoby, neumožňovali lidem promluvit a nakonec se tito lidé museli uchýlit k násilí, aby se mohli vrátit ke svým národním státům a demokraciím.
(DE) Pane předsedo, poté, co jste si vyslechl tuto pohádku, bych se rád vrátil do reality. Mému synovi je sedmnáct let a velmi intenzivně se věnuje studiu angličtiny, protože ví, že angličtina je pracovní jazyk, a doufá, že mu to pomůže při hledání vhodného pracovního místa. Je nadšeným Evropanem, ale není spokojený s evropskou politikou - a má k tomu dobrý důvod. Německý časopis Der Spiegel již píše o rozšířeném opovrhování politikou - a je k tomu dobrý důvod. Miliony mladých Evropanů však chtějí fungující, kompetentní a odvážnou demokracii 21. století. Avšak co nám zde Komise dnes nabízí? Jsou toto ti kompetentní lidé - a ti nejlepší - které potřebujeme?
My, co sedíme zde v zadních řadách, zastupujeme skupinu nezávislých občanů, kteří sehráli zásadní úlohu při zajištění, aby pravicoví radikálové nevytvořili v této sněmovně opět skupinu. Jsme zapálení pro Evropu, ale právě proto jsme krajně nespokojeni s lidmi, které jste nám představili, a s kvalitou těchto lidí. Zaměstnali bychom zde asistenta, který by se stal terčem výsměchu jako se jím stal německý politik a komisař Günter Oettinger na YouTube v "Oettinger talking English"? Pravděpodobně ne. Co se týče kompetence, chtěli bychom jednat s rakouským komisařem, který se ve svém oboru vůbec neprosadil?
Pane Barroso, zde v Parlamentu je hodně zkušených poslanců, které by Vám mohli sloužit jako ozdoba. Jednou z nich je švédská poslankyně, to je pravda. Proč však nechcete pana Karase? Proč jste si odsud nevzal nikoho z Německa, místo těch, které jste si vybral? Protože nemůžete. Protože, navzdory Lisabonské smlouvě, jsme stále limitováni, protože stále nejsme tak nezávislí, abychom se mohli samostatně rozhodovat - nemůžete tak činit ani vy, ani my jako Parlament.
Chtěl bych říci panu Schulzovi, že se mýlí, a dávám k dispozici jemu i celému výboru Evropského parlamentu, který se zabývá parlamentní imunitou, jasné rozhodnutí francouzského Nejvyššího soudu (Cour de cassation), který zamítl všechna nařčení vynesená proti mně a vydal speciální rozsudek, prohlašující, že jsem byl stíhán na základě výroku, který byl uměle slepený z částí výpovědí, a že i když ho takto vytvořili mí političtí protivníci, neovlivňoval tento výrok ustanovení zákona. Jedná se o mimořádně vzácné rozhodnutí, neboť soud neprojednal případ u nižšího soudu a sám o něm rozhodl. K takovému řešení přistupuje francouzský Nejvyšší soud velmi zřídka. V naší právní historii došlo k rozhodnutí bez projednání případu u nižšího soudu a vynesení rozsudku u Nejvyššího soudu od dob Dreyfusovy aféry poprvé. Pan Gollnisch je tedy stejně nevinný, jako byl pan Dreyfus.
Je pravda, že plánovaný časový rámec pro její uzavření - lhůta jednoho roku - byl nyní překročen. Je však také pravda, že jsou s tím spojeny potíže a k příkladům toho se řadí bývalí vězni v Jemenu, kteří se tam nemohou okamžitě vrátit. Konstatujeme také, že je tato otázka ve Spojených státech velmi kontroverzní, i když vítáme skutečnost, že prezident Obama vytrvává ve svém úmyslu Guantánamo uzavřít navzdory silné opozici, s níž se potýká v Kongresu, a to nejen v řadách republikánů, ale také demokratů.
Proto jsme vždy byli jednoznační ve svém postoji ke stykům se Spojenými státy stejně jako nedávno při návštěvě zvláštního vyslance Spojených států pro tuto otázku, Daniela Frieda, v Bruselu, který měl dříve v kompetenci vztahy mezi Spojenými státy a Evropskou unií a je nyní odpovědný za vedení uzavření Guantánama. Při jeho návštěvě Bruselu a v souvislosti s dialogem týkajícím se lidských práv, který Evropská unie se Spojenými státy pravidelně pořádá, byla vyslovena obava Evropské unie ohledně využívání takzvaných vojenských komisí a prodlouženého zadržování bez soudů a přirozeně jsme vyjádřili svůj odpor k trestu smrti. Jedná se o velmi jasné, pevné postoje, jež Evropská unie ve svých vztazích se Spojenými státy zaujala, zaujímá a bude zaujímat i nadále.
Domnívám se, že Evropská unie splnila svou dohodu se Spojenými státy, dohodu, která byla stanovena ve společném prohlášení, o němž jsem hovořila dříve. Existují členské státy, které již souhlasily s tím, že přijmou lidi, již byli nebo jsou vězni v Guantánamu, a nyní v evropských zemích, jež vyčíslily počet vězňů, společně se Švýcarskem jakožto partnerem Evropské unie v schengenském prostoru, jich zvládneme přibližně šestnáct.
V každém případě jste si jistě také vědomi toho, že rozhodnutí přijmout či nepřijmout vězně z Guantánama samozřejmě závisí na členských státech. Mechanismem, který ujednali ministrové vnitra Evropské unie, bylo naplnění tohoto přání pomoci Spojeným státům. Vždy jsme říkali, že chceme, aby se věznice na Guantánamu uzavřela, protože je jednoznačně v rozporu s těmi nejzákladnějšími lidskými právy. Evropská unie k tomu proto musí přispět ze všech sil a v souladu s rozhodnutími - ještě jednou opakuji - přijatými každým členským státem jednotlivě a nezávisle ohledně možnosti tyto vězně přijmout. Lze uvést, že při nástupu prezidenta Obamy k moci v zadržovacím středisku bylo 242 vězňů a 44 z nich věznici opustilo.
člen Komise. - Paní předsedající, Evropská unie, včetně Evropské komise, soustavně požaduje uzavření zadržovacího zařízení v zátoce Guantánamo. Jak již uvedl pan ministr, Evropská unie zavedla dvoutřetinový rámec na podporu uzavření Guantánama, nejprve prostřednictvím závěru Rady pro spravedlnost a vnitřní věci ze dne 4. června 2009 a připojeného mechanismu výměny informací a zadruhé prostřednictvím Společného prohlášení Evropské unie a jejích členských států a Spojených států amerických o uzavření zadržovacího zařízení v zátoce Guantánamo a budoucí spolupráci v boji proti terorismu ze dne 15. června 2009.
V souvislosti s výše uvedeným prohlášením o uzavření Guantánama předseda Rady dne 16. června 2009 napsal spolupředsedovi pracovní skupiny pro vězeňskou politiku USA. Evropská unie v tomto dopise předložila neoficiální dokument se zásadami mezinárodního práva týkajícího se boje proti terorismu. Obsahuje jednoznačná prohlášení související s náležitým procesem záruk, jako je přístup k soudu ke zpochybnění zatýkání, zadržování a převozu, ale také se zákazem mučení. Rozebíraly se podrobně v rámci dialogu o boji proti terorismu a mezinárodním právu.
Komise tyto záruky považuje za důležité pro tento dialog, protože přispívají k lepšímu chápání toho, jak by se v rámci boje proti terorismu měl dodržovat právní stát a mezinárodní právo včetně mezinárodních právních předpisů spojených s lidskými právy, mezinárodních předpisů spojených s uprchlíky a mezinárodního humanitárního práva. Jak již bylo zmíněno, Evropská unie je proti trestu smrti a zasahuje do jednotlivých případů s třetími zeměmi, včetně Spojených států, k zamezení jeho vykonávání. Komise zváží příslušné kroky pro případ, že se trest smrti uvalí na nějakého bývalého vězně z Guantánama souzeného soudem USA nebo vojenskou komisí. Evropská komise oceňuje kroky, které doposud prezident Obama podnikl k uzavření Guantánama, a doufá, že v tomto ohledu v budoucnu uvidí další pokrok.
Jak také uvedl zástupce úřadujícího předsednictví Rady, osobní zástupce prezidenta Obamy navštívil Evropskou unii, setkal se s naším předsedou a několika zástupci členských států a požádal nás o spolupráci, která se musí poskytnout na základě řady předpokladů, o nichž se pan komisař zmínil. Jedním z nich je, že se jedná o problém, jehož původcem je předchozí vláda Spojených států, a že Evropská unie musí spolupracovat, avšak na základě určitých požadavků, zejména bezpečnosti našich členských států.
V tomto ohledu bych chtěl připomenout rozhodnutí některých členských států včetně toho, který v současné době předsedá Radě, mé země. Rád bych se zeptal představitele španělského předsednictví, zda uvažuje o přijetí nějakých dalších opatření ve snaze harmonizovat reakci členských států na problémy, které vyvstaly především v Jemenu, nebo zda má v úmyslu toto rozhodnutí nechat na jednotlivé a svrchované podmínky každého členského státu, jak o tom rozhodli ministři pro spravedlnost a vnitřní věci.
Poslední otázka, paní předsedající: Je skutečně pravda, že zbývajících 100 z přibližně 190 vězňů bylo posláno do své země původu nebo do třetích zemí a že 40 jich spadá do jurisdikce soudů Spojených států. Zbývá jich však ještě 50, kteří nebudou propuštěni, protože neexistují dostatečné důkazy, aby mohli být umístěni do vazby, ale riziko, jež ve skutečnosti představují, vládu Spojených států přimělo k tomu, že rozhodla v neprospěch jejich propuštění. Chtěl bych se Komise a Rady zeptat, co si myslí o situaci těchto 50 lidí, kteří nebudou podléhat jurisdikci soudů Spojených států.
Je šokující, že velké země, které byly v souvislosti s mimořádným vydáváním osob v tajných věznicích a na Guantánamu, jako například Německo, Spojené království, Itálie, Polsko a Rumunsko, spolupachateli G. Bushe, by se měly vyhnout odpovědnosti tím, že ignorují výzvy Obamovy vlády. Jedná se o téma společné zahraniční a bezpečnostní politiky, jímž by se měli zabývat ministři zahraničních věcí Evropské unie s ohledem na článek 24 Lisabonské smlouvy, a to musí být založeno na vzájemné politické solidaritě členských států.
Muž z mého volebního obvodu Shaker Aamer, legální obyvatel Spojeného království, jehož rodina, tedy britská manželka a čtyři britské ženy, žijí v londýnském Battersea, je stále izolován v právním vakuu na Guantánamu. Zdá se, že je obětí přetahování, kdy se vláda USA a Spojeného království možná tajně domlouvají, že ho vypakují do jeho vlasti, Saudské Arábie. Je přímým svědkem vlastního mučení i mučení jiných ze strany tajných agentů USA, ale také Spojeného království. To by bylo velmi příhodné k tomu, aby se mu zabránilo v jeho výpovědi u soudu ve Spojeném království.
Paní předsedající, v souvislosti s prohlášením vážené kolegyně poslankyně, která hovořila přede mnou, bych chtěl poukázat na to, že ve skutečnosti nemáme žádné solidní důkazy a konkrétní fakta týkající se zadržovacích středisek a věznic CIA v některých evropských zemích, alespoň ne v Polsku. Opět, v průběhu posledních pěti let, v Evropském parlamentu hovoříme o Guantánamu. Chtěl bych poukázat na to, že jsme o tom hovořili v průběhu působení Baraka Obamy ve funkci prezidenta, a tak se zdá, že tento problém nemůžeme přisuzovat výhradně strašné a zlé vládě George Bushe mladšího. Ukazuje se, že se jedná o něco složitějšího. Říkám to, protože představitel Rady a španělské předsednictví uvedlo, že Američané ve skutečnosti stále neučinili, co slíbili.
Ve skutečnosti se jedná o problém transatlantické spolupráce. Bylo zde zadrženo téměř 800 lidí z více než čtyřiceti zemí za porušení Ženevské úmluvy - bez trestu, bez právníka a bez soudu. Existuje řada zvěstí o vraždě a tom nejstrašnějším zneužívání a ponižování zadržených. Skutečnost, že většina členských států Evropské unie se bojí potvrdit svou vůli přijímat jakožto třetí země zadržené ze zátoky Guantánamo, je dle mého názoru ostudná a velmi trestuhodná a vyzývám Komisi, aby tuto otázku okamžitě znovu předložila Radě včetně otázky odhalení úlohy, jakou evropské země mají v nezákonném zadržování osob v tomto zařízení.
za skupinu EFD. - Paní předsedající, pocházím z West Midlands, domova tak zvaného Tiptonského Tálibánu, jehož členové byli zadržování na Guantánamu. Jakožto poslanec EP za Stranu nezávislosti Spojeného království musím souhlasit s tím, že zadržení a deportace lidí z jedné země, kteří mají být souzeni v jiné zemi a potýkat se s uvězněním v zahraničí, bez soudního dozoru je nezvyklý postup. Je to potupení svobody, demokracie, odpovědnosti a přirozených lidských práv.
(DE) Paní předsedající, uzavření Guantánama je rozhodně známkou toho, že USA musí přiznat, že porušují lidská práva mimo jiné za účelem boje proti terorismu a chtějí tomu učinit přítrž. Proto tento krok vítám. Slovensko, Itálie a další členské státy vyjádřily vůli přijmout zadržené. Dle mého názoru se o tom musí diskutovat na evropské úrovni, protože někdejší vězni by mohli v důsledku Schengenské dohody skončit v jakémkoli členském státě. V zásadě však musíme objasnit tři body.
Prezident Obama měl naprostou pravdu, když prohlásil, že je nezbytné Guantánamo uzavřít, aby Spojené státy americké znovu nabyly morální autoritu, kterou ztratily kvůli používání mimosoudních nástrojů v rámci boje proti terorismu. Prezident Obama první den v Bílém domě učinil rozhodnutí pozastavit řízení u vojenských soudů a oznámit uzavření základny na Guantánamu. Neměl snadný úkol, zejména s ohledem na nedostatečnou spolupráci amerického Kongresu.
V tomto Evropském parlamentu jsme se vždy rozcházeli v otázce transatlantické strategie, ale panovala zde široká všeobecná shoda ohledně tématu ostudných věznic. V Radě, kterou ostře rozděluje téma války v Iráku, mohli všichni ministři zahraničních věcí jednomyslně požadovat uzavření Guantánama. Jak už řekl pan Salafranca Sánchez-Neyra, několik členských států souhlasilo s tím, že na svém území přijmou bývalé vězně: Francie, Portugalsko, Irsko, Belgie, Spojené království, Itálie a Maďarsko. Rozhodnutí, zda vězně z Guantánama přijímat či nikoli, je výhradním rozhodnutím každého členského státu, ale mělo by být přijato na základě evropské spolupráce. V Evropě bez hranic, kde je svoboda pohybu, je třeba, aby členské státy sdílely informace.
(SL) Nejprve bych rád poděkoval zástupcům Rady a Komise za jejich iniciativní postoj ke Guantánamu. Guantánamo je odchylkou a ostudou již od prvního dne, ode dne, kdy toto vězení bylo otevřeno. Její otevření by možná mohlo být snadněji pochopeno v návaznosti na šokující útoky 11. zářím ale od té doby uběhlo několik let. Skandál na Guantánamu však pokračuje a my všichni, kteří věříme v hodnoty západní civilizace, jako je dodržování lidských práv a právní stát, se za něj ve skutečnosti stále stydíme.
Každý ale ví, že uzavření Guantánama nezarazí otázky spojené s lidskými právy a bojem proti terorismu, ať už ve Spojených státech, nebo Evropě. Ve Spojených státech, jak jste uvedli, zákon proti terorismu doposud povoluje neomezenou vyšetřovací vazbu a soudní procesy na vojenských soudech. V Evropě tedy vězni z Guantánama jen tak nespadli z nebe. Skutečně věřím tomu, že zde došlo k selhání, které vrhlo světlo na toto téma.
(FR) Paní předsedající, zaprvé jsme se ve velmi nedávné době dozvěděli o tom, že zadržovací středisko na Guantánamu nebude uzavřeno v roce 2010, jak se plánovalo, ale v roce 2013 - jinými slovy na konci funkčního období prezidenta Obamy. Uzavření sice trvá déle, než se plánovalo, ale můžeme být pořád rádi, že probíhá, protože se stejně tak mohlo zastavit. Je to reakce na přání, které vyjádřila Evropa. Na jednu stranu skutečně nemůžeme Spojené státy kritizovat za ta léta spojená se střediskem na Guantánamu a na druhou neprojevovat mnoho vůle nebo přání, abychom jim pomohli tento problém vyřešit.
Před krátkou dobou jsem se setkala s ministrem spravedlnosti Spojených států Erikem Holderem, který mi vysvětlil rozsah tohoto úkolu, ale také mi dal na vědomí přání a vůli Spojených států využívat podpory evropských členských států. Tato podpora by zahrnovala to, že bychom jim pomohli toto zadržovací středisko uzavřít tak, že bychom některé ze zadržených ubytovali v Evropě. Musíme tedy Spojeným státům pomoci v rámci koordinovaného úsilí, aby obrátily list s institucí, proti níž se Evropané staví už mnoho let.
(SK) Proč má Evropská unie snášet důsledky americké politiky? Je jednodušší alibisticky říci, aby se Amerika a její prezident, který plní svůj předvolební slib, v němž ho, mimochodem, mnozí přední politici veřejně podpořili, s tímto velkým a opovrhovaným problémem vypořádal sám. Evropská unie s tím má však mnoho společného. Teroristé přece ohrožovali a zabíjeli i v Evropské unii a nadále ohrožují celý svět, jehož je Evropská unie nedílnou součástí. Zapomněli jsme už na londýnské metro, na Německo, Holandsko, Španělsko a na desítky zmařených teroristických pokusů? Proto jsme v tom s Amerikou spolu. Týká se to nás všech.
Všeobecně se přijímá, že Guantánamo bylo chybou Spojených států amerických v jejich snaze bojovat proti terorismu. Musíme však zajistit, že se podobné chyby v budoucnu nebudou opakovat, zejména v Evropě. Ve zprávě, která má být brzy předložena Radě OSN pro lidská práva, v březnu 2010, se však bohužel uvádějí závažná podezření v souvislosti s praxí tajného zadržování podezřelých v členských státech Evropské unie jako Velká Británie, Rumunsko a Polsko.
(PL) Paní předsedající, chtěl bych začít tím, co zde uvedl předchozí řečník. Protože vy jste, pane Papanikolaoe, řekl nejkategoričtěji, že v Evropě, včetně Polska a Rumunska, existují nezákonné věznice. Hovořím jako Polák a chci jednoznačně prohlásit, že neexistují žádné solidní důkazy, že by v Polsku takové věznice existovaly. To je moje první poznámka. Nyní moje druhá poznámka: Domnívám se, že mezi námi, v této sněmovně, není žádný spor ohledně toho, proč by Guantánamo mělo přestat existovat. Je však velmi snadné pochopit, že uzavření Guantánama bude velmi složitý proces a že nám s tím nikdo nechce pomoci. Musíme si položit otázku, co s tím můžeme udělat. Chtěl bych se tedy zeptat na následující: Byly provedeny nějaké změny, co se týče postupů používaných k umisťování a vyslýchání vězňů? Bylo zde totiž uplatněno mnoho metod od ponořování hlavy vězně do vody až po odpírání spánku po několik nocí. Jsme si jisti, že se tam tyto nelidské postupy již neuplatňují?
(HU) Jsem ráda, že mí kolegové poslanci jsou tak pobouření příliš drsným porušováním lidských práv, k němuž dochází na Guantánamu ve jménu boje proti terorismu. Toto rozhořčení mohu brát vážně, ale pouze pokud konečně přijmete v reakci na mnoho mých prohlášení v tomto smyslu závazek prošetřit záležitost spojenou s Guantánamem, která existuje přímo zde v EU, v Maďarsku. Opakuji po bůhví kolikáté, že v Maďarsku je dvanáct osob, jež patří k politické opozici, které jsou téměř rok ve vyšetřovací vazbě obžalované z terorismu, jsou zde zadržovány za stejných podmínek a jejich trestní procesní práva jsou porušována stejně jako v případě vězňů v Guantánamu. Chtěla bych požádat kolegy poslance, aby zdvihnutím ruky ukázali, kdo z nich chce tento případ brát vážně a podílet se na důkladném prošetření. Čekám, až paní předsedající a kolegové poslanci zdvihnou ruku.
Prvním tématem je Jemen. Co se týče Jemenu, nemám žádné důkazy, že by bylo přijato nebo má být přijato zvláštní rozhodnutí, jež by spojilo Jemen s vězni, kteří odsud pocházejí a jsou na Guantánamu. Situace v Jemenu byla předmětem závěrů v Unii historicky prvního zasedání Rady pro zahraniční věci. Odehrálo se pouze jedno mimořádné zasedání Rady pro zahraniční věci, dne 25. ledna, a jeho závěrem bylo vyzvat Jemen, aby provedl program zásadních politických reforem, avšak nepadla ani zmínka o otázce Guantánama. Tyto závěry samozřejmě podporujeme a podporujeme také konferenci, která se konala dne 27. ledna v Londýně.
Domnívám se, že panuje všeobecná shoda ohledně toho, že věznice na Guantánamu představuje řadu závažných porušení lidských práv a právních odchylek, které nelze tolerovat, které si nepřejeme opakovat a které Evropská unie důrazně kritizuje. Právě z tohoto důvodu chceme spolupracovat s prezidentem Spojených států, který se rozhodl, že chce Guantánamu učinit přítrž a věznici uzavřít. A nejen to, rozhodl se také, že se učiní přezkum vězeňské politiky Spojených států.
Proto existuje solidní základ poznámek pana Vajgla ohledně skutečné potřeby tuto věznici uzavřít kvůli rozsáhlému porušování lidských práv a jiných připomínek, které byly vzneseny. Kromě toho si v každém případě myslím, že skutečnost, že k porušování lidských práv dochází v jiných zemích světa nebo Evropy, neznamená, že by se tato situace neměla kritizovat nebo že bychom neměli pracovat na tom, abychom zajistili, že k tomu nedojde znovu. Říkám to v souvislosti s projevem pana Nattrasse, protože jsem si samozřejmě jist, že souhlasí s tím, že v Evropě nic podobného věznici na Guantánamu neexistuje.
Evropská unie a Spojené státy na této otázce pracovaly velmi důkladně. Zmínil jsem se o prohlášení ze dne 15. června minulého roku, v němž se Spojené státy a Evropská unie zavázaly jednat ve prospěch konsolidace lidských práv a boje proti terorismu. To se týká porušování lidských práv ve věznici na Guantánamu, ale také potřeby vést boj proti terorismu s absolutním dodržováním svobod, základních práv a zákonnosti. Je důležité, abychom jednali v souladu s touto skutečností. Proto zcela souhlasím s tím, co řekl pan Coelho o významu toho, aby k tomu Evropská unie přispěla.
Nehovoříme ale jen o rozhodnutí Spojených států Guantánamo uzavřít, se všemi problémy, které jsou s tím spojeny, o čemž jsem hovořil ve svém prvním příspěvku. Musí se také uznat, že prezident Obama skutečně končí s minulostí. To znamená, že obrací list, nejen v otázce Guantánama, ale také všech postupů, jež jsou s tím spojeny. Myslím si, že je to naprosto očividné, podíváme-li se na opatření, jež prezident Obama přijal.
Učinil přítrž tajnému zadržování osob ze strany CIA a přikázal, aby od nynějška všechny vězně Spojených států registroval Mezinárodní výbor Červeného kříže. Učinil přítrž "zdokonaleným" postupům vyšetřování mimo jiné ze strany CIA. To znamená, že vyšetřovatelé USA už nesmějí uplatňovat právní stanoviska týkající se mučení a postupů vyšetřování, která vznikla po 11. září jako odůvodnění, což samozřejmě znamená obracení listu. Došlo také k přezkumu politiky přesunů, aby se zajistilo, že je v souladu s mezinárodním právem.
Domnívám se, že na tuto skutečnost je třeba poukázat. K tomu, abychom toho dosáhli, samozřejmě musíme spolupracovat a paní Muñizová de Urquiza o tom hovořila velmi otevřeně: spolupracovat se Spojenými státy. Evropa tuto věznici kritizovala při mnoha příležitostech a Evropa musí spolupracovat, jak jen to jde, přestože jsou s tím spojeny dva druhy omezení. Jedno se týká Spojených států, a to že nakonec platí, že se uplatňují právní předpisy Spojených států a svrchovanost Spojených států. Druhým je to, že členské státy Evropské unie také svrchovaně rozhodují o tom, zda vězně z Guantánama přijmout.
V této otázce musíme vzájemně spolupracovat, musíme společně vést dialog a jeho součástí musí být víc než tato konkrétní otázka Guantánama. Tato záležitost byla v některých příspěvcích zmíněna, například v projevu paní Hautalaové a pana Czarneckého: téma obětí. Domnívám se, že se jedná o jednu z oblastí dialogu, kterou bychom v rámci vztahů se Spojenými státy měli uplatňovat. Myslím si, že tento dialog spojený s oběťmi různých teroristických trestných činů je tématem, které v budoucnu musíme vyřešit, ale v každém případě ohledně tohoto bodu probíhá detailní dialog se Spojenými státy.
Chtěl bych svou řeč zakončit prohlášením, že Evropská unie má k otázce Guantánama velmi jasný postoj, ve smyslu uzavření věznice. Evropská unie má velmi jasné stanovisko ohledně toho, že lidská práva a základní svobody by se v žádném případě neměly porušovat, a samozřejmě je zastáncem boje proti terorismu a potřeby spolupracovat se Spojenými státy. To je přesvědčivý postoj, s ohledem na to, že nesporně došlo k radikální změně, očividné radikální změně oproti minulosti, co se týče politiky boje proti terorismu Spojených států a prezidenta Obamy a celé řady politik spojených se zadržováním, přesuny a vyšetřováním. Právě tento postoj musíme podporovat a přispět k jeho upevnění. Stanovisko Rady se tedy vztahuje k jednoznačné spolupráci se Spojenými státy k tomu, abychom dosáhli toho, co všichni chceme, tedy trvalého uzavření věznice na Guantánamu.
Budu stručný. Tomuto účelu měl sloužit pozměňovací návrh 6 Sskupiny progresivní aliance socialistů a demokratů v Evropském parlamentu. Znění tohoto návrhu však bylo matoucí, a proto jsme návrh stáhli. Podporujeme však návrhy 1 a 9 skupiny Aliance liberálů a demokratů pro Evropu a Skupiny Zelených / Evropské svobodné aliance, které vyzývají EU, aby vyvinula na cestě k Mexiku větší úsilí. Ochrana klimatu nesmí ustrnout na mrtvém bodě. Chci vás požádat o vaši podporu.
Zároveň je třeba přistoupit k zásadním odvětvovým reformám v oblastech, jako je energetika - zejména odvětví zemního plynu -, doprava a životní prostředí, a provést je. Také jsme důsledně Ukrajinu povzbuzovali, aby se vrátila k ústavní reformě, stabilizovala oblast politického života a zavedla do ní fungující základní pravidla. Ústava musí obstát dlouhodobě a její reforma by neměla být spojena s krátkodobými politickými úvahami. Záleží na Ukrajině, aby si zvolila model, jaký chce přijmout. Daný model by však měl zajistit, že bude zaveden účinný systém kontroly a rovnováhy, který zabrání politickému ochrnutí, jež Ukrajina zažila v minulosti. Při zajišťování, že se tak bude dít způsobem odpovídajícím evropským normám a budou využívány nejlepší dostupné zkušenosti, bude důležitá pomoc a poradenství Benátské komise.
Naším úkolem je povzbudit Ukrajinu na cestě vpřed a podpořit kyjevské vedení v procesu dalekosáhlých reforem a modernizace. Máme k tomu mnoho nástrojů. V rámci evropské politiky sousedství disponujeme prostředky na podporu vlastního reformního úsilí Ukrajiny. Technická a finanční spolupráce s Ukrajinou, která v tomto regionu již probíhá nebo je naplánována, dosahuje výše 435 milionů EUR, nepočítaje možnou makrofinanční pomoc. Východní partnerství přineslo další nástroje. Názorným příkladem je komplexní program posilování institucí, který předpokládá Východní partnerství, protože se zaměřuje konkrétně na instituce v rámci ukrajinské vlády, jež musí být posíleny, aby mohly přistoupit k reformě.
Paní předsedající, pane komisaři, jsme poněkud zklamáni. Jsem jedním z obyvatel stanového městečka z doby oranžové revoluce v Kyjevě a podívám-li se na to, co se za posledních pět let vykonalo, chci prezidentu Juščenkovi říci, že své zemi nepřinesl stabilitu, nevytvořil parlamentu podmínky a zastavil legislativní proces. Je určitě odpovědný za selhání oranžové revoluce. Doufám, že tyto volby přinesou Ukrajině novou stabilitu. Ač jsou volby zjevně vedeny podle mezinárodních standardů, jsem znepokojen tím, že se nejedná o stabilní, sebevědomou demokracii. Novelizuje-li se legislativa tři dny před druhým hlasováním, přímo uprostřed voleb, ať už je to z jakéhokoli důvodu, nesvědčí to o pochopení tohoto procesu. Spíše se na Ukrajinu díváme s velkými obavami. Domnívám se, že se musíme na Ukrajině více angažovat v rozvoji demokracie a právního státu, a spolu s tím se věnovat i souvisejícímu tématu stability, která není popřením, nýbrž důsledkem předchozího.
Pane Füle, vy máte zvláštní zodpovědnost za politiku sousedství. Politika sousedství ale neznamená jednoduše pokračovat tak, jako doposud. Spíše to znamená používat dostupné nástroje nejen v oboustranných vztazích se zeměmi, jako je Ukrajina a další státy v té oblasti, ale spíše v mnohostranném přístupu k těmto zemím, aby se tyto země k sobě přiblížily a byly stabilnější. Musíme jim dát perspektivy. To neznamená každodenně poukazovat na rozšíření Evropské unie, ale zpřístupnit jim nyní vízové možnosti, uvážit možnost zóny volného obchodu a možná jim i dát naději na stejné postavení, které zaujímá Norsko v evropské ekonomické oblasti. To nikomu neuškodí a ani to nepředstavuje útočné chování vůči někomu a současně to povede k zavedení evropské perspektivy a stability do zemí tohoto typu. Doufám, že nová vláda dokáže, že je hodna účasti v tomto typu programu.
Musíme konstatovat, že mezinárodní pozorovatelé zhodnotili volby na Ukrajině velmi pozitivně, nehledě na to, že legislativní rámec současných voleb spočíval na nepevných základech. Je možné říci, že změny uskutečněné v poslední minutě neovlivnily přímo výsledek těchto voleb. Je zřejmé, že demokracie na Ukrajině byla tím hlavním vítězem, neboť skutečnost, že současný prezident opět kandidoval a dostal pouze 5 % hlasů, se mi zdá být jasným znamením, že demokracie funguje.
Jedním z pravidel demokracie je, že přijmete výsledky voleb, jak jsou. Rovněž to, že uznáte vítězství protivníka, pokud je výsledek aktuálních voleb přesvědčivý. To je důvodem, proč zpráva poraženému kandidátovi musí být jasná: Ukrajina potřebuje politickou stabilitu a musí konečně dostat příležitost zahájit dlouho odkládané reformy. Mimoto musíme v této sněmovně jasně prohlásit, že svojí politikou, politikou sousedství a Východního partnerství opět pomůžeme Ukrajině v jejím rozvoji.
Důležitou otázkou, kterou je třeba řešit, je fakt, že ukrajinský lid ve skutečnosti nevěří, že by jakýkoli představitel ukrajinských stran mohl vést zemi jménem všech občanů k jejich prospěchu. Vzešel-li z přítomnosti volebních pozorovatelů jediný výsledek, kromě toho, že volby byly vedeny řádně, což je zřejmé, je to zjištění, které vyplynulo z mnoha diskusí, a to, že většina lidí volila menší zlo. Žádný z občanů, se kterými jsem se setkala, nevkládal v tyto volby velké naděje. Je to alarmující v případě tak mladé demokracie, která se z bývalého sovětského systému dostala dále, než kterákoli další země východní Evropy.
Vnitřní selhání Ukrajiny se odrážejí v selháních evropské strategie. Už to nesmíme dále zlehčovat. Musíme bezpodmínečně podporovat zaměření Ukrajiny na západ, protože můžeme hodně ztratit. Plyn je jedním z témat, která vždy vyvolají velké zděšení. Stačí zmínit Sevastopol, kde čelíme velkému konfliktu. Jednoduše nemůžeme nechat jít věci tak, jak byly před tím. Přijali jste značnou odpovědnost v této oblasti.
(DE) Paní předsedající, pane komisaři, jistěže Julia Tymošenková má právo se odvolat proti výsledku prezidentské volby. Vzhledem k intrikám a pletichaření, které se děly v roce 2004, ji nemůžeme nic vyčítat, s výjimkou skutečnosti, že tentokrát zahraniční volební pozorovatelé výsledky potvrdili. Může si stát za svými domnělými právy. Není to však chytrý politický tah, protože spor tohoto druhu vyvolá pokračující politickou a ekonomickou nejistotu v zemi.
Paní předsedající, pane komisaři, před pěti lety prošla tato sněmovna v jistém smyslu také oranžovou revolucí. Před několika týdny, i v projevu paní Ashtonové, však byly položeny otázky, zda byli Ukrajinci připraveni pro oranžovou revoluci a zda ji celou uvedli do praxe. Sdílím zde lítost paní Harmsové, že paní Ashtonová dnes s námi není. Tady je odpověď na tuto otázku: 70% volební účast opravdu nemá v Evropě obdoby a je to skutečná rarita i v našich zemích. V tomto smyslu nemá pan Brok pravdu, když tvrdí, že oranžová revoluce prohrála. Vyhrála, protože jejím cílem bylo získání pravidel, ze kterých každý může mít prospěch. My v Polsku také známe situace, kdy měl z demokratických pravidel prospěch někdo, kdo před tím demokracii odporoval. Ale je to dobře - tak by to mělo být.
Nyní přišel čas pro naši odpověď: Udělali jsme všechno, co jsme po oranžové revoluci měli udělat? Zodpověděli jsme tuto otázku? Kromě všech těch nástrojů, o kterých paní komisařka mluvila - a je dobře, že jsme tyto nástroje vytvořili - odpověděli jsme, že dveře jsou pro Ukrajinu otevřeny? Mohou být dalekosáhlé reformy v postkomunistické zemi provedeny bez tohoto slibu? Můžeme snad povzbuzovat lidi, aby přinášeli oběti, když jim říkáme, že budou vždy čekat venku? Neměli bychom jim spíše říci: "V Evropě je pro vás místo, ne dnes, ne zítra, ale je zde."
Tato slova jsou velkou příležitostí pro nového komisaře, pane Füle. Paní Ashtonová tu dnes není. Pane komisaři, mějte odvahu a buďte prvním, kdo řekne, že je zde místo. Že to nebude ani dnes, ani zítra, ale místo zde bude. To bude pro Ukrajince velkou pomocí. Toto může být poslední okamžik pro vyslovení této myšlenky, a proto si všichni Ukrajinci musí být jisti, že začlenění, spolupráce s Evropou a změny v zákonech jsou jejich osobní příležitostí.
Nesmí se to říkat pouze elitě, podnikatelům nebo studentům. Musí se to sdělit takovým způsobem, aby každý pochopil, že po letech komunismu stále stojí za to přinášet oběti, že stále stojí za to něco dělat. Je to příležitost i pro vás, pane Füle. Řekněte to jasně a vstoupíte do historie. Pomůžete nejen Ukrajině, ale celé střední Evropě, protože prosperita a bezpečnost pro Ukrajinu znamená příležitost pro celou střední Evropu. Každý musí cítit, že má příležitost. Proto, kromě asociační dohody, která je velmi důležitá, je třeba uvolnit vízovou povinnost pro Ukrajince a v budoucnosti ji odstranit. Je třeba to říci jasně: "Dveře do Evropy jsou pro Ukrajinu otevřené." Někdo to konečně, po těch pěti letech, musí říci.
(PL) Paní předsedající, existuje přinejmenším jedna země bývalého Sovětského svazu, kde výsledky voleb nejsou známy předem. Tou zemí je Ukrajina a mělo by nás to těšit, protože i my jsme zde hráli svou úlohu. Po volbách v Ukrajině se něco změní. Bude zvolen nový prezident a tento nový prezident by měl být přátelsky přijat v Evropské unii a Evropském parlamentu. To proto, že směřování Ukrajiny k Evropě není přechodným zájmem, ale vážnou výzvou a touhou milionů Ukrajinců. Ze strany Evropské unie je třeba nové otevřenosti vůči Ukrajině. Nemotivujme se osobními ambicemi. Opravdu rozumím jisté lítosti v Evropské lidové staně, že volby nevyhrála žena, které to přáli. Ale netlačme nového prezidenta Ukrajiny do náruče Moskvy. Ukrajina bude partnerem, od kterého se bude mnoho očekávat. Ukrajina bude partnerem, který bude muset mnoho vykonat. Ukrajina bude partnerem, se kterým by se mělo jednat s dobrou vůlí. Tudíž, zopakuji to, je třeba nový evropský podnět, protože Ukrajina je součástí Evropy a my musíme uskutečnit tuto politiku ve svém vlastním zájmu.
V kterékoli demokracii je nepředstavitelné, aby volební zákon byl změněn mezi dvěma koly voleb. To neslouží ke cti těm, kteří je navrhli, těm, kteří pro ně hlasovali, ani těm, kteří je uskutečnili. Naznačuje to, že za tím stojí hanebné a nežádoucí úmysly. Je toho třeba mnoho změnit v souvislosti s nedostatečnou nezávislosti soudních orgánů, neboť ty jsou příliš ovlivňovány nejen politickou mocí, ale i ekonomickými hráči. Bez svobodného a nezávislého soudního systému nemůže být spravedlnost, nemohou být zaručena lidská práva, a nejsou žádné zahraniční investice a ani pokrok.
Vinu za toto rozčarování je však také možno dát této sněmovně a především mnohým členským státům. Přál bych si, abychom na několik vteřin mohli být na místě občana evropské země, která v důsledku dějinných zvratů není ještě členem Evropské unie. Co bychom od EU očekávali? Solidaritu. Nicméně mnozí ministři zahraničí s výhradním zájmem neobtěžovat nebo nezneklidňovat Moskvu, využívali a zneužívali stalé vnitřní rozbroje v Kyjevě k tomu, aby se vyhnuli jednoznačnému prohlášení, že Ukrajina je nezávislou a svrchovanou zemí.
Ale měli bychom něco říci Evropské unii. Chceme-li za této situace mít v postsovětském prostoru vliv a upevnit v této oblasti pozice demokracie a lidských práv, pak musíme spolupracovat s Ukrajinou, a to aktivněji, než kdykoli předtím. Evropská unie musí dát Ukrajině alternativní evropskou vizi. Za tím účelem bychom se měli nejdříve zaměřit na tzv. "měkká” opatření s dlouhodobým dopadem, jako je prosazování ekonomického začlenění, aktivnější tvorba mezilidských styků a politický dialog s ukrajinskými vládními institucemi.
(HU) V rozpravě o současné situaci v Ukrajině bych ráda požádala Komisi, aby využila své vztahy nebo síť vztahů s Ukrajinou a žádala a sama projevila důsledné a jasné odhodlání týkající se národnostních menšin, zároveň s dalšími oblastmi, neboť to, co jsme dnes slyšeli o nedávných nezdarech, které se na Ukrajině dotkly mnoha oblastí, platí ve vzrůstající míře pro příslušníky menšin, pro vzdělání v menšinových jazycích a pro používání jejich mateřského jazyka. Na naší straně je zapotřebí jasnosti a důslednosti, protože Evropská unie dokáže ovlivňovat Ukrajinu, která má politický status souseda, přímo přes hranici, a to včetně zákonů a směrnic týkajících se národnostních menšin. Viděli jsme, že důslednost našeho stanoviska a hlavních myšlenek je účinná a doufáme, že to může pomoci nalézt vhodné řešení pro takové problémy. Navrhuji, aby jakákoliv budoucí dohoda s Ukrajinou výslovně zahrnovala tyto problémy, včetně práva na vzdělání v mateřštině, neboť to je základní předpoklad přežití národnostních menšin.
(LT) Ukrajina dnes zažívá nejen ekonomickou, ale v určitém smyslu i politickou krizi. Snad tyto prezidentské volby pomohou vyvést zemi z politické patové situace a zajistí větší stabilitu. Ukrajina se stále rozhoduje, ke kterému civilizačnímu vzoru by se měla přihlásit. Měla by spolupracovat s východem nebo se začlenit do Evropy? Rozhodnutí to není snadné, zvláště tehdy, když se ideologické rozdělení politického života rozšířilo i do společnosti. Dveře do Evropy musejí být pro Ukrajinu zůstat otevřené a transparentní volby jsou důležitým krokem posilujícím zásady demokratického státu. Ukrajinský lid vyjádřil svou vůli vybrat si vůdce své země. Ukrajina je evropská země, která musí mít právo o Evropě rozhodovat. Evropská unie musí tedy s Ukrajinou intenzivně spolupracovat, posilovat demokracii v této zemi, a urychlit její zapojení do Evropské unie.
Tyto volby byly těsně vybojovány, ale byly demokratické a pro nás je to důležitá zpráva. Těsný boj v zásadě odhalil, jak je tato země složitá. Ukrajina zemí mnoha národností a mnoha vyznání, má velice bohaté dějiny a to musíme vzít v úvahu. Myslím, že bychom my jako Evropský parlament i Evropa jako celek měli použít všechny prostředky k povzbuzení plodného dialogu uvnitř Ukrajiny, dialogu, který by posílil ukrajinský stát a společnost zevnitř.
Byl jsem nicméně zklamán výsledkem, protože prezident Janukovič není demokratem západního typu. Nyní formálně ustoupí od všech snah o vstupu do NATO a jen slovně podpoří členství v EU pro svoji zemi, proti němuž je ovšem nyní Rusko, jeho blízký přítel a soused. Místo toho se spokojí se zónou volného obchodu a volným vízovým režimem. Paní Tymošenková se, podle mého názoru, soudní žalobou ohledně své těsné porážky chytá stébla a velmi pochybuji, že to bude mít naději na úspěch.
Skutečně se obávám toho, o čem se diskutovalo v noci: obnovených separatistických tendencí, západu Ukrajiny, který je proti Janukovičovi a podporuje Tymošenkovou a jeho připojení buď k Polsku, nebo vytvoření nového západního státu. K tomu patrně nedojde, ale pokud ano, musí se to uskutečnit mírumilovně a po vzájemné shodě. Na nás v Evropské unii je, abychom podporovali odkaz oranžové revoluce a společně sdílené demokratické hodnoty s Ukrajinou.
(DE) Paní předsedající, bitva skončila a přinejmenším v následujícím volebním období bude pan Janukovič prezidentem Ukrajiny. Povzbudivé je to, že se jedná o výsledek řádných voleb. Ukazuje to také na to, že si voliči nepřejí, aby některé sporné otázky, jako je na jedné straně vstup do NATO, nebo na druhé straně orientace na Moskvu byly rozhodnuty natrvalo. Panu Janukovičovi bude doporučeno, aby pokračoval v demokratickém procesu, nezaměřoval se výhradně na východ a dosáhnl znatelného zlepšení životních podmínek obyvatel Ukrajiny. Jinak bude o výsledku příštích voleb už rozhodnuto.
Můj dnešní příspěvek se bude týkat ne příliš zmiňovaného aspektu, který mě při rozhovorech o Ukrajině velmi znepokojuje. V této zemi žije více než půl miliónu etnických Rumunů. Orgány v Kyjevě o ně doposud projevovaly malý zájem, pokud jde o záruku základních práv. Poprvé jsme ale viděli, že během volební kampaně bylo v této zemi sousedící s Rumunskem prosazeno nové pojetí vládnutí. Jeden z kandidátů zaručil Rumunům v této zemi podporu zavedení rumunštiny jako regionálního jazyka v oblastech s rumunskou většinou.
Po prezidentských volbách začíná nová kapitola vztahů mezi EU a Ukrajinou. Jednou z nejdůležitějších oblastí spolupráce bude otázka dodávek energie. Není náhodou, že Evropská unie se svou vzrůstající závislostí dováží značnou část energie prostřednictvím svého východního souseda. Pro bezpečnost dovozu energie je myslím ospravedlnitelné, aby Evropská unie pomáhala Ukrajině všemi možnými prostředky v udržování a modernizaci její energetické sítě, zvláště životně důležité sítě plynovodů. Současně se ve shodě se závěry červnového summitu EU domnívám, že je zde základní předpoklad pro finanční podporu: Ukrajina by měla zahájit reformu průmyslu a zprůhlednit plynárenský průmysl. Neprůhlednost systému zprostředkovatelských společností vedla ke znevýhodnění ukrajinských občanů a rovněž bránila bezpečnému zásobování členských států EU. Dále se vyplatí podpořit úsilí zaměřené na úložné kapacity. Zřízení rezerv je ve skutečnosti jedním z hlavních způsobů, jak zaručit hladkou přepravu plynu během chladného zimního období v Evropě.
Zvolení Viktora Janukoviče prezidentem znamená, že Ukrajina vstupuje do nové fáze, která ji přiblíží Evropě. Jako člen EU-ukrajinského parlamentního kooperačního výboru a evropský občan věřím, že Evropská unie je schopna a měla by se přiklonit ve prospěch evropské a demokratické cesty pro svého východního souseda. Volební pozorovatelská mise Evropského parlamentu uvítala, že hlasování proběhlo zákonně a bez mimořádných událostí, zaručuje tudíž legitimitu nového prezidenta a výrazně tak kontrastuje s volbami, které proběhly v letech 2004-2005. Změna politického zabarvení nesmí postihnout náš přístup k Ukrajině, ten musí být i nadále konzistentní a dokonce ještě efektivnější. I když je známo, že se prezident Junkovič nechystá oslabit vazby s Ruskem, neznamená to, že se chystá vzdálit od Evropy. Abychom se tomuto riziku, jakkoli malému, vyhnuli, musíme být proaktivní ve svých vztazích s Ukrajinou, která je jedinou zemí schopnou zaručit stabilitu v oblasti. Dialogem a pevným odhodláním musíme ukázat svoji otevřenost, a tím dát Ukrajině nezbytnou pobídku k proevropskému vývoji. Důvěřuji schopnosti Ukrajiny přijmout reformy a prokázat, že je pro EU důvěryhodným partnerem.
písemně. - Ukrajina je i nadále klíčová pro stabilitu a demokratický rozvoj Evropy. Ačkoliv oranžová revoluce, ke které Evropský parlament tak účinně přispěl, zklamala mnohá očekávání, je třeba doufat, že odkaz prezidentství pana Juščenka, svobodné a nestranné volby, lidé, kteří se nebojí vyjádřit své názory a v podstatě nezávislá média, se udrží. Je pravda, že tak veliká země, jako je Ukrajina, která byla dlouhou dobu zbavena svobody a prošla skutečnou genocidou - Holodomor -, bude potřebovat určitý čas k lepšímu stanovení své evropské identity a budoucích strategických cílů. Ale nemůžeme odhlédnout od odpovědnosti politiky Evropské unie vůči Ukrajině od roku 2004. Evropská unie nechvátala nabídnout Ukrajině vyhlídku na členství v EU. Podpora EU Ukrajině se většinou ukázala jako nejednoznačná a vůči Ukrajincům nepřesvědčivá, protože byla často ovládána strachem z podráždění Ruska. Musíme si uvědomit, že klíčem k opravdu demokratickému a dobrému sousedství s Ruskem je nezávislá a do Evropy začleněná Ukrajina. To zůstane zodpovědností Evropské unie. Nyní potřebujeme maximálně využít Východní partnerství.
Paní předsedající, zaznamenal jsem informaci o zvolení Viktora Janukoviče prezidentem Ukrajiny. Ačkoliv je Ukrajina ve velmi vážné situaci, je v období od předchozích voleb možno vidět změny k lepšímu, pokud jde o respekt k zákonům. Doufám, že právní spor o výsledku voleb bude rychle vyřešen, a že obě strany se soustředí na to, jak pomoci Ukrajině vyjít z ekonomické krize a posílit její pozici ve světě, a zvláště na to, jak pomoci Ukrajině rozvinout užší vztah s Evropskou unií. Vzhledem ke slibům nově zvoleného prezidenta ohledně zvýšení demokratizace a zajištění mezinárodní stability, i k tomu, že klade velký důraz na vstup Ukrajiny do Evropské unie, jsem přesvědčen, že nynější dobrá spolupráce mezi Ukrajinou a Evropskou unií bude nejen pokračovat, ale bude se i rozšiřovat. Představitelé všech zemí Evropské unie doufají, že Ukrajina konečně vstoupí do období politické stability a shody ohledně ekonomické politiky.
Ukrajina je evropský stát a sdílí všechny evropské kulturní hodnoty. Ukrajina potřebuje provést poctivě účinně politický program zaručující práva národnostním menšinám, mezi které patří Rusové, Tataři, Rumuni, Poláci, Maďaři, Řekové a další. Musí zavést Evropskou chartu regionálních či menšinových jazyků, která zaručuje těmto jazykům status regionálních jazyků. Domnívám se, že EU musí zavedení takových opatření podporovat, s důrazem na to, aby žádná menšina nebyla přehlédnuta.
Například na Ukrajině je rumunsky hovořící menšina čítající více než 410 000 lidí. Je to tradiční národní společnost s hlubokými historickými kořeny, která žije v souladu s většinou i ostatními menšinami, zvláště v Černovické oblasti (severní Bukovina, severní Besarábie a Hercajský rajón), Oděské oblasti (kraje v jižní Besarábii) a Transkarpatské oblasti (historická oblast Maramureş). Domnívám se, že EU musí povzbudit ukrajinské představitele k rozvoji profilů poskytujících výuku v rumunštině jako mateřské řeči na odborných učilištích a středních školách, které se nacházejí ve městech výše zmíněných oblastí. Kromě toho by EU měla spolupracovat s Kyjevem, aby černovická státní univerzita stanovila profily poskytující výuku v rumunštině jako mateřské řeči ve všech stávajících odděleních a specializacích.
Jsem potěšen, že se ukrajinské volby minulou neděli proběhly dobře. Výsledek voleb musejí uznat všechny zúčastněné strany, neboť demokracii nelze stavět na stálé nedůvěře a sporech. Lituji, že Julia Tymošenková volby prohrála. Ještě více lituji jejích četných prohlášení ze závěru kampaně, která zpochybňovala rozsudek Mezinárodního soudního dvora týkající se černomořského kontinentálního šelfu. Doufám, že ukrajinská vláda, ať již bude vedena paní Tymošenkovou, či kýmkoli jiným, přijme skutečnost, že takový rozsudek je konečný.
Viktor Janukovič slíbil maďarské menšině v případě vítězství ve volbách následná opatření: okamžité zrušení omezení maďarského vzdělávacího systému, žáků maďarských základních škol a studentů absolventských ročníků, neomezené užívání maďarštiny ve školství, soudnictví, veřejné správě, mediích a dalších oblastech, neomezené užívání národních symbolů, nerušený styk s mateřskou zemí, účast představitelů komunity v místní, oblastní a národní veřejné správě. Výsledky prezidentských voleb v oblastech s vyšším zastoupením maďarských obyvatel a těsná hranice konečných výsledků ukazují, že hlasy maďarské komunity přispěly k vítězství pana Janukoviče velkým dílem. V zápalu kampaně i Julia Tymošenková slíbila zrušit diskriminační opatření postihující vzdělávání v mateřštině. Avšak od političky, která byla ministerskou předsedkyní 5 let a během té doby neprojevila žádný zájem o problémy menšin, to není důvěryhodné. Takže nyní vkládají maďarská a rusínská menšina své naděje v pana Janukoviče, očekávají, že uzná regionální status menšin a vytvoří nový základ pro vztahy mezi většinou a menšinami. Pokud však nový ukrajinský prezident selže při naplňování svých slibů, například aby se odvděčil za podporu ukrajinským nacionalistům, nejen, že ztratí podporu menšinových komunit, ale vytvoření halasně ohlašované evropské Ukrajiny se může zpozdit o léta.
Evropská unie by měla na Ukrajině hrát aktivnější úlohu. Měli bychom zastavit postup, který převládl v posledních několika letech, kdy Evropská unie zacházela s jedním z největších států Evropy nejistě a vlažně. Ukrajina je významným partnerem v politice Východního sousedství Evropské unie a je také nejdůležitějším tranzitním státem pro pěstování vztahů s Ruskem. Ve Viktoru Janukovičovi, svém zvoleném prezidentovi, má Ukrajina silného, vyrovnaného vůdce, který je stejně otevřen jak Evropě, tak Rusku. Nejdůležitějším úkolem pro nového prezidenta bude překonat hlubokou politickou propast, aby mohla být vytvořena stabilní vláda a uskutečněny dlouho odkládané úplné sociální a ekonomické reformy. Nyní je pro evropskou unii nejdůležitější, aby svoji přítomnost na Ukrajině projevovala silněji než dříve a aby položila nové základy pro spolupráci. Východní partnerství tomu dává ten nejlepší rámec a Služba pro vnější činnost vytvořená v souladu s Lisabonskou smlouvou poskytne vhodné prostředky. Rád bych zdůraznil, že Maďarsko, jehož je Ukrajina největším sousedem, má zvláštní zájem na ustanovení politické a ekonomické stability v Ukrajině. Je i v našem zájmu, aby vztahy mezi Ukrajinou a Ruskem byly konsolidované. Velmi také doufáme, že se Ukrajina vzdá své proti menšinám zaměřené politiky, která narušila práva menšin v oblasti Nízkých Karpat, včetně práv Maďarů.
Asi před rokem jsem byl velmi znepokojen. Když se světový obchod zhroutil a my jsme očekávali, že se bude vyvíjet způsobem, jaký jsme od druhé světové války nepoznali, byla situace opravdu velmi vážná. Světová banka oznámila, že 17 zemí ze skupiny G20 zavedlo celkem 47 nových obchodních překážek a tarifů. Rusko zavedlo tarify na automobily, Čína omezila dovoz potravin, Indie zakázala dovoz hraček a Argentina zavedla dovozní licence na textilní a kožené zboží. Bylo to téměř jako závody v zavádění protekcionistických opatření - model z 30. let minulého století naháněl obavy.
Avšak k žádné obchodní válce nedošlo. Domnívám se, že je důležité se zastavit a zhodnotit, proč tomu tak bylo. Myslím, že hlavním důvodem byla WTO, světový orgán pro regulaci obchodu, který nutí jednotlivé země, aby dodržovaly pravidla, a nikoli aby se uchylovaly k protekcionismu a populismu. Řekl bych, že je příliš brzy na to, abychom mohli prohlásit, že krize je za námi. Krize ještě nepominula. Všichni víme, že nezaměstnanost je nejvyšší v poslední fázi hospodářského cyklu - a právě nezaměstnanost vede k protekcionismu a populismu. Rozhlédneme-li se v této chvíli kolem sebe, uvidíme, že mnohé země ještě krizi nepřekonaly; možná dokonce mají to nejhorší ještě před sebou. Jsem tedy poněkud znepokojen, když poslouchám některé členy Rady ministrů, kteří příliš nemluví o nových trzích a volném obchodu, ale spíše kritizují globalizaci a hovoří o ochraně evropských společností a pracovních míst v Evropě. To ještě nemusí nutně znamenat protekcionismus, ale občas jsou mu hodně blízko. Tak jako tak, je to projev merkantilismu, který pokládám za škodlivý.
Nicméně titíž lidé, kteří v 90. letech minulého století hájili liberalizaci a deregulaci za každou cenu, se nyní také sami nacházejí v obtížné situaci. Neustále rostoucí počet nezaměstnaných, stagnující, někdy dokonce záporný hospodářský růst a šířící se sociální krize jsou faktory, které znamenají, že si už nemůžeme dovolit nechat ve jménu tohoto kultu zanikat pracovní místa. Jak v době krize zaměstnancům, kteří přicházejí o místa, vysvětlíme, že hlavní je udržet deregulovaný obchod i za cenu nenadálých a někdy tragických přesunů?
Paní předsedající, pane komisaři, dámy a pánové, finanční krize měla na obchod v členských státech Evropské unie skutečně ničivý dopad. Například v zemích jako je Bulharsko poklesl vývoz za prvních 11 měsíců loňského roku o celých 24 % ve srovnání s rokem předchozím a dovoz o 35 %. Nejvíce postiženými oblastmi jsou nemovitosti a cestovní ruch. To má nesmírně silný dopad na zaměstnanost. Je třeba brát v úvahu prudký vzestup zadluženosti mezi podniky, neplacení státních a místních organizací veřejných zakázek atd.
Avšak řada otázek, z nichž některé už byly zmíněny, zůstává na pořadu jednání. Využíváme účelně prostředků EU v boji proti vysoké úrovni nezaměstnanosti? Co může udělat Evropská unie tváří v tvář současnému deficitu, devalvaci měny a vysoké inflaci, které mají na obchod přímý dopad? Jaké nástroje obchodní politiky má Evropská unie k dispozici, aby se vypořádala s finanční krizí a jejími následky? Jaká opatření je třeba učinit, abychom zabránili opakování krize v takovém rozsahu a aby se obchod nadále rozvíjel? Jakou strategii máme proti zemím jako je Indie a Čína, které vyhrožují změnou celého finančního systému? Při hledání těchto odpovědí se spoléhám výhradně na strategii EU 2020.
Potravinová krize, kterou jsme zažili před dvěma a půl lety, se do jisté míry objevila před finanční krizí, a ta byla ve skutečnosti krizí světových zemědělských trhů. Stejně tak se nám neustále říká, že liberalizace obchodu s Čínou je pro nás dobrá. Domnívám se, že pokud v určitém okamžiku nevyřešíme záležitosti sociální, peněžní, daňové a samozřejmě záležitosti životního prostředí, nebude mít Čína nad Evropou jen komparativní výhodu, bude nad ní mít výhodu absolutní.
Pane komisaři, citoval jste Lisabonskou strategii, inovaci, ekologické hospodářství a víte, že tato evropská strategie je nezdarem. Skutečně, pokud neupřednostníme Lisabonskou strategii před strategií Globální Evropa, budeme se možná divit, jaká průmyslová odvětví bude ještě Evropa mít. Kde je definice průmyslových možností, zemědělských možností, ekonomických možností a samozřejmě sociálních a ekologických možností, ze kterých si vybíráme po celé Evropě, abychom se dověděli, jak funguje obchod se zbytkem světa? Dokud tyto možnosti nebudeme definovat, budeme uskutečňovat strategii nezdaru.
Paní předsedající, v současné světové ekonomice umožňuje většina hranic efektivnější pohyb lidí, kapitálu i služeb. Účelem toho je samozřejmě dosažení lepší životní úrovně. To je všechno velmi pěkné, pokud většina zemí dosahuje kladné obchodní bilance a růstu HDP. Problémy nastanou, když hospodářství zpomalí, tržní indexy prudce klesnou a začnou potíže s nezaměstnaností. Otevření hranic přineslo kromě lepší životní úrovně i závislost různých ekonomik na sobě navzájem. To je druhá strana mince. Lze to jasně vidět za současné situace. Například zpomalování německého hospodářství má negativní dopad na polské hospodářství a je tomu tak proto, že Německo je jedním z hlavních vývozních partnerů Polska. Polský HDP naštěstí vykazuje pozitivní růst, což je v Evropě výjimkou, ale je znepokojivé, že míra nezaměstnanosti již několik měsíců stoupá. Tento příklad velmi jasně ukazuje, že vlády by se neměly zamýšlet jen nad tím, jak řešit ekonomické problémy výhradně ve svých zemích, ale měly by také dospět k dohodě o tom, jak mohou společně vyvinout obranné mechanismy, aby byly v budoucnu před podobnými situacemi chráněny.
Myslím, že současná krize bude pro nás všechny zkouškou. Zde mám na mysli zejména země patřící k Evropské unii. Nemůžeme připustit, aby nastala situace, kdy se některé země snaží používání státního intervencionismu utajit, zatímco jiným je ve jménu volné soutěže v poskytování státní pomoci bráněno. Samozřejmě si uvědomuji, že jednotlivé vlády mohou být v jistém smyslu rukojmími svých voličů, ale chceme-li budovat Evropské společenství pro dobro všech, musíme stanovit jasná pravidla a musíme je dodržovat. Musíme také využívat svých předností - vyspělých technologií a lidského kapitálu. Jedině takto bude další posilování spolupráce mezi našimi zeměmi účinné a my, jako občané Evropské unie, budeme moci přemýšlet o budoucnosti v lepší perspektivě a doufat, že naše (...).
Analytici Světové banky předpovídají, že jen v roce 2010 bude vinou krize do krajní chudoby uvrženo dalších 64 milionů lidí, a že v roce 2009 zemřelo na podvýživu kvůli krizi již 30 000 až 50 000 dětí v Africe. Krize má na světový obchod ničivý dopad, ale například očekávání loňského finančního summitu OSN, že ukončení kola obchodních jednání z Dohá bude řešením, je naprosto chybné. Podle respektované nevládní organizace War on Want by tak dalším 7,5 milionům pracovníků hrozila ztráta pracovního místa, a to i v nejchudších zemích.
Tato krize světového kapitalismu se nesmírně prohloubila v důsledku aktivit finančních spekulantů na světových trzích. Těmto příživníkům nestačilo, že krizi vyvolali, nyní ji chtějí ještě využít, aby si mohli nahrabat další miliony. Viděla Komise EU titulek ve včerejším listu Financial Times: "Obchodníci dosahují rekordu v sázkách proti euru?" Ale co udělá Komise? Padne před spekulanty na kolena a chce, aby země nejhůře postižené krizí, jako je Řecko, udělaly drastické škrty ve mzdách pracovníků, v důchodech a veřejných službách.
Co myslíte, že tak drakonický program škrtů udělá s obchodem, ať už v Evropě nebo ve světě? Pokud snížíte schopnost dělnické třídy nakupovat zboží a služby, pak snižujete poptávku po tomto zboží a službách, což znamená, že vezmete práci dalším milionům lidí, kteří by toto zboží a služby poskytovali. A konkrétně toto je receptem Komise. A proto měli řečtí pracovníci, jichž včera demonstrovaly desetitisíce, naprostou pravdu. Kapitalismus může přinést jen další utrpení a horší krizi. Je třeba jej nahradit systémem lidské solidarity založeným na hodnotách demokratického socialismu.
(HU) Rád bych hovořil o dvou otázkách: obchodním deficitu a emisích CO2. Tento dokument správně uvádí, že k mezinárodní hospodářské krizi přispěl do velké míry růst obchodního deficitu Evropské unie a Spojených států. Obchodní deficit Evropské unie vzrostl ze 75 miliard EUR v roce 2004 na 243 miliard EUR v roce 2008. To je trojnásobný nárůst za 4 roky. To znamená, že spotřeba každého evropského občana převýšila vyrobenou hodnotu o 500 EUR. Takto velký obchodní deficit a spotřeba, která takovou měrou převyšuje výrobu, nejsou dlouhodobě udržitelné. Je nutno zavést opatření, která by obchodní deficit snížila, protože pokud to neuděláme záměrně, zákony ekonomiky si tuto změnu vynutí spontánně. Avšak to by si vyžádalo mnohem vyšší sociální náklady. Toto ilustrují současné události v Řecku.
Pokud jde o energetiku, světový obchod je zdeformován nejen protekcionismem, ale také mechanismy na podporu cen energie. V řadě rozvojových zemí je dotováno používání nafty, která je dostupná za ceny nižší než na mezinárodním trhu, přičemž z rozpočtových zdrojů se podporuje také využívání elektřiny. Zároveň musejí evropští výrobci, chtějí-li při výrobě používat energii, platit daně a kvóty oxidu uhličitého. Kodaň dala jasně najevo, že rozvojové země chtějí bránit dohodě o ochraně klimatu, neboť nejsou ochotny přijímat sankce v souvislosti se škrty. Tomu je třeba zabránit zavedením určitých opatření, protože několik ekonomů upozornilo na skutečnost, že levný oxid uhličitý poskytuje Číně více konkurenčních výhod než levná pracovní síla. Pokud nesnížíme spotřebu energie, je tu nebezpečí, že znovu a znovu ...
(SV) Paní předsedající, náš kontinent je bohatý. EU na sebe musí vzít zvláštní odpovědnost za zachování volného a spravedlivého obchodu. Finanční krize způsobuje globální ekonomickou recesi, která v roce 2009 oslabila obchod o 10 %, jak bylo uvedeno, a to do té míry, že obchod je nyní na stejné úrovni jako v roce 2005. Obzvlášť zranitelné jsou rozvojové země, když jejich vývoz klesá a mají potíže se získáním finančního krytí od bank. V zemích AKT například představuje obchod se zbožím 50 % objemu jejich obchodu. Tyto země jsou tudíž na krize nesmírně citlivé. Jednoprocentní pokles růstu má za následek, že 20 milionů lidí upadne do chudoby.
EU jako bohatá část světa tedy musí vzít na svá bedra odpovědnost a zajistit, aby finanční krize neuvrhla do chudoby a vyloučení ještě více lidí. EU musí pracovat a zajistit, aby nejchudší země získaly vyšší míru efektivní pomoci a případně i jim bylo poskytnuto i oddlužení. V této souvislosti se, milí přátelé, domnívám, že řada zemí, odkud pocházíte, by mohla udělat více pro to, aby se pomoc poskytovaná vaší domovskou zemí zvýšila, zlepšila a aby byla účinnější. Neměli bychom pořád vyzývat EU; jsou věci, které můžeme udělat na domácí frontě.
(PL) Paní předsedající, jednou z oblastí, ve které bychom měli hledat cestu z krize, je obchod se zemědělskými produkty. V posledních letech jsme pod tlakem ze strany Světové obchodní organizace zavedli v Evropské unii mnoho dobrovolných omezení výroby a vývozu zemědělských produktů. Provedli jsme například obrovskou reformu trhu s cukrem, která snížila evropskou produkci cukru o třetinu a mnoho cukrovarů uzavřela. Mnoho zemědělských podniků přestalo cukr pěstovat, zvýšila se nezaměstnanost a nedosáhli jsme žádného sociálního ani ekonomického užitku. Byl to dárek velkým cukrovarnickým koncernům, které přesunuly výrobu mimo Evropu a dnes dovážíme cukr od nich.
Myslím, že během krize bychom měli poskytnout svému hospodářství a svým výrobcům výraznou ochranu. Nemluvím tu o protekcionismu, ale o politice rovných příležitostí, které naši výrobci v současnosti nemají. V Evropské unii je v platnosti celá řada vysokých norem, například v zemědělství jsou vysoké normy pro dobré životní podmínky zvířat. Je správné tyto normy podporovat, ale měli bychom také požadovat, aby stejné normy splňovali i ti, kteří vyvážejí své výrobky do Evropské unie. Jestliže například zavedeme zákaz chovu slepic v klecových bateriích, neměli bychom zároveň dovážet vejce ze zemí, kde se tato metoda používá. Podobně bychom měli postupovat i v mnoha jiných případech. Měli bychom dodržovat jednoduché pravidlo - stejné požadavky pro vývozce jako pro naše vlastní výrobce, protože bez toho, nehledě na hospodářskou krizi (...).
A co je ještě více alarmující, 1. ledna 2010 vznikla mezi Ruskem, Běloruskem a Kazachstánem celní unie. Následkem toho se celkem 30 % výrobního sortimentu v EU dočkalo zvýšených tarifů. Hlavní problém spočívá samozřejmě v tom, že Rusko, stejně jako Bělorusko a Kazachstán, není členem WTO a není tedy vázáno pravidly WTO, která brání jednostrannému zvyšování dovozních cel i jiným opatřením na omezení obchodu. A protože Rusko není členem WTO, nemáme s ním zavedený mechanismus pro urovnávání sporů.
U nás existuje rčení, že nejlepší formou obrany je útok. Rád bych se vrátil k tomu, co právě řekla paní Andrikieno zvláštních opatřeních, která přijalo Rusko. Musíme se ptát, jaké máme k dispozici účinné alternativy, které by nám umožnily přejít do útoku proti těm obchodním partnerům, kteří nedodržují dohody uzavřené v G20, kteří zavedli protekcionistická opatření, kteří zavřeli trhy a kteří přispěli k ještě většímu poklesu hospodářské výkonnosti, než k jakému by za normálních okolností došlo.
Neměli bychom aktivněji využívat naši strategii Globální Evropa a energicky uplatňovat body, které obsahuje? Není právě teď správný okamžik postavit se za své zájmy aktivněji než jen zamezovat protekcionismu? Mám na mysli potenciální novou iniciativu, která nám konečně umožní dosáhnout pokroku v rámci WTO. Myslím, že bychom měli rychle podniknout logický krok a začít vyjednávat dohody o volném obchodu. Jeden výsledek máme v Jižní Koreji. Avšak co se stalo v tomto ohledu s Indií, Kanadou, Kolumbií a Peru? Kdybychom nyní dokázali dosáhnout pokroku, pokud jde o dohody o volném obchodu, nevyslali bychom tak velmi pozitivní signál?
Mnoho jiných členů poukazovalo na rozvojové země. Není teď ideální příležitost konečně dosáhnout určitého pokroku s dohodami o hospodářském partnerství, aby mohly být rozvojové země a země Afriky, Karibiku a Tichého oceánu (AKT) lépe začleněny do světového obchodu a aby mohla být provedena účinná opatření pro dosažení hospodářského růstu a pro boj s chudobou? Během posledních desetiletí se ukázalo, že státy, které se podílely na světovém obchodu, vykazovaly největší růst. Těším se, pane De Guchte, až uslyším vaši odpověď.
Evropská unie musí ze všeho nejdřív najít zlatou střední cestu mezi ultra-volným obchodem a protekcionismem. Podle mého názoru musíme tuto třetí cestu realizovat vytvořením rámce spravedlivého obchodu. Evropská unie je vybavena určitými hodnotami: respektem k ochraně duševního vlastnictví, poctivostí v oblasti investic, přístupem k trhům, bojem proti necelním obchodním překážkám a dodržováním sociálních a ekologických standardům. A proto má povinnost zajistit, aby tyto hodnoty byly uznávány jako zásadní také Indií a Čínou, rozvíjejícími se zeměmi, které jsou nejen našimi zákazníky a konkurenty, ale i našimi partnery.
(HU) Musíme si položit zásadní otázku, zda je volný obchod, současný systém regulovaný WTO, pro lidi dobrý, nebo zda bychom měli přemýšlet o novém řídícím principu, který bych raději nenazývala protekcionismem, ale ekonomickým sebeurčením. Navrhuji podívat se na rozdíly mezi těmito dvěma řídícími principy ve třech oblastech. Co znamená globální světový obchod ve své současné formě a objemu, pokud jde o vytváření a zachování pracovních míst v Evropě, obzvláště máme-li na mysli malé obchodníky, MSP, rodinné podniky a malé zemědělské podniky v evropských zemích, které se hroutí a kvůli současnému globálnímu liberalizovanému světovému obchodu ztratily šanci na rozvoj? Myslíme-li na solidaritu, je pro chudé rozvojové země dobré, aby namísto budování svého vlastního zemědělství a průmyslu byly nuceny otevřít své trhy? Je pro životní prostředí dobré, aby bylo zboží dováženo z velkých vzdáleností?
Ráda bych navrhla, abychom se jako první krok, alespoň pokud jde o zemědělství a potraviny, zamysleli nad zavedením principu potravinového sebeurčení, což znamená, že by jednotlivé komunity a země měly právo si rozhodnout, co chtějí produkovat a jak to chtějí produkovat a jak to potom chtějí prodávat. Spotřebitelé mají právo na kvalitní, zdravé a výživné potraviny a my víme, že jimi nejsou potraviny, které byly dovezeny ze vzdálenosti tisíců kilometrů, ale potraviny domácí, doma vyrobené a doma prodávané.
Druhá věc, na kterou chci upozornit, je že za mnohé potíže, jichž jsme dnes svědky, jsou v prvé řadě odpovědné banky. Ale co se stalo? Vznikla nová teorie - jsou příliš velké, než aby mohly selhat. Myslím, že spíš než že by byly příliš velké na to, aby mohly selhat, mají mnohé z nich o sobě příliš vysoké mínění. To je vidět na nemorálních platech, které někteří z jejich zaměstnanců dostávají, i na absurdních příplatcích, které také berou. Žádný bankéř by neměl dostávat více než premiér v jeho zemi a my bychom měli usilovat o ...
(PL) Paní předsedající, mezinárodní obchod je vedle finančního odvětví tou oblastí světového hospodářství, která v důsledku hospodářské krize utrpěla nejvíce. Odhaduje se, že v důsledku krize klesl loni obrat světového obchodu asi o 10 %. Kromě toho má politika protekcionismu, přijatá mnoha zeměmi jako základní nástroj pro boj s recesí, nepříznivý dopad na obchod. Výhody volného obchodu ve světové ekonomice není třeba nikomu vysvětlovat. Dá se s jistotou říci, že prosperita, které dosáhly země s volným trhem ve druhé polovině 20. století, byla do velké míry plodem volného obchodu, který se v tomto období dynamicky vyvíjel. Pokles světového obchodu, růst nezaměstnanosti, obzvláště v rozvojových zemích, a současně růst chudoby a sociálního vyloučení - tento nepříznivý trend lze zastavit obnovením dynamického obchodu na poctivých a spravedlivých (...).
A tak neochvějně věřím, že bychom měli mít dohody o volném obchodu s hlavními hospodářskými partnery, že bychom kolo jednání z Dohá měli dovést k úspěšnému konci a že bychom měli dále liberalizovat mezinárodní obchod. Ale to neznamená, že bychom neměli brát v úvahu skutečnost, že tento mezinárodní obchod musí být také spravedlivý a že máme právo bránit své zájmy. Komise tak jistě učiní, když to bude nutné, a použije mechanismy nástrojů na ochranu obchodu, které má k dispozici, aby mohla ovlivnit to, co považuje za nekalé narušování obchodu.
Také byly položeny některé velmi konkrétní otázky, například panem Jadotem, ohledně schůzky ze 4. února v sídle WTO a jejího výsledku. Hlavním poselstvím této schůzky bylo, že pravidla Všeobecné dohody o obchodu se službami nejsou překážkou práva jednotlivých zemí zajistit účinnou regulaci financí. Důvodem je, že Všeobecná dohoda o obchodu se službami poskytuje velmi široký prostor pro opatření dohledu nad finančními službami, takže tato regulace financí, ať už na národní nebo evropské úrovni, jistě není v rozporu s pravidly této dohody.
Mohu souhlasit s tím, že potravinová krize z doby před několika lety, kterou jsme dosud úplně nevyřešili a nestrávili, přispěla k velkým nerovnováhám, zvláště v rozvojových zemích. O rozvojových zemích se toho dá říci hodně, o dobrém řízení a podobně, ale rozhodně nelze obviňovat rozvojové země z toho, že byly u zrodu finanční krize. To je zřejmé a tyto země byly krizí velmi těžce postiženy, takže bychom to měli brát náležitě v úvahu.
Také zazněla otázka Davida Martina na daň Robina Hooda. Nejprve musím říci, že jméno Robin Hood se mi líbí mnohem víc než Tobin. Ale nehledě na to se obávám, že daň Robina Hooda čelí stejným potížím jako Tobinova daň, že ji lze zavést pouze v celosvětovém měřítku. Také byste měli mít na paměti, že její zavedení, byť v celosvětovém měřítku, by znamenalo velmi nákladný prováděcí mechanismus pro uvádění do praxe. Předseda Barroso o Tobinově dani řekl, že jsme připraveni ji podpořit, pokud tak učiní všichni, a to je samozřejmě kamenem úrazu.
Toto není rozprava o Řecku, takže nebudu zabíhat do podrobností, ale upřímně řečeno myslím, že určitá chyba je i na straně samotného Řecka. Co si v globální ekonomice nelze dovolit, a co si nelze dovolit ani v Evropské unii, to je morální hazard. Být členským státem Evropské unie také znamená určité závazky. Takže členské státy, které se dostanou do obtížné situace - a jsme jistě připraveni je podporovat a pomáhat jim, kdykoli to bude možné - by si také měly uvědomit, že se musejí řídit určitými pravidly, a pokud se pravidly řídí, pak se pravděpodobně nedostanou do obtížné situace, ve které se nyní nacházejí.
písemně. - (HU) Pokles světového obchodu měl obzvláště ničivý dopad na země střední a východní Evropy, protože snížení poptávky zasáhlo zejména ty výrobky, které hrály významnou roli ve vývozu, jako například auta, spotřební elektroniku atd. Zároveň byly tyto země tvrdě postiženy úvěrovou krizí. Aby byly schopny se vzpamatovat z potíží vzniklých v důsledku tohoto dvojího tlaku a následných sociálních problémů, jako je rostoucí nezaměstnanost, bylo by nesmírně důležité posílit vývoz. Hlavní překážkou v této oblasti se zdá být financování u vývozců, protože platební lhůty se prodloužily, úvěr je dražší a hůře dostupný a také se zhoršily podmínky pro pojištění úvěru. Proto by se měly vyvíjet cílené programy, které by příslušným zemím, zejména členským státům EU, pomohly tyto potíže překonat.
Trend využívání externích pracovníků v 90. letech minulého století vedl k tomu, že kapitál a také odborné znalosti se v rámci světového hospodářství přesouvají do zahraničí. Skutečnost, že pracovní místa vznikala a stále vznikají v zemích s nízkými mzdami, měla za následek pokles průměrných mezd ve střední a západní Evropě, což zase vyvolalo snížení úrovně spotřeby. Důsledkem toho je, že evropské podniky už nečerpají většinu svých zisků z výroby zboží, což je jejich hlavní činností. Své výsledky se pokoušejí vylepšit pomocí finančních transakcí a spekulací. A právě tady musíme začít. Je třeba uvalit kvótu na to, kolik mohou běžné kapitálové společnosti investovat do akcií a kapitálových podílů, a také na to, kolik ze svých rezerv mohou uložit do finančních balíčků ve třetích zemích. Za druhé potřebujeme předpisy pro společnosti, které následkem krize utrpěly škodu. Za třetí, hospodářství potřebuje nejen nový kapitál pro banky, které byly jednou z hlavních příčin krize, ale také, a to ještě naléhavěji, nové předpisy pro peněžní převody, přísné směrnice pro prodej úvěrových balíčků a nezávislý orgán dohledu nad novým a prosperujícím obchodním podnikáním, které zahrnuje oblasti jako krátký prodej, který by měl být zakázán.
Pokud je prognóza, kterou právě předložil pan Moreira, správná, pak bude předpovídaný pokles objemu světového obchodu největší od druhé světové války. Není třeba připomínat, že jak členské státy Evropské unie, tak země, které do Společenství nepatří, přijímají opatření pro zvýšení konkurenceschopnosti a překonávání následků krize. Výzkum, který provedlo Centrum pro výzkum hospodářské politiky, odhalil, že od první schůzky skupiny G20 věnované krizi vzniklo 425 legislativních iniciativ pro boj s následky krize. Některé země se uchýlily k protekcionistickým praktikám, zatímco jiné se pokoušejí obchod liberalizovat. Vzhledem k tomu, že hospodářství je systémem spojených nádob, sleduje Evropská komise legislativní iniciativy, které se objevují jak v rámci Evropské unie, tak po celém světě? Bere je Evropská komise v úvahu při přijímání protikrizových opatření? Hromaděním protekcionistických a liberalizujících opatření dojde k situaci, kdy se tato opatření budou vzájemně vylučovat a nebudou mít na světový obchod žádný dopad.
Dalším bodem je rozprava o otázce k ústnímu zodpovězení, kterou Komisi pokládají Daniel Caspary, Peter Šťastný, Paweł Zalewski, David Martin, Gianluca Susta, Kader Arif, Michael Theurer, Niccolò Rinaldi, Metin Kazak, Marielle De Sarnez a Jan Zahradil jménem skupiny Evropské lidové strany (Křesťanští demokraté), skupiny Pokrokové aliance socialistů a demokratů v Evropském parlamentu, skupiny Aliance liberálů a demokratů pro Evropu a Evropských konzervativců a reformistů ve věci dohody o volném obchodu mezi EU a Jižní Koreou - B7-0001/2010).
Jsme obeznámeni s mnoha odbornými zprávami, které byly před zahájením jednání vypracovány a které jasně ukazovaly řadu potenciálních výhod pro evropský průmysl a evropské hospodářství. Pravděpodobně bude mít kladný dopad na strojírenství, chemický, farmaceutický, potravinářský průmysl a služby. Všechna tato odvětví i řada dalších doufají, že pro ně smlouva bude velkým přínosem. Největší protesty však přicházejí od automobilového průmyslu. Jsou tu problémy se systémem navrácení cla, s otázkou množství dílů od cizích dodavatelů, které mohou být použity ve vozech z Jižní Koreje, a s otázkou ekologických norem, které zůstávají nevyřešené.
Jaké jsou skutečné výhody této dvoustranné dohody, když 50 % obchodu mezi Evropskou unií a Koreou představuje automobilové odvětví, přičemž disproporce mezi 700 000 korejskými vozy dováženými k nám oproti 27 000 evropských vozů dovážených do Koreje je tak nápadná? Jaký je smysl poskytování nepřímé pomoci ve výši přibližně 1 600 EUR na každé korejské auto prodané v Evropě, když je pro některé evropské vlády obtížné poskytovat pobídky pro nákup a prodej aut za účelem stimulace spotřeby? Jak také můžeme opomenout vážné pochyby ohledně textilního a elektronického průmyslu?
Volný a spravedlivý obchod je základem evropské prosperity. Musíme se tedy tvrdě postavit proti veškerým protekcionistickým tendencím. Dohody o volném obchodu, jako je tato s Koreou, mohou významně přispět ke stimulaci světového obchodu, růstu a zaměstnanosti. Avšak je v povaze dohod tohoto druhu, že v závislosti na své konkrétní struktuře přinášejí některým průmyslovým odvětvím více užitku než jiným. Zde v Parlamentu je naším úkolem pečlivě zvážit dopad na různá odvětví a resorty v EU. Abychom tak mohli činit, potřebujeme příslušné údaje a posouzení dopadů a je úkolem Komise, aby je poskytla. Avšak navzdory řadě žádostí z výboru a v plenárním shromáždění jsme dosud neobdrželi údaje, které by byly podle našeho názoru uspokojivé. To je důvodem, proč se skupina Aliance liberálů a demokratů pro Evropu spojila s jinými skupinami, aby mohla položit tuto otázku.
Dohoda o volném obchodu s Jižní Koreou je jediná dohoda s rozvinutou zemí, která neobsahuje zákaz celního znevýhodnění. To by mohlo vést k jednostranným cenovým výhodám pro průmysl Jižní Koreje. Jak nás Komise při několika příležitostech ujišťovala, ustanovení o navrácení cla obsahují ochrannou doložku, která na základě určitých kritérií připouští zřeknutí se nároku. Avšak to potřebujeme v zájmu zúčastněných společností nutně vyjasnit. Systém musí být použitelný v praxi. Nesmí dojít k tomu, aby ochranné doložky byly bezcenné proto, že podniky nemohou poskytnout nezbytný důkaz. Protože se zdá, že dohoda obsahuje jednostranná nařízení a protože vytváří precedens pro budoucí dohody, například s Indií nebo se Sdružením národů jihovýchodní Asie, domníváme se, že důležitá je v prvé řadě konkrétní formulace ochranných doložek, postupu řešení sporů i dalších nařízení, která se k uplatňování dohody vztahují.
Apelujeme tedy na Komisi, aby dohodu o volném obchodu předložila Parlamentu ke schválení spolu s ustanoveními ohledně jejího uplatňování. A rozhodnutí chceme rychle. Z tohoto důvodu nesmí prozatímní verze dohody vstoupit v platnost. Z diskusí s různými podniky vím, jak velký dopad bude její realizace mít. Proto má otázka Komisi zní takto: Povede vývoj Evropského útvaru pro vnější činnost k tomu, aby hrála v obchodní politice významnější roli? Podle našeho názoru by v dohodě mělo být zahrnuto alespoň toto.
Jakákoli dohoda o volném obchodu musí být založena na zásadě reciprocity či oboustranného užitku, ale potenciální zátěž evropských výrobců automobilů zůstává nejasná a naplňuje nás obavami. Komise nás ujistila, že Korea aktivně liberalizuje svůj dovozní režim. Výše cel, která Korea může uhradit v rámci systému navrácení cla, se postupně snižuje. Vyjednavači jsou přesvědčeni, že hospodářský význam systému navrácení cla se tedy časem sníží. Jaký důkaz má Komise, aby tento argument podpořila? Pokud Komise zjistí, že se často nebo neustále uchyluje k využívání tohoto ochranného mechanismu, bude uvažovat o revizi jednání, aby se tak prodloužilo přechodné období?
Podle jedné studie se na základě dohody o volném obchodu bude dále obchodovat se zbožím a službami a jeho hodnota pro EU bude představovat významných 19,1 miliard ve srovnání s 12,8 miliardami pro Koreu. Stávající studie neidentifikovaly žádná odvětví, která by byla dohodou o volném obchodu negativně ovlivněna, ale v případě závažné újmy či hrozby újmy by Komise neváhala aktivovat ochranné mechanismy začleněné do dohody. Dovolte, bych vás upozornil, že v případě této nutnosti máme možnost uplatnit podpůrná opatření v rámci Evropského fondu pro přizpůsobení se globalizaci.
Co se týče dohody o volném obchodu s Jižní Koreou, jak říkáte, jsou v této dohodě bezpochyby pro Evropu mnohá pozitiva, ale pro náš automobilový průmysl to je, a zůstane, katastrofální dohoda. Pan Caspary se také tak vyjádřil. Jen se podívejte na údaje, pane komisaři. Na každé auto, které z Evropy vyvezeme do Jižní Koreje, připadá 15, které putují opačným směrem. V současné době máme poměr 15:1, který je především výsledkem necelních překážek v obchodu v Jižní Koreji.
Věřím, že stále máme spoustu času přizpůsobit tuto situaci našemu automobilovému průmyslu, a zcela správně jste poukazoval na ochrannou doložku. Uznávám, že taková ochranná opatření existují, ale žádáme, aby v první řadě bylo provedeno zásadní přezkoumání dopadu této dohody na automobilový průmysl. Čísla a trendy jsou příliš znepokojivé. V každém případě je skutečnost taková - a to víte sám lépe než já - že americká vláda v současnosti vyjednává s Jihokorejci o úpravách podobné dohody, kterou spolu uzavřeli.
Za prvé jsme ve zprávě uvedli, že potřebujeme lepší přístup na korejský zemědělský trh. Během prvních sedmi let platnosti dohody budou korejská zemědělská cla snížena o 75 %; chtěli jsme chránit naše zeměpisná označení, výsledkem této dohody je, že naše whisky, naše šampaňské, naše vína, naše šunky a další produkty budou v Koreji chráněny. A jak naznačil jeden kolega, výsledky nejsou zanedbatelné. Na korejském trhu se už teď prodává skotská whisky v hodnotě 137 milionů liber, takže díky této dohodě by mohlo dojít k významnému nárůstu.
Je tato dohoda ideální? No, samozřejmě že není. Jsou v ní obsažené části, které bych si tam nepřál, samozřejmě, že ano, ale vyjednávání znamená, že musíte přijímat i dávat, ale při bližší úvaze, je to pro Evropu dobrá dohoda? Ano. Je to dobrá dohoda pro Koreu? Ano. Je to případně dobrá dohoda pro světovou ekonomiku? Ano. Takže bychom neměli otálet a rovnou ji podepsat.
Ačkoliv vracení cla je přijatelné pro Světovou obchodní organizaci (WTO) a již se praktikuje, podle nás v Alianci liberálů a demokratů pro Evropu se fakticky jedná o podporu vývozu, a uvolnění pravidla původu je krokem zpátky v oblasti transparentnosti. Tyto dvě zásady budou brzy představovat precedens pro naše další obchodní partnery. Víme, že Komise vyjednávala tvrdě, ale podle korejského přísloví: "i nejlepší dělají chyby".
Pane předsedající, jak jste řekl, tato dohoda je inovativní. Vstupuje na novou půdu, ale ne nutně tak, jak o ní mluvíme. Snad poprvé ve skutečnosti vidíme na výsledku jednání, že existují poražení, což lze přijmout, ale v kontextu obchodních jednání se třetími stranami. Rozhodnutí, kdo v Evropě by měl být poraženým v otevřeném obchodním vztahu, nebylo učiněno ani v rámci Lisabonské strategie, ani v rámci průmyslové politiky.
Za třetí, tato dohoda také vstupuje na novou půdu, protože poukazujete na snížení cel ve výši 1,6 miliard eur, což nám poskytne výhody na korejském trhu. Avšak co tato čísla znamenají? Jsem zvoleným zástupcem západofrancouzského regionu, konkrétně Bretaně. Pokud jste navštívil Bretaň, pane De Guchte, budete vědět, že v těchto dnech jsou obrovským problémem zelené řasy a znečištění podzemních vod související s intenzifikací chovu prasat.
Tato dohoda také vstupuje na novou půdu tím, že poprvé bude vyžadováno poškození životního prostředí. Neustále se nám říká, že Evropa je nezpochybnitelným a nesporným vůdcem v boji proti globální změně klimatu. Realita je taková, že se snižujeme k vyjednávání s Jižní Koreou o výjimkách emisí CO2 u aut, neboť automobilová lobby v Evropě je velmi silná, pokud jde o odsunutí termínů pro zavedení limitů emisí CO2, a protože nyní musí získat výjimky v zahraničí.
Jak Evropa tak Korea získají podpisem dohody obrovské výhody. Vím, že existují obavy, a já jsem těmto obavám naslouchal. Slyšeli jsme je tady dnes večer ohledně automobilového průmyslu. Ale víte, myslím, že když budeme závislí na automobilovém průmyslu - a budeme jej zcela chránit - potom si myslím, že si vybíráme špatné odvětví, a co se mne týká, General Motors by určitě nebyl tím nejdůležitějším v mojí oblasti.
jménem skupiny GUE/NGL. - (PT) Pane předsedající, pane komisaři, pranýřovali jsme katastrofální důsledek liberalizace globální ekonomiky pro řadu odvětví hospodářské činnosti, zejména v některých členských státech a regionech, které jsou nejvíce závislé na těchto odvětvích. Mluvíme o zničení výrobní činnosti a zaměstnanosti, vážném dopadu na schopnost vytvářet a rozdělovat bohatství, rostoucí závislosti na zahraničních trzích, chronické a rostoucí nerovnováze v obchodě; zkrátka o ekonomickém a společenském úpadku.
Hovoříme také o útocích na práva zaměstnanců, sociálním dumpingu, zruinování milionů malých výrobců a mnoha malých a středně velkých podniků. To jsou důsledky postupné liberalizace mezinárodního obchodu, které její zastánci nemohou ignorovat. Vzpomenu zde oděvní a textilní průmysl, které s touto dohodou obzvlášť souvisí, a studii generálního ředitelství pro zaměstnanost a Eurofondu, která představuje scénáře pro pokles pracovních míst ve Společenství o 20 až 25 % do roku 2020 a zároveň uznává scénář, podle kterého by 50 % pracovních míst v tomto sektoru zmizelo. Také však vzpomenu odvětví jako elektronika a výroba dílů v automobilovém průmyslu, které zde již byly zmíněny. Tyto stížnosti vyvolávají otázky, které zůstávají nezodpovězeny.
Jižní Korea musí soutěžit s ekonomickým a vojenským obrem severně od svých hranic, Čínou, která je zároveň jejím hlavním obchodním partnerem. V konkurenčním vztahu má Čína téměř nevyčerpatelné zdroje v podobě levné pracovní síly. V důsledku toho je také Čína hlavním obchodním konkurentem Jižní Koreje. Uložením požadavků Jižní Koreji na kvalitu může EU přispět, aby bylo její zboží vhodnější pro vývoz do USA a Evropy - mnohem lepší zboží než z Číny a myslím, že všichni máme zájem na tom, aby se to stalo.
Dne 21. ledna oznámil Opel uzavření své továrny v Antverpách a přesunutí výroby do Jižní Koreje. Máme snad věřit tomu, že toto rozhodnutí nemá nic společného s dohodou o volném obchodu, která byla právě sjednána? Dovolte mi, abych tam poukázal na spojitost. Během hospodářské krize, kdy jsou zaměstnanci těmi prvními, kdo platí za chyby finančníků, má Komise povinnost zabývat se, nyní více než kdy jindy, dopady smluv, které vyjedná, na zaměstnanost.
Dnes od Vás očekáváme odpovědi, pane komisaři. Za prvé, chceme vědět, zda vaše generální ředitelství posoudilo dopady této dohody na pracovní místa v Evropě, protože Vám musím říct, že číslo, které jste tak hamižně oznámil, tedy zisk 19 miliard eur, který by měli vydělat evropští vývozci, nás nepřesvědčí. Odkud se toto číslo vzalo? Na jaké studii je založeno? Ponecháme-li stranou očekávané pozitivní vlivy, byl také brán v úvahu negativní dopad?
Nicméně se cítím ujištěn, protože vůbec poprvé bude Parlament brzy se moci vyjádřit k tomuto textu v rámci postupu spolurozhodování. Avšak rád bych upozornil, že problém Evropy v oblasti zaměstnanosti nebude vyřešen prostřednictvím zmírňujících opatření přijímaných pro jednotlivé případy. To je důvod, proč spolu s naší skupinou požaduji, aby konečně byla vytvořena skutečná evropská průmyslová politika, která bude reprezentovat strategii pro budoucnost našeho průmyslu.
(PL) Pane předsedající, diskutujeme dnes o velmi důležité dohodě, která bude vzorem pro dohody s dalšími zeměmi na Dálném Východě, takže je potřeba pečlivé úvahy a analýzy. Nesmí se po nás požadovat, abychom jednali rychle. Podporuji volnou hospodářskou soutěž a myslím, že její vliv na stabilizaci politické situace a na hospodářský rozvoj je nesporný, ale musí se jednat o hospodářskou soutěž, která je vyvážená a je založena na hospodářské soutěži mezi technologiemi nebo výrobními náklady na výrobek, a nikoliv na nástrojích, jako je navracení cla, jak je to obsaženo v dohodě, což upřímně řečeno slouží zájmům jenom jedné ze stran.
Jsme v ekonomické krizi a musíme dnes být obzvláště citliví na situaci v Evropě - musíme převzít zvláštní odpovědnost za budoucnost evropského průmyslu. Nejedná se jen o automobilový průmysl, ale také o průmysl elektronický a textilní. Četná průmyslová odvětví, včetně mnohých v Polsku, si na tuto dohodu stěžují. Proto jsem přesvědčen, že bychom měli jednat následovně. Za prvé, musíme si být jisti účinky dohody, a proto bychom měli pracovat také s těmi odvětvími, jež dala na vědomí pochybnosti o dohodě, a nejen s těmi, která jsou přesvědčena, že z dohody budou profitovat. Od Komise očekávám vypracování komplexní analýzy následků vstupu této dohody v platnost. Za druhé, musíme velmi podrobně prozkoumat ochranná opatření a způsob, jak je vytvořit, aby dohoda byla skutečně výhodná pro obě strany, a ne pouze pro Jižní Koreu. Za třetí, nemůžeme tuto dohodu zavést předběžně, dokud si Parlament nebude jist, že je skutečně výhodná pro všechny země Evropské unie a nezakládá pro korejský průmysl jakoukoli neoprávněnou výhodu.
(DE) Pane předsedající, EU by měla uzavírat dohody o volném obchodu pouze se zeměmi, které plně respektují lidská práva. Přijetí a hlavně dodržování základních pracovních norem Mezinárodní organizace práce mi přijde zásadní. Části smlouvy zabývající se odbory jsou dobré, ale nejdou dostatečně daleko. V Koreji se objevily případy, a to zejména v posledních měsících, kdy došlo k zásadnímu porušení práv odborů, jako je právo na kolektivní vyjednávání a právo na svobodu organizace. V průběhu vyjednávání poukázaly evropské odbory, a zejména odbory v kovodělném průmyslu, na tyto případy, obzvláště s ohledem na problémy očekávané v automobilovém průmyslu.
(DE) Pane předsedající, samozřejmě je pravda, že existují vážné ekonomické problémy. To je naprostá pravda. Nicméně vedení společnosti, a zejména pan Reilly, porušilo dohodu delta. Podle podmínek této dohody dostala továrna Opelu v Antverpách ujištění, že vozidla typu SUV se tam budou vyrábět. Tato auta se nyní nevyrábí v Antverpách ale v Jižní Koreji. Já to vidím tak, že se jednoduše řečeno jedná o přesunutí stávající výroby Opelu z Antverp do Jižní Koreje.
(DE) Pane předsedající, pane De Guchte, mám pro vás tři otázky. První otázka se týká nutnosti zavedení spravedlivých podmínek hospodářské soutěže. Skutečnost, že práva zaměstnanců v Jižní Koreji jsou omezená, znamená, že se jedná o nespravedlivé podmínky hospodářské soutěže, k nimž patří otázka kolektivní akce. Odstavec 314 trestního zákoníku Jižní Koreje se vztahuje na trestný čin "narušení provozu". Toho se používá k zabránění stávky a omezení práva odborů, například v případě Ssangyong. Také bych rád věděl, proč uzavíráme dohody o volném obchodu se zeměmi jako Jižní Korea a Kolumbie, které mají největší problémy s normami Mezinárodní organizace práce. Proto moje první otázka zní: Jak navrhujete využít dohody o volném obchodu k zajištění toho, aby v Jižní Koreji nebyly žádné nespravedlivé konkurenční podmínky vyplývající z omezení práv zaměstnanců?
Mnoho lidí už mluvilo o automobilovém průmyslu. No, my, já i lidé v regionu, kde žiji, ale do určité míry i Váš region, pane komisaři, jsme mezitím zjistili, jaký ten dopad je. Výrobní závod Opelu v Antverpách se zavírá a tamní odbory - a jedná se o lidi, kteří tam pracovali dlouhé roky - jsou absolutně přesvědčeni, že tato obchodní dohoda je velmi důležitou součástí podnikatelského plánu Opelu, o němž se hodně hovoří, ale jednoduše ho nechápeme, a který je ústředním bodem rozhodnutí nevyrábět vozidla typu SUV v Antverpách.
Mám pro Vás na toto téma dvě otázky. Víte, jaký dopad má tato dohoda na zaměstnanost a jaký vliv na zaměstnanost v každém hospodářském odvětví? Pokud ne, jste připraven - a v této věci na Vás chci naléhat - v tomto okamžiku nechat provézt studii dopadů, abyste zajistil, že my v Parlamentu budeme mít informace, které potřebujeme, když budeme nakonec muset dát náš souhlas? Moje druhá otázka je, zda v budoucnosti máte v úmyslu- s ohledem na to, že jste na začátku svého funkčního období - důsledně provádět tento typ studie dopadů na sociální úrovni?
Ale celková bilance uvedená panem komisařem, 19,1 miliard eur výhod pro Evropskou unii a 12,5 miliard eur pro Jižní Koreu, je podle mne dobrým výsledkem. Pokud by to bylo naopak, mohli bychom mít důvod k obavám. Také nemůžeme podceňovat politický význam Jižní Korey v symbolicky natažené ruce přes oceán k Asii - což je pro ně velmi důležité - a také, pokud jde o nás, v obnovení naší pozice ve světě, která byla poněkud podkopána v Kodani.
Nicméně musíme poznamenat, že, zaprvé, je tu problém týkající se informací předaných Parlamentu, zejména s ohledem na ochranné doložky, pak problém použitých metod, jelikož nám již bylo řečeno, že by mohlo být možné realizovat dočasná opatření nebo dočasně realizovat dohodu bez čekání na souhlas Parlamentu, a nakonec problém týkající se jasnosti a transparentnosti obchodního rámce - což bylo vzneseno panem Rinaldim - jelikož prostřednictvím navracení cla jsme mohli ve skutečnosti nepřímo uzavřít dohodu s Čínou. Domnívám se, že v otázkách těchto dohod o volném obchodu se musíme vyjadřovat obzvlášť jasně.
(PL) Pane předsedající, dohoda o volném obchodu s Jižní Koreou se zdá být dobrým výsledkem. Dohoda o zóně volného obchodu povede k významnému nárůstu vzájemného obchodu. Díky odstranění korejského dovozního cla přibližně ve výši 1,6 miliardy eur a dovozního cla EU ve výši zhruba 1,1 miliard eur dojde k významné liberalizaci obchodu v důležitých odvětvích průmyslu a služeb. Týká se to především telekomunikací, ochrany životního prostředí, dopravy, financí a právních služeb. Kromě toho přispěje dohoda o volném obchodu ke zvýšení transparentnosti v otázce ochrany duševního vlastnictví a zadávání veřejných zakázek. Díky dohodě bude také Korea uznávat osvědčení a normy kvality EU. Tato dohoda je zvlášť důležitá v současné ekonomické situaci, protože umožní rychlejší rozvoj v zemích EU. Jsme si však vědomi (...)
To samozřejmě znamená, že ve vašem výboru proběhne debata. Již během slyšení jsem řekl, že nehodlám navrhnout předběžné uvedení v platnost, dokud se Parlament k dohodě nevysloví, buď formální ratifikací nebo prostřednictvím jiného postupu, který nastavíme mezi Výborem pro mezinárodní obchod a Komisí. To zůstává otevřené k diskusi, ale v každém případě bude mít Parlament příležitost vyjádřit svůj politický názor na smlouvu předtím, než budou předloženy jakékoli návrhy na dřívější uvedení v platnost.
Mnohem důležitější pro odhad situace na trhu je podle mne skutečnost, že jihokorejští výrobci nedávno otevřeli velké továrny v Evropě, konkrétně v České republice a na Slovensku, které mezi sebou budou schopné ročně vyrobit přibližně půl milionu aut, takže v budoucnosti může být realita taková, že na zdejší trh se dostanou korejská auta vyráběná ve velké míře v Evropě. Dochází k jasnému posunu a celkově můžete na trhu s auty pozorovat přesun směrem k hlavním trhům, kde nakonec budou auta nakupována a prodávána.
Možná ještě poslední poznámka k napětí mezi bilaterálními a multilaterálními jednáními, což je téma, které zmínil pan Moreira. Vyjednávání na základě kola jednání z Dohá probíhá od roku 2001, už devět let, a stále nebylo nalezeno východisko ze slepé uličky. Jsem velkým zastáncem multilateralismu a myslím, že je potřeba dovést kolo jednání z Dohá do úspěšného konce, konkrétně by měly být zachovány rozvojové prvky, které v něm jsou obsaženy. Věřím tomu také proto, že multilaterální rámec rovněž poskytuje největší právní jistotu pro mezinárodní obchod. Myslím si však, že zatímco očekáváme uzavření kola jednání z Dohá - což se, doufám, stane v roce 2010 nebo nejpozději na začátku roku 2011 - nemůžeme bránit rozvoji jednání v oblasti bilaterálních dohod.
Domnívám se, že je ve vztahu k bilaterálním dohodám velmi důležité uzavírat jen takové dohody, které jdou dál než kolo jednání z Dohá, aby nebyly narušeny výsledky jednání z Dohá, pokud nastavujeme vyšší kritéria. To také vysvětluje vypracování dohody o volném obchodu s Jižní Koreou. Podle mého názoru není takového rázu, že by podkopávala multilateralismus. Pokud bychom odřízli multilaterální směr, pak by to skutečně mělo účinek, ale to není a v nadcházejících jednáních ani nebude náš záměr.
Riziko nákazy po takové nehodě je nezanedbatelné. Podle odborníků je riziko nakažení u hepatitidy typu B jedna ku třem, u hepatitidy typu C jedna ku třiceti a u HIV jedna ku třem stům. Vezměme si případ Juliet Youngové. Juliet byla zdravotní sestra, která zemřela v roce 2008, sedm let poté, co se v jedné londýnské nemocnici nakazila virem HIV při odběru krve nakaženému pacientovi. Pícha se o jehlu, když jí při odebírání vzorku vyklouzla. Nebo případ stomatologické zdravotní sestry, která pracovala ve vězení a píchla se o jehlu, když dávala injekci vězni, který měl hepatitidu A, B a C a byl HIV pozitivní. Představte si to hrozné čekání; nyní zjistila, že se nakazila hepatitidou typu C. Tato zdravotní sestra spolu s řadou dalších stále pořádá kampaně upozorňující na tento problém.
Já jsem se poprvé zapojila v roce 2004, když jsem na popud sdružení Health First Europe navštívila nemocnice ve svém volebním obvodu, a 1. prosince téhož roku jsem pak se Stephenem Hughesem pořádala zde v Parlamentu výstavu v rámci Světového dne boje proti AIDS. Zdravotníci z celé Evropské unie za námi přijeli do Parlamentu a toužili po naší pomoci. Ty z vás, kdo jste měli možnost se s těmito sestrami a dalšími zdravotníky setkat, nemohla jejich prosba nechat chladnými, a tak jsme v roce 2006 schválili usnesení Parlamentu o ochraně zaměstnanců ve zdravotnictví Evropské unie před krví přenosnými nákazami způsobenými poraněním o jehlu. V tomto usnesení jsme žádali Komisi, aby do tří měsíců předložila legislativní návrh na změnu směrnice 2000/54/ES o biologických činitelích. Takový návrh předložen nebyl, ale my jsme to se Stephenem Hughesem nevzdali.
autor. - (EN) Pane předsedající, jedná se důležitý právní předpis v oblasti bezpečnosti a ochrany zdraví. Liz už zmínila, co mu předcházelo. Trvalo to dlouho - šest let od našich prvních setkání, jak říkala. Je skvělé, že tu dnes je komisař Andor, ale svým způsobem je škoda, že tu není komisař Špidla. Často jsme ho zde v Parlamentu kritizovali, ale dnes bychom mu mohli poblahopřát, že nakonec vyvinul iniciativu směřující k předložení tohoto návrhu, který se týká poranění jehlami a ostrými předměty.
Chvíli nám trvalo, než jsme ho přesvědčili, aby začal jednat. To, aby žádné kroky nepodnikal, mu radili lidé z jeho útvarů Komise, kteří říkali, že ochranu před těmito zraněními dostatečně řeší směrnice o ochraně zaměstnanců před riziky spojenými s expozicí biologickým činitelům z roku 2000 v kombinaci s prvky rámcové směrnice z roku 1989 týkajícími se posuzování rizik. Nakonec jsme je ale přesvědčili, že pokud dochází k milionu zranění ročně, je něco špatně. Potřebovali jsme právní předpis zabývající se konkrétně tímto problémem, jaký mají například ve Spojených státech nebo v některých oblastech Španělska, kde tyto předpisy velmi dobře fungují.
Pan komisař nakonec souhlasil, že podnikne potřebné kroky, a jak říkala Liz, v roce 2008 skutečně vytvořil návrh na změnu směrnice z roku 2000; odborové organizace veřejných služeb - HOSPEEM a EPSU - mu však naznačily, že chtějí vypracovat dohodu. Tuto dohodu skutečně vypracovaly. A já jsem rád, že to udělaly. Je to kvalitní dohoda, některé její části však jsou poněkud nejednoznačné. Proto jsem předložil pozměňovací návrh, který byl ve Výboru pro zaměstnanost a sociální věci přijat, a sice že by Komise měla ke směrnici vydat pokyny, které by zajistily hladké a jednotné provedení této směrnice v právních předpisech všech členských států.
Liz hovořila o tom, jaké trauma prožívají lidé, kteří se injekční jehlou poraní. Za těch šest let, co jsme se tímto tématem zabývali, jsem se s řadou takových lidí setkal, a na tu traumatickou zkušenost bych opravdu chtěl poukázat. Poznal jsem lékaře, který kvůli poranění injekční jehlou zanechal lékařské praxe. Setkal jsme se člověkem, který se v důsledku zranění injekční jehlou nakazil virem HIV. Mluvil jsem s lidmi, kteří nakonec zjistili, že se nenakazili, ale celé měsíce žili v nejistotě. Setkal jsem se také s uklízeči a vězeňskými dozorci, kteří se poranili o injekční jehlu. Na ty se tato dohoda nevztahuje. Je tu tedy další oblast, nad kterou bychom se do budoucna měli zamyslet.
Také s vámi souhlasím v tom, že vstup této dohody v platnost významně přispěje k ochraně pracovníků v nemocničním a zdravotnickém odvětví. Díky této dohodě, a doufejme, že také díky brzkému přijetí návrhu směrnice Radou, se budou pracovníci v nemocničním a zdravotnickém odvětví těšit výhodám integrovaného systému, díky němuž vzniknou politiky v oblasti posuzování rizik, předcházení rizikům, školení, informování, osvěty a podobně. Tato opatření, která jsou zároveň minimálními požadavky, jsou nejen velice vítaná, ale také naprosto nezbytná.
Už jste byli upozorněni na to, že rámcová dohoda je pro zdravotníky velice důležitým právním nástrojem, a já nebudu ztrácet příliš času tím, abych to opakoval. Zdravotníci každoročně utrpí přes milion zranění, která s sebou nesou také vážná zdravotní rizika, jako jsou virová onemocnění, hepatitida typu C, AIDS a podobně. Dohoda je však důležitá nejen pro zdravotníky, ale také pro pacienty a jejich rodiny. Tento nástroj tak bude lépe chránit miliony Evropanů.
Za prvé, význam bezpečnosti a ochrany zdraví při práci. Vytvoření co nejbezpečnějšího pracovního prostředí je naprosto zásadní pro pracovníky, pro rodiny i pro občany. Již jsme zmínili, jaké dopady má tento typ zranění na pracovníky i na občany z hlediska lidského, ale existují i dopady ekonomické. Před pár dny zde v Parlamentu hovořili zástupci Evropské agentury pro bezpečnost a ochranu zdraví při práci o některých svých kampaních na podporu bezpečnosti a ochrany zdraví a také nám ukázali ekonomické studie, z nichž vyplývá, že například v Austrálii představují úrazy a onemocnění více než 6 % HDP tohoto státu. Jaká je cena za nedostatečné sociální zabezpečení? Jaká je cena za špatnou hygienu a bezpečnost na pracovišti? Jde tedy o investici do lidského kapitálu, ale také o investici z pohledu civilizačního a ekonomického.
jménem skupiny ALDE. - (EN) Pane předsedající, původně jsem nechtěla vystoupit jménem skupiny, ale myslela jsem si, že mohu řečnickou dobu rozdělit a vystoupit později, u usnesení to však zřejmě není možné; dnes dopoledne jsem tedy byla informována, že mám vystoupit nyní. Mám tak příležitost poděkovat všem stínovým zpravodajům, kterým jsem předtím nepoděkovala, a také ještě jednou Stephenu Hughesovi, protože právě s ním jsem v roce 2004 objížděla nemocnice, ještě s Johnem Bowisem, který byl poslancem za konzervativce. My tři členové politických stran jsme vyrazili do nemocnic, abychom se na vlastní oči přesvědčili o situaci, a právě to bylo podle mě tak důležité.
Zde v Parlamentu se musíme řídit tím, co lidé venku skutečně potřebují, a díky tomu, že jsme naslouchali sestrám, lékařům a dalším zdravotníkům, jsme mohli vzít v potaz jejich názor. Stephen zmínil pokyny k provádění směrnice a já bych velice ráda zjistila, jestli víte, zda Komise skutečně plánuje předložení takových pokynů; myslím, že je opravdu potřebujeme. Zajímalo by mě také, jestli víte, jaký časový harmonogram má v plánu Rada, protože je naprosto zásadní, aby byl co nejrychleji schválen, když už zdravotníci čekali tolik let.
Nechceme, aby docházelo k dalším zbytečným zraněním, zatímco budeme čekat. Už jich za poslední léta bylo dost. A ještě jedna věc, která tu už také zazněla - i když se dohoda v současné době vztahuje jen na zdravotnictví, byla bych ráda, kdyby se rozšířila i o další odvětví, zejména například o vězeňství. Podle mého názoru je velice důležité chránit také pracovníky ve věznicích. Pro tyto pracovníky má význam řada věcí, ale jednou z hlavních jsou bezpečnostní jehly. Myslím si, že vedle dalších otázek obsažených v tomto usnesení je velice důležité, aby tito zdravotníci nebyly vystavováni zbytečným zraněním způsobeným injekčními jehlami.
jménem skupiny Verts/ALE. - (EN) Pane předsedající, také bych Stephenu Hughesovi a Liz Lynnové ráda poděkovala a řekla, že toto opatření vítám, i když bychom se ho rádi dočkali dříve. Jak již bylo řečeno, v USA příslušný právní předpis platí od roku 2001. Nyní podobné předpisy existují i v některých částech Evropské unie a my s nimi konečně srovnáváme krok, ale samozřejmě až poté, co tento problém již postihl řadu lidí.
Pokud jde o riziko, odhaduje Světová zdravotnická organizace, že ačkoli k vystavování tomuto riziku dochází z 90 % v rozvojových zemích, 90 % hlášených případů nákazy pochází ze Spojených států a Evropské unie. Víme, že nehlášení zranění ostrými předměty je velký problém: odhady se pohybují mezi 40 a 75 %, a to je obrovské množství. Proto si myslím, že bychom měli ocenit, že v ustanovení 11 dohody sociálních partnerů se zmiňuje ohlašovací povinnost spojená s kulturou neobviňování.
za skupinu ECR. - Vážené dámy, vážení pánové, dohoda o prevenci poranění ostrými předměty je historicky první dohodou mezi sektorovými sociálními partnery. Vzhledem k tomu, že se odhaduje, že poranění ostrými předměty v nemocnicích dosahují v Evropě více než 1 milion případů ročně, nemusíme se zde přesvědčovat, že jde o krok správným směrem, protože při správném dodržování této dohody by se těmto úrazům mělo předejít. V praxi to napomůže vytvořit bezpečné pracovní prostředí a ochránit zdravotníky před krví přenášenými infekcemi způsobenými poraněním o ostré předměty.
Rád bych na tomto místě zdůraznil, že dohoda zaměstnavatelů a zaměstnanců je svým způsobem zcela unikátním evropským právním instrumentem, který na národní úrovni nemá ve většině členských států obdobu. Tato forma samoregulace, kde se ti, kterých se daný problém dotýká, sami dohodnou ve formě právní normy na jeho řešení, je podle mého názoru vzorovým příkladem evropské regulace. Není to totiž jako u regulace emisí CO2, harmonizace daní či standardizace veřejných služeb, kdy podniky a jejich zaměstnanci musí pouze trpně a s velkými náklady plnit to, co jsme jim my a členské státy naservírovali.
(FR) Pane předsedající, pane komisaři, paní Lynnová, dámy a pánové, ráda bych vám řekla, jakou mám dnes dopoledne radost, že jsme schválili tento návrh směrnice o předcházení zraněním ostrými předměty. Je to opravdu velký zdravotní problém, který musíme co nejrychleji vyřešit. Všichni víme, jak rozšířený tento typ zranění je a jak dramatické má následky. Chci vám říci, pane komisaři, že věřím, že pro tuto dohodu naleznete rychle řešení, které nás v této problematice posune dopředu.
Dále bych chtěla poděkovat paní Lynnové za její práci. Rovněž chci poděkovat panu Hughesovi, protože je to odpovědnost nás poslanců zajistit našim občanům ochranu. Jde samozřejmě o zdravotníky - o těch jsme hodně mluvili. Jde o pracovníky úklidu - zmínili jste zaměstnance věznic - ale já bych přidala i lidi, kteří pracují ve školství, ve všech lékařských odvětvích ve školách. Myslím si ale, že ta otázka je mnohem širší, že je třeba vzdělávat všechny naše spoluobčany, aby zdravotníky i další pracovníky, kteří poté s tupými předměty přicházejí do styku, nevystavovali zbytečnému riziku.
Právě kvůli řadě závažných rizik, která zdravotníkům v až příliš mnoha případech denně hrozí, je práce ve zdravotnictví považována za neatraktivní, a to natolik, že v posledních letech má toto odvětví problém s nedostatkem personálu. Kromě toho, jak již zde bylo zmíněno, vznikají značné náklady jednotlivým zdravotnickým zařízením, která musí řešit stresující situace, jimž jsou zdravotníci vystaveni během doby, kdy jsou sledováni, dále náklady na diagnostické testy, které se podle pravidel musí provádět po dobu nejméně šesti měsíců, a také náklady na léčbu zdravotníků, kteří se bohužel nějakým onemocněním nakazili.
(PL) Pane předsedající, hovoříme zde o problému, který se skutečně stal jedním z největších problémů v oblasti zdravotnictví. Zmíním zde několik statistických údajů. V Evropské unii ročně dojde přibližně k milionu těchto nešťastných poranění ostrými předměty. Ve Spojených státech se tento počet odhaduje na 380 000, ale sami Američané říkají, že tento údaj je podhodnocený. Samozřejmě musíme zdůraznit, že se to týká především zdravotníků, ale je tu i další hledisko: tímto problémem jsou ohroženi i pacienti. V takových případech, a to si musíme upřímně přiznat, je zde problém, že nemocnice musí vyplácet obrovské částky jako odškodnění. Je zřejmé, jak již uvedli jiní řečníci, že naprosto zásadní význam má prevence. Prevence je totiž vždy výrazně levnější než léčba.
Toto usnesení si dle mého názoru zaslouží plnou podporu. Je odpovědí na očekávání zdravotnických pracovníků a je o to důležitější, že tento problém narůstá. Na rozsahu nabývá i problém odškodňování, přičemž nároky na odškodnění uplatňují zdravotníci i pacienti. Ani finanční hledisko tedy není zanedbatelné. Moje politická skupina, za niž hovořím, tento návrh usnesení podporuje. Myslíme si, že to je dobrá reakce na tuto výzvu naší doby a také na potřeby spotřebitelů a zdravotnického personálu v zemích Evropské unie.
Někdy říkáme, že se Evropa musí více přiblížit občanům. V této diskusi se nám to bezpochyby podařilo. Mluvil jsem s přítelem mého věku, čerstvě dostudovaným lékařem, a když jsem se mu o této diskusi zmínil, řekl mi velice potěšeně, že toto je naprosto zásadní a že bychom měli všem v Evropě vysvětlit, co děláme. Je důležité zajistit prevenci a informovat všechny, kdo pracují v nemocnicích, o rizicích, jež jim hrozí. Je skutečně zásadní, abychom všem vysvětlili, že když mají tak dlouhou pracovní dobu, když mají často málo prostoru a když je tolik pacientů, je nezbytné, aby zdravotníci učinili alespoň ta nejdůležitější opatření.
člen Komise. - (EN) Pane předsedající, nejdříve bych rád řekl, že jsem rád, že se tento návrh těší v Parlamentu tak široké podpoře. Mrzí mě, že to trvalo déle, než mnozí z vás očekávali, ale chtěl bych zdůraznit, že jsem plně přesvědčen, že sociální dialog je důležitý: musíme respektovat názory sociálních partnerů. Tím se nejen zvyšuje legitimita našeho rozhodnutí, ale také to pomáhá při jeho uplatňování, protože kdo se podílí na vytváření nového pravidla, má větší zájem na jeho úspěchu. To je velice důležité.
Zdravotnictví je jednoznačně důležité odvětví a my se mu musíme velice intenzivně a pozorně věnovat. Nejde jen o to, že nemocniční a zdravotnický personál je vystaven nebezpečí poranění ostrými předměty a nákazy infekčními onemocněními; víme také, že má velice dlouhou pracovní dobu. Musíme tedy zaujmout komplexní přístup, uvažujeme-li o těchto důležitých skupinách, zvláště v období krize, kdy očekávaná finanční konsolidace ovlivní podmínky, v nichž tito lidé pracují. Proto by tato otázka měla být naší prioritou, stejně jako je prioritou pro mě osobně.
Základním kompromisem je, že Rada schválila text pro nástroj mikrofinancování přijatý Parlamentem při prvním čtení, který byl důležitý pro rychlé uvedení do praxe. Další důležitou součástí kompromisu je, že 60 milionů EUR je přiděleno z programu Progress a 40 milionů EUR z rezerv, přičemž finanční nástroje až do výše 20 milionů EUR mohou být na doporučení Komise do programu Progress vráceny. Chtěla bych požádat Radu, aby si přečetla znění sdělení v této záležitosti, a bylo by důležité je uveřejnit v okamžiku, kdy bude znění této dohody zveřejněno v Úředním věstníku.
Finanční příspěvek z rozpočtu Evropské unie na facilitu pro období od 1. ledna 2010 do 31. prosince 2013 byl stanoven na 100 milionů EUR a má být částečně financován omezením programu Progress o 60 milionů EUR. Při představení svého návrhu rozpočtu Komise ponechá dostatečnou nepřidělenou rezervu v rámci výdajového stropu položky 1a, přičemž rozpočtové orgány - Rada a Parlament - mohou v souladu s bodem 37 interinstitucionální dohody ze dne 17. května 2006 o rozpočtové kázni a řádném finančním řízení rozhodnout o zvýšení částky pro program Progress maximálně o 20 milionů EUR v období 2011-2013.
Parlament má právo volat k odpovědnosti Radu a Komisi i Spojené státy americké. Je to naší odpovědností - tím více na základě Lisabonské smlouvy - a nesmíme se jí zříkat. Parlament má právo klást osobní bezpečnost a soukromí na stejnou úroveň, protože jedno nemůže existovat bez druhého. Žádáme-li vás o mírné odložení hlasování, jako skupina PPE nijak nezpochybňujeme požadavky a pravomoc Parlamentu. Žádáme pouze o vrácení míče na stranu Komise, Rady a USA na velmi krátkou dobu.
Moje skupina ve skutečnosti navrhuje, aby Parlament omezil dobu udělenou Radě požadavkem, aby nám byly požadované informace poskytnuty příští měsíc, nikoli v květnu, jak požadovala Rada. To by nám umožnilo přijmout konečné stanovisko v březnu. To není nereálné, zejména vzhledem k tomu, že jsme se včera večer dozvěděli, že komisařka Malmströmová se snažila navrhnout nový mandát pro sjednání konečné dohody příští týden nebo do příštího minizasedání v Bruselu, což je lhůta deseti dnů. Navrhujeme nový mandát v únoru a hlasování Parlamentu v březnu.
jménem skupiny ECR. - Pane předsedající, chtěl bych podpořit návrh PPE na odložení hlasování. Domnívám se, že je to účelný a rozumný postup jednání; plénum může mít nové pravomoci, ale musíme je uplatňovat uvážlivě a odpovědně. Rada se snažila Parlament uklidnit, možná ještě ne dostatečně, ale také se za své chyby během tohoto procesu omluvila. Takže se domnívám, že bychom nyní měli nějaký čas spolupracovat a společně postupovat kupředu a také k nové dlouhodobé dohodě. Věřím, že je v nejvyšším zájmu pověsti pléna, budoucnosti našich mezinárodních dohod a bezpečnosti Evropy, abychom si tento čas poskytli.
zpravodajka. - Pane předsedající, doporučuji hlasovat proti odložení, protože podmínky odložení Rada nesplnila. Toto plénum nemůže stále důvěřovat falešným slibům; míč byl na straně Rady, ale ta nedokázala jednat přiměřeně a účinně. Rada o tomto problému věděla více než dva roky, a během této doby neudělala nic, aby jej řešila. Nebudeme-li souhlasit s prozatímní dohodou, bezpečnost evropských občanů nijak neohrozíme. Cílená transatlantická výměna údajů bude nadále možná; právní stát má zásadní význam, ačkoli jsou naše zákony v současnosti porušovány, a podle této dohody, která by byla přechodně používána, by byly porušovány nadále. Parlament by se toho neměl účastnit.
Komise se zavázala k velmi ambicióznímu časovému plánu. Chtěla bych potvrdit, co řekl pan Daul - že Komise přijme mandát pro novou dlouhodobou dohodu dne 24. února, budete-li souhlasit s odložením hlasování. Jsem připravena osobně před vás v ten samý den předstoupit, abych vás s tímto mandátem seznámila. Rada jej k posouzení obdrží následující den v Bruselu. Jsem si jista, že španělské předsednictví udělá vše, co bude moci, aby co nejdříve vydalo souhlas s mandátem. Komise poté okamžitě zahájí jednání s USA a pokusí se je co nejdříve uzavřít.
(DE) Pane předsedající, mám doplňující otázku na Komisi, tj. na paní Malmströmovou. Rozumím tomu dobře, paní Malmströmová, že ve vaší pravomoci komisařky podporujete odložení hlasování skupiny Evropské lidové strany (Křesťanských demokratů)? Mohu se zeptat, proč jste tyto žádosti nepodporovala během vaší šestiměsíční práce v pozici ministryně pro evropské záležitosti za švédského předsednictví? Kdybyste je podporovala, nemuseli bychom dnes o odložení jednat.
Jak víte, svoboda sdělovacích prostředků je jedním ze základů demokratické společnosti. Tato svoboda určitě zahrnuje právo přijímat informace z více otevřených zdrojů. Nedávno došlo k útokům na svobodu sdělovacích prostředků ze strany prezidenta Hugo Cháveze. Prezident Hugo Chávez v srpnu minulého roku nařídil uzavření 34 rozhlasových stanic, když bylo zamítnuto obnovení jejich licencí. V lednu tohoto roku prezident Chávez zakázal vysílání televizní stanice RCTV International a pěti dalších kabelových a satelitních televizních kanálů, které neodvysílaly jeho oficiální projev. Dále označil používání Twitteru a internetu pro přenášení protivládních informací za teroristické aktivity. Protestujeme proti smrti dvou venezuelských studentů, kteří protestovali proti zastavení činnosti svobodných sdělovacích prostředků...
Ve společném návrhu usnesení se skupinou Zelených/Evropské svobodné aliance a konfederace Evropské sjednocené levice - Severská zelená levice moje skupina znovu opakuje svoji jednoznačnou podporu svobodě vyjadřování a pluraritě. Jsem ovšem překvapená velmi proměnlivým postojem skupiny PPE ke svobodě vyjadřování. Nebylo to tak, že jste hlasovali proti usnesení o svobodě tisku v Itálii na obranu Berlusconiho? Pokud dnes chcete ze sebe dělat hlupáky, jen do toho. Při hlasování vás bude spousta, tak toho využijte.
V Latinské Americe dochází k mnoha zjevným případům porušování lidských práv. Buďme také více důslední. Chceme diskutovat o lidských právech v Latinské Americe? Potom hovořme o Kolumbii a Hondurasu. Jak to, že se tyto otázky nikdy nedostanou na pořad jednání plenárního zasedání? Proč máme vždy tento problém, ale v případě jako je ten dnešní, který je pouze administrativní otázkou, využíváme tento typ prezence a podpory? To je nepřijatelné. Je to nepřijatelné, protože, a na tom trvám, ztrácíme naši věrohodnost a veškerou legitimitu vyjadřovat se k těmto typům případů.
autor. - Pane přesedající, dovolte, abych především zdůraznil naprosté pokrytectví pravicových skupin v tomto Parlamentu, které odsuzují venezuelskou vládu za dočasné ukončení vysílání stanice Radio Caracas Television (RCTV) a předstírají, že jsou zastánci svobody tisku. Jsou to stejné skupiny, které v Evropě tolerují systém, ve kterém je velká většina sdělovacích prostředků kontrolována velkými soukromými podniky a miliardáři, kteří tuto kontrolu využívají na jedné straně ke sklízení obrovských zisků do vlastní kapsy a na druhé straně k chrlení prokapitalistické propagandy, protržní a proneoliberální propagandy; kteří v kontextu současné hospodářské krize urážejí a zneužívají pracovníky veřejného sektoru; například je na denním programu, že jsou to pracující, kdo musí platit za krizi, a donekonečna pomlouvají dělnické organizace, které se odváží nesouhlasit.
Zařazení otázky RCTV do dnešního mimořádného usnesení k lidským právům je závažným porušením tohoto postupu. Mimochodem, většina poboček sdělovacích prostředků ve Venezuele je ve skutečnosti v soukromém vlastnictví, včetně významných mediálních korporací, které v roce 2002 osnovaly spiknutí, jehož cílem bylo svrhnout Hugo Cháveze, který dokázal vyhrát volby a byl opakovaně zvolen občany Venezuely. Je skutečností, že poslanci PPE v tomto Parlamentu mají stejný program jako pučističtí spiklenci: chtějí svrhnout vládu Hugo Cháveze, protože tato vláda neplní příkazy světového kapitalismu provádět paušální privatizaci a deregulaci, a nechtějí žádnou opozici vůči neoliberálnímu programu. Ano, dělnická třída v Latinské Americe se zvedá do opozice. Ne, nejsem nekritický vůči venezuelské vládě a mám k ní silné výhrady.
Hugo Chávez, navzdory masivní podpoře většiny venezuelských občanů, se prakticky rozhodným způsobem nerozešel s kapitalismem a nesměřuje k skutečnému demokratickému socialismu. V určitém smyslu zde existuje trend k byrokratismu. Konečně, lidé v této oblasti, kteří uvažují podobně jako já, například ve skupině Socialismo Revolucionário, proti těmto trendům bojují a bojují za práva pracujících a skutečný socialismus, který mimochodem znamená, že by média nebyla řízena ani kapitalistickými ani byrokratickými zájmy, ale byla by demokraticky otevřená pro všechny části společnosti.
Kolumbie je naším strategickým partnerem. Podpořme Kolumbii a buďme s ní v této době, kdy je tato země tak silně napadána prezidentem Chávezem, a je lstivě nebo provokativně vedena k vyostření konfliktu v regionu. Je to naší povinností, a pokud se budou tyto útoky a provokace stupňovat, Evropská unie a Evropský parlament bude muset stát při Kolumbii a podpořit ji v konfliktu s Venezuelou, který, jak se obávám, může brzy vzniknout.
Pane předsedající, je to vždy stejné: za lepší zítřek, odstranit nerovnosti, osvobodit lid od utiskovatelů a tyranů, skoncovat s chudobou a nouzí, využít bohatství pro dobro národa - a někdo převezme moc. To je cílem každé revoluce, a také lidí, kteří využívají mechanismus demokracie, aby získali pozici, o které sní, například funkci prezidenta, aby hned další den odhodili slogany o svobodě, demokracii a lepší společnosti. Od tohoto okamžiku jsou vedeni pouze jedním mottem: "když jednou máme moc, nikdy se jí nevzdáme". Diktátoři dosahují tohoto cíle s použitím stejných metod: cenzura, tajná policie, věznění odlišně smýšlejících, rozbíjení a rozdělení opozičních sil a naprostá kontrola médií. Určitým základním kamenem, symbolem tohoto druhu myšlení bylo ve 20. století například Leninovo potlačení vzpoury hrdinných námořníků v Kronštadtu. Tato diagnóza dnes platí také pro Venezuelu. Svoboda médií má základní význam pro demokracii a dodržování základních hodnot. Evropská komise by měla přijmout vhodné opatření.
(DE) Pane předsedající, víme že Venezuela je jednou ze zemí s nejbohatšími zásobami ropy. Víme také, že tato země má obrovský potenciál hydroelektrické energie. Nicméně, jak všichni víme, obyvatelé Venezuely trpí důsledky léta trvajícího špatného hospodaření. Po desítky let nebyla tato země schopná investovat své příjmy za ropu do udržitelného rozvoje nebo do budování infrastruktury. Zafixování národní měny k americkému dolaru bylo pravděpodobně dalším kontraproduktivním krokem. Prezident Chávez se nedávno pokusil překonat tento problém devalvací a kontrolou veřejného dluhu. Ovšem nacionalismus bank, znárodnění a dočasné uzavření obchodů s potravinami nebude pravděpodobně na dlouho stačit k odvrácení hrozby nekontrolované inflace.
Prezident Chávez provádí státem řízenou hospodářskou politiku, buduje centrálně plánovanou ekonomiku, podobnou ekonomikám autoritativních režimů, která je nepochybně a nevyhnutelně odsouzená k neúspěchu. Situace se pravděpodobně bude dále zhoršovat, k čemuž asi dojde, pokud se producenti potravin, kteří byli po léta nuceni vyrábět potraviny za pevné, netržní ceny, pokusí o nějaký protest. Musím také vyjádřit svůj kritický postoj ke skutečnosti, že v této svízelné situaci, kdy Venezuelané trpí výpadky energie, nedostatkem vody a žalostným stavem hospodářství, prezident Chávez koupil zbraně pro Národní gardu v hodnotě přes 70 milionů USD. To není dobré znamení, zejména v souvislosti s pokračujícími protesty poté, co bylo zastaveno vysílání kritické vůči vládě, při kterých se studenti a příslušníci opozice opakovaně střetli s bezpečnostními silami.
(DE) Pane předsedající, dámy a pánové, jsem poněkud překvapen, že v tomto Parlamentu je skupina Evropské lidové strany (Křesťanští demokraté) obviňována, že si vynutila zařazení toho tématu na program, které, ačkoliv je naléhavé, se pravděpodobně nelíbí některým členům levicové většiny tohoto Parlamentu. Pochybuji, že tvoří většinu tohoto Parlamentu. Musel jsem prostě tuto otázku položit. Naše skupina, podobně jako všechny ostatní skupiny, má naprosté právo tuto věc předložit. I když pan Chávez, který je nyní u moci, možná je svým způsobem váš kamarád nebo snad kamarád předchozího španělského úřadujícího předsedy Rady, přesto se prostě musíme ptát, jaké opatření se v této věci přijme.
Jsem docela udiven, že někdo jako pan Chávez může říkat věci třeba jako "Twitter je teroristický systém". Je mí líto, ale každý, kdo v této době a epoše označí Twitter jako teroristický systém, žije v jiném světě, zpátky v době kamenné. Dovolte, abych vám také sdělil toto: My, skupina PPE, se nenecháme zastrašit tímto obviněním. My odsuzujme porušování lidských práv kdekoliv. Já osobně odsuzuji porušování lidských práv, když se týká svobody tisku. V tomto ohledu dovolte, abych pouze řekl, že venezuelští novináři jsou krmeni propagandou a jsou pod diktátem a soudci jsou posíláni do vězení, pokud osvobodí někoho nespravedlivě zadrženého. Jako Evropané musíme mít odvahu otevřeně vystoupit proti takovým praktikám.
Už jen fakt, že pan Chávez považuje Twitter a textové zprávy za terorismus, ukazuje, že považuje lidi a volný pohyb jejich myšlenek a opozici za nepřátele. Musím se přiznat, že jsem uživatelkou Twitteru a posílám textové zprávy, ovšem my v Evropě, díkybohu, považujeme svobodné vyjadřování za základní a univerzální právo, včetně posílání zpráv na internetu. Omezování digitálních prostředků k vyjadřování názorů, přenosu informací a výměně myšlenek svědčí o tom, že se venezuelská vláda bojí vlastních občanů a jejich volání po ukončení násilí a útlaku.
A přesto se v tomto Parlamentu najde dosti obhájců pana Cháveze, jako například pan Higgins: snad proto, že Chávez odráží jejich silný antiamerikanismus a jejich odpor k úspěchu prezidenta Uribeho v sousední Kolumbii. Je politováníhodné, že se další levicové politické skupiny odmítají spojit s námi do hlavního politického proudu Parlamentu a odsoudit stále častější svévolné a vážné napadání základních svobod, kterého se dopouští Chávezův režim. Jeho reakcí na kritiku jeho vlády ze strany televizní stanice byl jednoduše zákaz vysílání.
(RO) Podle mého názoru Hugo Chávez převzal nejhorší možné aspekty totalitního socialismu z minulého století. Tím nemám na mysli jeho přístup k zahraničním investicím, který je samozřejmě také velkým problémem, pokud je zcela nahodilý. Mám ale na mysli jeho postoj ke svobodě tisku a k tomu, co nazýváme pluralismem, protože Hugo Chávez se pokouší imitovat pluralismus, když jednoduše zavírá rozhlasové stanice, které odmítají vysílat jeho rozvláčné projevy a vytváří veřejné stanice, aby simuloval pluralismus. Imitace pluralismu není to samé jako akceptování pluralismu, protože demokracie nemůže fungovat na základě karikatury pluralismu.
(PL) Pane předsedající, chtěl bych podpořit názor zde prezentovaný jménem mojí skupiny paní De Keyserovou. Není pochyb o tom, že není možné tolerovat porušování svobody tisku. Bezesporu zaznamenáváme znepokojivé události, ke kterým ve Venezuele dochází. Domnívám se ovšem, že bychom měli být velmi opatrní, co se týče formulace jednoznačných, kategorických a definitivních soudů. Podle mého mínění bychom měli dostat odpověď na zásadní otázku: stanice, které byly uzavřeny - byly uzavřeny z politických důvodů, nebo některé z nich byly uzavřeny, protože ve skutečnosti nesplnily zákonné požadavky? Myslím, že odpověď na tuto otázku a porozumění, co jsou čistě politické praktiky a co právní fakta, by měla mít velký význam pro postoj našeho Parlamentu.
Venezuelané musí také snášet zcela zbytečné výpadky dodávek energie a vody v zemi, která má nejbohatší zásoby energie v celé Latinské Americe. Uzavření rozhlasových a televizních kanálů a násilné potlačení studentských demonstrací svědčí o totalitním režimu. Proč bychom tedy neměli reagovat? Když média musí fungovat podle zákona, měla by být rušena, jen v případě, že příslušné orgány nemají jinou možnost, až poté co byly vyčerpány všechny dostupné zákonné prostředky. Obvinění lidé také musí dostat možnost hájit se a odvolat se proti odsouzení.
Chápu, že se někteří lidé domnívají, že svoboda musí být určitým způsobem a na určitých místech bráněna. Vím ovšem také, že pro některé lidi je skutečná svoboda, jejich vlastní svoboda, svobodou zavedenou určitými diktátory, které hájí, a v některých případech dokonce podporují, a nikoliv svobodou lidí, jako jsme my, kteří hájí toto slovo v jeho plném významu, kteří věří ve svobodná média a kteří jsou přesvědčení, že země nemůže být řízena dekrety. Měli byste se zeptat tisíců lidí z Kanárských ostrovů, kteří byli této situaci ve Venezuele vystaveni.
V listopadu 2009 například zvláštní zpravodaj Rady pro lidská práva OSN prohlásil, že navrhovaný zvláštní zákon proti trestným činům v oblasti sdělovacích prostředků ve Venezuele - cituji - "by znamenal závažné porušení práva na svobodu názoru a vyjadřování a omezoval by svobodu tisku v zemi, pokud by byl přijat v současném znění". Zpravodaj také vyzval Venezuelu, aby plně respektovala článek 19 a 20 Mezinárodního paktu o občanských a politických právech, jehož je Venezuela smluvní stranou a který zaručuje svobodu názoru a vyjadřování.
Možná si také vzpomenete, že v roce 2009 Evropská unie vydala prohlášení týkající se těchto problémů, protože svoboda vyjadřování a svobodný přístup k informacím jsou pro nás otázky, které jsou součástí dialogu, který vedeme s venezuelskými představiteli. Velmi odsuzujeme, že dva protestující zemřeli a několik lidí byl zraněno, včetně členů bezpečnostních jednotek a protestujících. Sdílíme hodnocení Meziamerické komise pro lidská práva, která vyjádřila hlubokou lítost nad závažnými násilnými incidenty, ke kterým došlo jak na provládních demonstracích, tak na demonstracích proti vládě prezidenta Cháveze a které přiměly venezuelskou vládu, aby kontrolovala demonstrace - cituji - "v rámci respektování lidských práv podle meziamerických standardů".
V kontextu dialogu, který EU vede s venezuelskými představiteli, jsme vždy zdůrazňovali význam plného dodržování mezinárodních povinností a závazků v oblasti lidských práv, včetně svobody vyjadřování a tisku, jako základního kamene demokracie a právního státu. Jak víte, tento princip ukládá Listina základních práv a svobod, která je nyní součástí našich smluv. Tento princip klade zvláštní důraz na svobodu vyjadřování a dodržování pluralismu v médiích, v Evropě a také v našich mezinárodních vztazích.
písemně. - Podporuji toto usnesení, protože jsem znepokojena nedemokratickými opatřeními, která přijala venezuelská vláda, zejména těmi, která omezují právo na svobodný tisk, právo svobodného vyjadřování a shromažďování, a také vysokou mírou korupce, jak ji vnímají občané Venezuely. Kontrola médií a odlišných názorů je typická pro totalitní režimy. Jak uvádějí zprávy skupin pro lidská práva, Chávezova vláda v lednu 2010 pohrozila, že přijme opatření proti provozovatelům kabelových televizí, jejichž kanály nevyhoví požadavku vlády přerušit pravidelné vysílání, aby bylo možné vysílat prezidentské projevy. V důsledku toho bylo zastaveno vysílání sedmi kabelových kanálů. V roce 2009 Chávez donutil stanice živě přenášet 141 projevů, včetně jednoho, který trval sedm hodin a 34 minut. Co se týká korupce, vláda by měla plně a účinně plnit Úmluvu OSN proti korupci, využívat další relevantní nástroje a brát vážně obavy venezuelských občanů týkající se korupce - indikátoru dobré správy v kterékoliv zemi.
Nezákonné jmenování pochybných politických osobností, všeobecné porušování lidských práv a pronásledování a svévolné zadržování parlamentních poslanců, náboženských vůdců a civilistů vyburcovalo mezinárodní společenství a vedlo k uvalení sankcí. Bylo pozastaveno členství Madagaskaru v Rozvojovém společenství jižní Afriky a v Africké unii. Spojené státy odmítají Madagaskaru přiznat výhody zákonu o africkém růstu a příležitostech. Dárci z Mezinárodního měnového fondu snížili rozpočet pomoci o 50 %, OSN bude zkoumat situaci v této zemi 15. února a Evropská unie, jak očekávám, pozastaví rozvojovou pomoc a zachová humanitární pomoc.
Situace je tedy pro obyvatele, kteří žijí za méně než dolar na den, tragická, katastrofální. Tuto situaci sledujeme s velkými obavami a tento společný návrh mimořádného usnesení je důkazem našeho zájmu. Podporujeme zprostředkovatelské úsilí Joaquima Chissana, bývalého prezidenta Mosambické republiky, a vyzýváme čtyři politické skupiny, aby se vrátily k jednacímu stolu. Jiné řešení neexistuje. Vyzýváme také Africkou unii a Rozvojové společenství jižní Afriky, aby znovu navázaly styky a dovedly přechodný proces ke zdárnému konci, a vyzýváme Komisi, aby nás informovala o probíhajících konzultacích s Madagaskarem podle článku 96 dohody z Cotonou.
Africká unie, Evropská unie, OSN, sousední státy, kontaktní skupina a v neposlední řadě Francie, všichni byly vyzváni, aby se podíleli na zajištění, že (minimálně) čtyři různá politická hnutí na Madagaskaru najdou společnou platformu, aby se Madagaskar nestal nespolehlivým státem směřujícím dále ke katastrofě a aby místo toho nalezl mírové a dojednané řešení. To ovšem bude možné, pokud se nikdo na Madagaskaru nebude snažit nastolit diktaturu, nikdo se nestáhne z mírového procesu a všechny strany se vrátí k jednacímu stolu, neboť jinak tato nádherná, ale zpustošená země nebude mít žádnou budoucnost.
autor. - Pane předsedající, pokud Africká unie aspiruje na jakousi autoritu a respekt EU v mezinárodních záležitostech, potom Madagaskar je jistě tím případem, ve kterém by měla AU jednat rozhodně. Místo toho po pádu Marca Ravalomanana vidíme obvyklé váhání a vlažnou diplomacii, která bohužel připomíná situaci v Zimbabwe. Je čas, aby Africká unie přijala odpovědnost za Madagaskar, kde se už nějakou dobu epidemicky šíří politické napětí a chaos. Pokud se AU sama nemůže vložit do této šlamastiky, potom je na místě se zeptat, proč by to měla dělat EU.
Ve věci Madagaskaru bychom se měli ovšem nadále angažovat, abychom usnadnili návrat demokratické vlády a podpořili smír. Je velmi důležité, aby politici a vojenští představitelé, kteří byli zmiňováni a kteří potlačují lidská práva, byli pohnáni před soud. Cílené sankce proti nelegitimnímu režimu Andry Rajoelina také nabízejí účinný způsob jak potrestat ty, kteří se podílejí na trvalé nestabilitě, aniž by to poškodilo převážnou většinu madagaskarských obyvatel, kteří jsou upřímně znechucení napětím a sporadickým násilím v této nádherné zemi.
(DE) Pane předsedající, chtěl bych obrátit vaši pozornost ke skutečnosti, že všechny skupiny podpořily návrh usnesení. Je to, jak by mělo být, protože toto téma je velmi důležité. Na rozdíl od předchozích řečníků bych chtěl říci, že se musíme postarat o to, abychom svobodu vyjadřování a svobodu tisku v této zemi pouze nepropagovali, ale abychom ji také aktivně požadovali, nyní když zkoumáme způsoby, jak bychom mohli posunout věci kupředu, s nadějí že budou uspořádány svobodné volby. Musíme zaručit, že my, jako Evropané, nastolíme svobodu tisku ve všech oblastech, s veškerou potřebnou finanční pomocí. Musíme také poskytnout plnou podporu a vyvinout veškeré úsilí postupovat společně a poskytnout finanční pomoc v rámci dohod, které s touto zemí máme.
(DE) Pane předsedající, ve věci Madagaskaru je dobré, že můžeme podat zprávu, že nejen Evropská unie má zájem, aby tato země postupovala v souladu s článkem 96 dohody z Cotonou, ale že také Africká unie a Rozvojové společenství jižní Afriky, jako regionální organizace, také zaujaly stanovisko, že další státní převrat v Africe je nepřijatelný. Pro Africkou unii a pro regionální organizace je to poměrně nová věc, nejen dělat rozhodnutí tohoto druhu, ale také je provádět a přijímat opatření.
Barmská vláda přislíbila přechod k demokracii v sedmi etapách, vedoucí nakonec k volbám. Pokud by se ovšem tyto volby konaly podle ústavy vytvořené vojenskou juntou, jak se zdá, že tomu bude, jediným výsledkem bude legitimizace pěti desetiletí vojenského režimu a zajištění 25 % parlamentních křesel pro armádu. Vyzýváme mezinárodní společenství, včetně Číny, Indie a Ruska, aby pokračovalo ve společném úsilí a vyvíjelo tlak na barmskou vládu, aby zastavila vážné porušování lidských práv páchaných v této zemi, aby se oznámený přechod k demokracii nestal politickou fraškou.
Pane předsedající, vyhlášení prvních voleb za 20 let, v kterékoliv zemi, nás obvykle naplňuje optimismem. Vzbuzuje naději, že budou zavedeny změny a dojde k demokratizaci země. Bohužel, málokdo z nás a z obyvatel Barmy věří, že volby, které se zde mají konat koncem roku, budou demokratické a čestné, nebo že přinesou skutečnou změnu. Barmský režim představuje problém, se kterým bojujeme dlouhé roky. V našem usnesení odsuzujeme četná porušování lidských práv a občanských svobod, ke kterým v Barmě každodenně dochází. Dosud nevíme, co máme občanům Barmy říci o tom, jak brutálním činům režimu zamezit. Podle mého názoru mohou výsledky přinést pouze společná opatření. Společná - koho mám na mysli? Kdo by měl přijmout opatření? Sousední země? Země, které mají s režimem rozsáhlé obchodní vztahy a výměnu zboží a nepřímo ho financují, jinými slovy Rusko a Čína? Samozřejmě že Evropská unie, Spojené státy a OSN - s touto skupinou partnerů můžeme dosáhnout změny.
Několik desítek tisíc - já bych řekla stovek tisíc - barmských imigrantů žije v Thajsku, Indii, Bangladéši a Malajsii v podmínkách, které jsou často více než svízelné, a jsou vystavení nelegálnímu obchodování. Desítky tisíc lidí byli proti své vůli vysídleni. V takové situaci jsou obzvláště ohroženi novináři. V současné době je ve vězení nejméně 14 novinářů a chtěla bych vyzdvihnout případ Hla Hla Win, pětadvacetileté novinářky, která byla odsouzena k 27 letům vězení za nelegální dovoz motocyklu, protože se odvážila navštívit buddhistický klášter.
Dnes hodláme znovu důrazně odsoudit systematické porušování lidských práv v Barmě a vyzvat barmskou vládu k dialogu a okamžitému ukončení praktik, kdy jsou do armády verbováni děti. Hodláme znovu vyzvat čínskou, indickou a ruskou vládu, aby uplatnily svůj vliv. Vybízím vás však, paní komisařko, abyste byl naším mluvčím v Komisi a Radě a abyste požadoval, aby Evropská unie pokračovala v restriktivních opatřeních vůči barmské vládě, protože kromě slov, nemáme nejmenší hmatatelný důkaz demokratické diskuse. Vyzýváme vás, abyste vyhodnotil účinnost přijatých opatření a učinil vše pro zajištění, že civilní obyvatelé ...
autor. - Pane předsedající, za ta léta jsem ztratil v tomto Parlamentu spoustu času diskusemi o závažnosti a zhoršování situace v oblasti lidských práv v Barmě, ale pokud se stále pokoušíme změkčovat naši rétoriku vůči brutální vojenské juntě, musíme se jen porozhlédnout po našem vlastním Parlamentu a připomenout si, proč potřebujeme udržovat a zvyšovat tlak na generály. Samozřejmě mám na mysli Aun Schan Su Ťij, přední představitelku opozice a nositelku Nobelovy ceny, jejíž obraz je vystaven na prominentním místě v prostorách Parlamentu v Bruselu i ve Štrasburku. Je jí nepřetržitě odpírán hlas, stejně jako jejím zastáncům. To nejmenší, co můžeme udělat, je hlasitěji se jich zastat a slíbit jim neochvějnou podporu v jejich poslání dosáhnout v Barmě trvalé demokratické změny.
Proto je nezbytné nejprve uvažovat o tom, že pro konání voleb musí být vhodné prostředí. Jakýkoliv dialog, který nám umožní zlepšit situaci, bude vítaný, ale pouze na základě toho, že tyto osoby budou bezpodmínečně propuštěny a bude zaručeno, že uprchlíci se budou moci vrátit domů. V tomto ohledu musím přímo apelovat na Komisi. Pokles finančních prostředků, které jsou určeny pro tuto oblast a pro tyto uprchlíky, vzbuzuje velké obavy. Jde o naléhavé potřeby. Mluvíme o tisících lidí, kteří potřebují pomoc. Z tohoto důvodu se domnívám, že by bylo dobře se vyhnout krácení těchto rozpočtů.
jménem skupiny PPE. - (DE) Pane předsedající, situace v oblasti lidských práv v Barmě se dramaticky zhoršila: politická represe doprovázená vojenským a sexuálním násilím, systematické verbování dětí do armády, 2 000 politických vězňů. První, domněle svobodné volny, které se mají konat na podzim tohoto roku, jsou totální fraškou. Opoziční strany je po právu hodlají bojkotovat. Zvláště znepokojující je situace Rohingů, z nichž více než 200 000 žije v uprchlických táborech. Mnoho jich uprchlo do sousedního Bangladéše a na cestě byli brutálně pronásledováni.
Velmi vítám ochotu Bangladéše přijmout Delegaci EP pro vztahy se zeměmi jižní Asie, aby mohla zjistit fakta. Zítra letíme do Dháky, abychom přímo na místě získali informace o situaci v Cox's Bazaru v regionu Bandarban. Již je ovšem jasné, že aby pronásledovaní Rohingové přežili, potřebují komplexní mezinárodní ochranu. Evropská unie musí trvat na odsouzení chování barmské vlády, dokud se nezačnou objevovat známky pokroku směřujícího k demokracii.
Rád bych věřil, že po dnešní rozpravě bude mít hlas Evropského parlamentu a Evropské unie větší účinek. Proč? Protože zde poprvé hovoříme o lidských právech ve světě nyní, když máme Lisabonskou smlouvu a s tím spojené funkce - mezi jinými, vysokou představitelku Unie pro zahraniční věci a bezpečnostní politiku paní Catherine Ashtonovou, schválenou Parlamentem. Nyní má Evropská unie větší možnost mít přímý vliv na situaci v Barmě i na situaci v jiných zemích, kde jsou porušována lidská práva.
Pane předsedající, až dosud neměly výzvy mezinárodního společenství k dodržování lidských práv v Barmě prakticky vůbec žádný výsledek. V barmských věznicích jsou stále tisíce politických vězňů a armáda pokračuje v páchání vražd, mučení a zatýkání. Přední představitelka opozice, nositelka Nobelovy ceny Aun Schan Su Ťij, byla po mnoho let v domácím vězení a byla také odsouzena k tříletému trestu vězení. Junta tak chce zabránit tomu, že by se mohla zúčastnit nadcházejících voleb.
Barma také figuruje na předním místě ostudného seznamu zemí, ve kterých dochází k perzekuci zástupců náboženských menšin, včetně křesťanů. Podle záměrů junty by Karenové, kteří jsou křesťany, měli úplně zmizet z barmského území. Minulý rok karenští uprchlíci prchající před represí našli útočiště v Thajsku. V současné době thajská vláda přes mezinárodní protesty připravuje nucenou repatriaci a masovou deportaci více než 4 000 Karenů, kteří potom budou vystaveni dalšímu špatnému zacházení. Je naší povinností, nás v Evropském parlamentu, dožadovat se práv náboženských menšin, včetně křesťanů, na celém světě.
Je také třeba, abychom vyjádřili naše poděkování Thajsku, které stáhlo své znepokojivé rozhodnutí vrátit uprchlíky do Barmy. Minulý týden jsem několikrát navázala kontakt s Thajskem, poté co oznámilo plány na vrácení těchto lidí. Karenským uprchlíkům hrozily nucené práce, mučení, možný nucený odvod do armády a zaminování země v oblasti, ze které uprchli. S pocitem úlevy jsem vyslechla, že se Thajsko po víkendových rozhovorech s organizacemi na ochranu lidských práv a mezinárodním společenstvím rozhodlo svých plánů na vrácení uprchlíků vzdát. Doufám, že EU společně se zbytkem mezinárodního společenství bude schopná co nejdříve nabídnout Thajsku pomoc a hledat alternativní řešení problému karenských uprchlíků.
(PL) Pane předsedající, když se Barma rozhodla poprvé za 20 let uspořádat parlamentní volby, může to znamenat určitý krok kupředu v procesu demokratizace, pokud volby plánované na tento podzim budou poctivé. Jinými slovy, volby musí být především všeobecné, kdy bude moci volit každý dospělý občan, včetně nositelky Nobelovy ceny Aun Schan Su Ťij a 2 000 dalších opozičních aktivistů, kteří jsou v současné době vězněni z politických důvodů. Za druhé, voleb se musí zúčastnit také několik milionů Barmánců, kteří v obavách z mučení a smrti uprchli do Thajska, Bangladéše nebo Indie. Mělo by jim být umožněno volit v jejich původním bydlišti. Za třetí, příslušníci barmské armády by neměli mít zaručeno 25 % křesel v parlamentu, protože je to v rozporu se základním demokratickým mechanismem a od samého počátku to zkresluje výsledky voleb. Konečně barmská vláda musí respektovat pravidlo tajné volby a musí umožnit monitorování voleb mezinárodními pozorovateli a barmskými sdělovacími prostředky.
(HU) Vojenská junta slíbila uspořádat v roce 2010 svobodné, demokratické volby. To je pro mezinárodní společenství důležité a EU by měla samozřejmě nadále na juntu vyvíjet tlak, aby se opravdu uskutečnil přechod k demokracii. Musíme se také ujistit, že ve volbách budou náležitě zastoupeny početné etnické minority žijící v Barmě. Tím by se mohlo skoncovat s opakujícími se etnickými konflikty. Čína má pravděpodobně nejlepší pozici, aby se mohla postavit za čínské menšiny, ale především by si měla vážit vlastních menšin: Tibeťanů a Ujgurů. EU může být věrohodná a může vyvíjet účinný tlak, jedině když zajistí, že práva menšin budou respektována ve všech jejích členských státech. Pokud na území Evropské unie existují jazykové zákony, a to nemluvím pouze o Slovensku, pokud se na území Evropské unie znovu oživuje pravidlo kolektivní viny způsobem, který je v rozporu s výsledky druhé světové války, a pokud je na území Evropské unie popírána pouhá existence menšin, jejich mateřský jazyk a jejich práva, Evropská unie nemůže být věrohodná, když se snaží vyvíjet tlak, a také nemůže být úspěšná.
(DE) Pane předsedající, paní komisařko, dramatické zhoršování situace v oblasti lidských práv v Barmě způsobené vojenskou juntou přináší další brutální krveprolití. Perzekuce náboženských skupin, etnické čistky a vyhánění ze země, zatýkání, únosy a věznění tisíců politických odpůrců režimu je na denním pořádku. Nová ústava a nyní předstírané plánované volby samozřejmě situaci žádným způsobem nezlepší.
místopředsedkyně Komise. - Pane předsedající, jak poslanci velmi jasně zdůraznili, v Barmě nadále dochází k závažnému porušování lidských práv. Vojenská vláda nereaguje na mezinárodní výzvy k zastavení tohoto porušování lidských práv a nepropustila politické vězně, v to počítaje Aun Schan Su Ťij. Zvýšil se tlak na menšinu Rohingů, kteří jsou nuceni opouštět zemi, a dále se zhoršují sociálně ekonomické podmínky. Odhaduje se, že 80 % obyvatel žije ve venkovských oblastech, kde se objevují vážné problémy v zemědělství a produkci potravin.
Tím chci jasně říci, že EU nechce izolovat Barmu. Jsme prakticky největšími poskytovateli humanitární a související pomoci této zemi. Podstatná část naší pomoci jde na venkov - zejména do delty - která se stále ještě zotavuje z cyklónu Nargis. Pomoc jde také do uprchlických táborů u thajské hranice. Měli bychom si také uvědomit, že zpráva zvláštního zpravodaje Organizace spojených národů hovoří velmi jasným jazykem. Podporujeme zvláštního zpravodaje Organizace spojených národů a jsme připraveni mu pomoci.
Ale uvědomujeme si také, že přímé aktivity ve věci lidských práv v Barmě jsou sotva možné. EU například nebude pozvána jako pozorovatel voleb, takže musíme využívat nepřímých opatření. Proto je obrana lidských práv součástí všech našich programů pomoci. Abychom mohli prosazovat naše hodnoty - rozvoj lidských práv, dialog - potřebujeme vyslat velmi jasné poselství. Dnes spojený Parlament toto velmi jasné poselství má k dispozici, a jsem si jista, že bude vyslyšeno. Jsem si také jista, že bychom neměli náš úkol připomínat Barmě její povinnosti neměli delegovat na sousední země. Musíme sami zůstat angažovaní. Musíme o lidských právech jednat s příslušnými představiteli a budeme v tom pokračovat.
Barma nadále zažívá velmi obtížnou situaci, co se týče lidských práv, protože barmští činitelé dávají přednost udržení moci před tím, aby obyvatelstvo přežilo. Chtěla bych vyjádřit svoji solidaritu s utrpením barmských obyvatel utlačovaných vojenskou juntou, která neustále porušuje lidská práva, když používá nucené práce, nelegální obchodování s lidmi, dětskou práci a sexuální násilí. Je nezbytné, aby političtí vězni, včetně vedoucí představitelky opozice a Národní ligy pro demokracii Aun Schan Su Ťij, která byla v roce 1990 vyznamenána Sacharovovou cenou Evropského parlamentu a roce 1991 Nobelovou cenou, byli okamžitě propuštěni, aby mohli přispět k podpoře svobodných, spravedlivých a transparentních voleb v roce 2010. Z tohoto důvodu apeluji na Evropskou unii, aby přijala promyšlenou strategii a rozvíjela vztahy se sousedními zeměmi, zejména s Čínou a Indií, s cílem prosadit v Barmě transparentní volby.
Protože je jen přirozené, že se u jakéhokoliv legislativního návrhu střetávají různé zájmy, ve Výboru pro zahraniční věci jsme otevřené otázky řešili kompromisem . Měl bych objasnit, že tento kompromis je již připraven ke schválení. Nicméně rozumím tomu, že by mohlo mít smysl trochu rozšířit skupinu, která podporuje tuto zprávu. Pokud snaha pana Schulze směřuje ke zvýšení počtu podporovatelů, potom nemám nic proti odložení do příštího plenárního zasedání v březnu. To je moje osobní stanovisko v této věci. Není to stanovisko skupiny, která dnes dopoledne rozhodla jinak. Domnívám se ovšem, že bychom měli dát socialistům šanci, abychom dospěli k nějakému závěru, aby také mohli něco udělat pro omezení byrokraci a zatížení malých a středních podniků.
(DE) Pane předsedo, budu stručný. V posledních několika dnech byly předloženy dvě důležité nominace: první se týká funkce zástupce Evropské komise ve Spojených státech a druhá funkce zvláštního zástupce pro Afganistan. Obě nominace jsou kontroverzní a o obou funkcích se vedou různé debaty. Nechci se zrovna teď zabývat podstatou věci. Chtěl bych jenom požádat, pane předsedo, aby tito kandidáti,dříve než převezmou úřad, předstoupili před Výbor pro zahraniční věci, abychom v této věci mohli vést intenzivní rozpravu, a doufám, že tomu předseda Komise a předseda Rady poskytnou, s Vaší pomocí, plnou podporu, pane předsedo.
(DE) Pane předsedající, ke svému 60. výročí vzniku si OSN darovala dva nové subjekty. První z nich byla Komise pro budování míru a druhou Rada pro lidská práva. Zatímco Komise pro budování míru vykonávala svou práci poměrně účinně a do značné míry očekávání splnila, nelze totéž ani s tou nejlepší vůli na světě říci o Radě pro lidská práva. Jak již zde bylo řečeno i vyjádřeno v usnesení, reforma je velmi nutná. Práce Rady pro lidská práva je příliš jednostranná, jak zmínili mí kolegové poslanci - z jednostranného pohledu se například projednává otázka Izraele. Abych byl upřímný, nemám radost z toho, že jediná záležitost, kterou zde předsednictví zdůrazňuje, je Goldstonova zpráva, jež rozhodně stojí za diskusi, nicméně není hlavním tématem.
Pokud pan Howitt říká, že by úspěšné zvolení Íránu bylo smrtelnou ranou pro Radu pro lidská práva, rád bych věděl, co to znamená. Byl bych rád, kdyby v této záležitosti zaujaly naše členské státy a Evropská služba pro vnější činnost jednotný postoj, protože se domnívám, že bude-li stejná situace přetrvávat, budeme muset vážně uvažovat o navrácení svého působení v oblasti lidských práv v OSN třetímu výboru OSN, jež má alespoň světové zastoupení a větší legitimitu.
Pane předsedající, tato takzvaná Rada pro lidská práva je pravým opakem toho, co lidská práva skutečně znamenají, tedy zejména svobodu projevu. Je pobuřující a odsouzeníhodné, že by měl tento Parlament brát tuto hroznou Radu vážně. Pane předsedající, pokud tato sněmovna skutečně věří v lidská práva, pak by měla odsoudit nepřetržitý tok usnesení, která se snaží zničit svobodu projevu a stejně tak zjevné porušování lidských práv ze strany zemí tvořících Radu pro lidská práva. Pane předsedající, vedle zemí, jako jsou Saúdská Arábie, Pákistán, Indonésie a Egypt, které patří mezi země nejvážněji porušující lidská práva na světě, se chce i Írán stát členem Rady pro lidská práva. Nyní tedy už jen potřebujeme, aby se do tohoto spolku přidala ještě i Severní Korea a téměř všechny ty zlé státy budou sedět hezky jeden vedle druhého.
Zavedení mechanismu všeobecného pravidelného přezkumu, jenž je tou nejdůležitější změnou ve vztahu k dnes již zaniklé Komisi OSN pro lidská práva, mělo za cíle vyřešit závažné problémy, nadměrnou politizaci a selektivnípřístup při řešení případů závažného porušování lidských práv. Tento mechanismus je velmi důležitý k tomu, aby mohla Rada pro lidská práva plnit svůj mandát jakýmkoliv možným způsobem. Je však třeba zdůraznit, že staré hrozby zcela nevymizely a nadměrná politizace nadále práci této instituce ovlivňuje. Na druhou stranu musíme říci, že mechanismus všeobecného pravidelného přezkumu není pro zajištění účinné ochrany lidských práv dostačující.
(RO) Ráda bych hovořila o situaci v pásmu Gazy, která je, jak víte, stálým zdrojem obav ohledně dodržování lidských práv, zejména poté, co se v důsledku loňských zimních střetů situace zhoršila. Nevěřím, že jsme schopni posoudit, která ze stran v tomto konfliktu utrpěla více. Vojenské akce na obou stranách bohužel způsobily, že trpí především civilní obyvatelé. S ohledem na situaci na tomto území je velmi obtížné rozlišovat mezi palestinskými vojáky a civilním obyvatelstvem. Na druhé straně raketové útoky zahájené hnutím Hamás terorizovaly izraelské civilisty.
Během konfliktu jsem tuto oblast navštívila a viděla jsem problémy a obavy, kterým obě strany čelí. Domnívám se, že jakýkoliv pokus obviňovát z těchto událostí pouze jednu stranu je v rozporu se skutečností. Krvavé střety v pásmu Gazy a tragické humanitární následky jsou bolestivým důvodem k intenzivnímu jednání ve všech kritických oblastech na celém světě, a to zejména proti příčinám utrpení bezbranných civilních obyvatel a pro rozsáhlejší a efektivní zapojení mezinárodních organizací s cílem dát impuls k rozhovorům o míru. To je oblast, kde má Evropská unie nejen potřebné schopnosti a důvěryhodnost, ale také povinnost důrazněji jednat, a to na celém světě.
Pane předsedající, jednou z priorit tohoto Parlamentu je rovněž řešení alarmující situace, kdy se jednání Rady pro lidská práva nesmírně zpolitizovala. Proto je nanejvýš důležité, aby se členská delegace EU zasadila za stanovení kritérií týkající se členství v Radě pro lidská práva. Týká se to zejména minimálních požadavků pro spolupráci se zvláštními postupy a bránění uplatňování návrhu "nejednání", který zmařil přijetí usnesení v případě některých států, jež se chtějí vyhnout kritice své politiky lidských práv.
(RO) Ráda bych vás během dnešní diskuse upozornila na případ teprve devatenáctiletého izraelského vojáka Gilada Šalita, který byl v červnu 2006 unesen v Kerem Shalomu. Minulý týden jsem se zúčastnila oficiální delegace Evropského parlamentu do Izraele, během níž jsme se setkali s jeho otcem, Noamem Shalitem. Navzdory článkům 13, 23 a 126 Ženevské úmluvy o právech válečných zajatců a skutečnosti, že Gilad má zároveň i francouzské občanství, nebyla respektována Giladova práva přijímat návštěvy ze strany své rodiny a Mezinárodního Červeného kříže, právo na humánní zacházení a zveřejnění přesného místa, kde je držen v zajetí. Musím zdůraznit, že i článek 77 Goldstonovy zprávy pro Komisi, zprávy, jež jinak Izrael kritizuje, doporučuje, aby Gilad Šalit mohl využívat práv zaručených Ženevskou úmluvou. Na druhé straně Izrael práva zajatců respektuje.
(HU) Na březnovém zasedání Rady Organizace spojených národů pro lidská práva musí Evropská unie jednoznačně vyjádřit, že mezinárodní společenství nesmí mlčet o porušování lidských práv, a to nejen o porušování, ke kterému dochází v rozvojových zemích, ale i o porušování, které může být pozorováno ve vyspělých zemích. Deklarace OSN o právech příslušníků národnostních, etnických, náboženských a jazykových menšin přijatá dne 18. prosince 1992 Valným shromážděním OSN je shodně závazná pro rozvojové i vyspělé země, včetně členských států Evropské unie. Druhý odstavec článku dva této deklarace uvádí, že příslušníci národnostních menšin mají právo používat svůj vlastní jazyk, a to jak v soukromí, tak i na veřejnosti, bez zásahů či jakékoliv jiné formy diskriminace. Tento článek je v současné době často porušován i v členských státech Evropské unie. Evropská unie může být důvěryhodná jen v případě, že najde řešení, které se vypořádá s porušováním lidských práv na území Evropské unie, a to takovým způsobem, který bude představovat příklad pro celý svět.
(SV) Pane předsedající, jde-li o společné usnesení o Radě OSN pro lidská práva naší skupiny, jsem obzvláště potěšen odstavci 6 a 25, ve kterých opakujeme silnou podporu Evropské unie usnesením pro jednotlivé země. V takových případech, kde jsou systematicky porušována lidská práva, jsou usnesení pro jednotlivé země nesmírně důležitým nástrojem, jak v Radě pro lidská práva, tak i ve Valném shromáždění OSN. V mnoha případech, kdy se vláda příslušné země již dlouho neúčastní rozhovorů a programů pro zlepšení řešené situace, představují usnesení pro jednotlivé země to jediné, co může proti těmto zločinům mezinárodní společenství podniknout.
Zde se nejedná o pojmenovávání a očerňování, jak se někteří kritikové domnívají; není ani pravdou, že se Evropa vměšuje do vnitřních záležitostí dalších zemí. Jedná se jen o to, že ukazujeme, že nebudeme akceptovat systematické zneužívání a útisk vlastních obyvatel ze strany režimu. Jde o to, že ukazujeme, že podporujeme svobodu, nikoliv útlak. Proto je důležité, aby Evropská unie nadále obhajovala existenci usnesení pro jednotlivé země v rámci systému OSN.
Pane předsedající, země Evropské unie by si měly nejdříve sjednat pořádek u sebe doma, než začnou upozorňovat na ostatní. Mnoho členů Evropské unie stíhá a vězní občany za nenásilnou svobodu projevu. Zejména se snaží učinit z jakékoliv opozice vůči přistěhovalectví trestný čin. Pálení knih je stále aktuální. Politické strany jsou zakázány, jako například v Belgii, nebo je jejich zákaz vyžadován na základě smyšlených důkazů, jako například v Německu, nebo je vyžadován tajný zákaz, jako například ve Spojeném království, kde bylo soudem na příkaz vlády zakázáno mé vlastní straně přijímat nové členy, a to na dobu neurčitou.
V tomto ohledu jsme přesvědčeni, Evropská unie musí potvrdit svůj postoj k účasti v Radě OSN pro lidská práva, včetně podpory její existence. Evropská unie vždy zastávala názor, že Rada pro lidská práva byla založena za účelem nahradit bývalou Komisi, jak jsem již zmínil dříve. Evropská unie kromě toho věřila, že by se tato rada měla stát nástrojem, který se může řádně zabývat celosvětovou situací v oblasti lidských práv, situacemi, které vyžadují, aby Organizace spojených národů a její členové jednali, přijímali opatření, nebo učinili příslušné prohlášení.
Ve skutečnosti se předsednictví Evropské unie a Rady vždy systematicky účastnilo jménem Evropské unie diskusí na různých zasedáních Rady pro lidská práva a bude se jich účastnit i nadále. Předsednictví Rady Evropské unie se zúčastní příštího zasedání Rady pro lidská práva jménem Rady Evropské unie. To je samozřejmě zcela v souladu s prohlášeními a postoji jednotlivých členských států Evropské unie a Evropské komise jako další instituce Evropské unie.
Proto bych chtěl říci, že podporujeme existenci tohoto orgánu a to, aby používal veškerý svůj potenciál, kterého v některých případech dosáhne, a v některých nikoliv: existují samozřejmě určité situace, při kterých, díky výsledkům voleb, Evropská unie a její členské státy nedosáhnou všech svých cílů. Existují skutečně pozitivní případy, jako je například postoj k Somálsku: v této oblasti se porušují lidská práva. Existují další případy, ve kterých se cíle nedosáhlo, pozitiva však převažují negativa.
Jde-li o otázku kandidatury, musíme nejdříve říci, že se jedná o záležitost, jež je v současné době stále jednou z vnitrostátních pravomocí (postoj týkající se kandidatur zemí pro vstup do Rady pro lidská práva). V každém případě se musí otázka situace lidských práv a porušování lidských práv v Íránu a otázka, zda bude či nebude kandidatura Íránu do Rady pro lidská práva přijata řešit opatrně, aby nedošlo k opačnému účinku. Proto chápeme, že zde musí Evropská unie pokusit zaujmout tu nejvhodnější koordinovanou pozici (což se právě děje), zatímco bude respektovat vnitrostátní pravomoc a, jak jsem řekl, vyvine veškerou opatrnost.
Pane předsedající, stručně řečeno, považujeme Radu pro lidská práva za místo, kde musíme obhajovat pozici Evropské unie a domníváme se, že se k tomuto účelu jedná o správné místo. Kromě toho vždy bylo naším závazkem zajistit, aby se celosvětové hnutí pro lidská práva nevrátilo zpět, aby neregredovalo, zejména jde-li o lidské cíle, které považují lidská práva za světovou hodnotu, takovou světovou hodnotu, která se musí hájit mimo hranice, tradice a rozmanitost, protože se jedná o něco, co souvisí s podstatou lidských bytostí samých.
Co se týče velmi smutného případu ztráty lidského života, ke které došlo na Kubě, úmrtí pana Orlanda Zapata, chtěla bych jménem Komise vyjádřit soustrast jeho rodině a důrazně odsoudit pokračující věznění více než 200 politických disidentů na Kubě, jakož i další projevy neúcty k základním lidským právům. Komise vyzývá Kubu, aby změnila svou politiku a dostála svých závazků podle mezinárodního práva. V rozhovorech s Kubou, s místními úřady, budeme nadále řešit otázku lidských práv a tyto rozhovory využijeme jako prostředek k prosazování otázky lidských práv.
Mám mnoho výhrad k celkové důvěryhodnosti UNHCR. V každém případě doufám, že účast delegace z podvýboru pro lidská práva na příštím zasedání Rady poskytne evropským institucím příležitost vznést naléhavou otázku christianofobie. Jsme si dobře vědomi toho, že nemusíme vracet čas, abychom našli vážné případy protikřesťanského pronásledování: ve skutečnosti nehovoříme o minulosti, ale o současnosti, a ve vší pravděpodobnosti bohužel také o budoucnosti, protože každý den a ze všech koutů světa dostáváme znepokojující, tragické zprávy o napadání, diskriminaci a zabíjení křesťanů. Zároveň víme, že se jedná o citlivou otázku a že se do této chvíle správně neřešila, nejen kvůli diplomatické rovnováze, kterou mají účastníci zachovávat při setkáních, jako například UNHCR, ale samozřejmě rovněž kvůli protikřesťanské politice prosazované zeměmi, které, přestože nejsou přímo nepřáteli křesťanství, alespoň tradičně tolerují protikřesťanské činy.
písemně. - Podporuji toto usnesení, které vyzývá mimo jiné vysokou představitelku Unie pro zahraniční věci a bezpečnostní politiku a členské státy, aby v návaznosti na Goldstonovu zprávu usilovaly o silný společný postoj EU, a které žádá o provádění jejích doporučení a přiznání odpovědnosti za veškerá porušování mezinárodního práva, včetně údajných válečných zločinů, a které naléhavě vyzývá všechny strany, aby provedly vyšetřování, které splňují mezinárodní standardy nezávislosti, nestrannosti, průhlednosti, rychlosti a účinnosti, v souladu s rezolucí Valného shromáždění Organizace spojených národů A/64/L.11. Usnesení dále zdůrazňuje, že dodržování mezinárodních lidských práv a mezinárodního humanitárního práva všemi stranami, a to za všech okolností, je základním předpokladem pro dosažení spravedlivého a trvalého míru na Blízkém východě. Usnesení dále vyzývá vysokou představitelku EU a členské státy, aby aktivně sledovaly provádění doporučení zahrnutých v Goldstonově zprávě prostřednictvím konzultací vnějších misí EU a nevládních organizací působících v této oblasti a vyzývá k tomu, aby byla tato doporučení a související připomínky součástí dialogu mezi EU a všemi stranami, stejně tak pozice EU na mezinárodních fórech.
Švédské předsednictví Rady v Ženevě stanovilo postoj Evropské unie následujícím způsobem: za prvé, Evropská unie považuje tuto zprávu za závažnou, neboť obsahuje informace o vážném porušování mezinárodního humanitárního práva, včetně úmyslných útoků na civilní obyvatelstvo. Za druhé zdůrazňuje význam odpovídajících a důvěryhodných šetření, která jsou vedena v případě porušování mezinárodního humanitárního práva zúčastněnými stranami konfliktu v souladu s mezinárodními právními předpisy, což zajišťuje, že mise směřuje svá doporučení vůči oběma stranám - Izraelcům a Palestincům.
Evropská unie s ohledem na Goldstonovu zprávu potvrdila svůj konstruktivní postoj, když během diskuse Rady bezpečnosti Organizace spojených národů konané dne 27. ledna, tedy před měsícem, zdůraznila, že je důležité vést odpovídající a věrohodná šetření ohledně možného porušování mezinárodních lidských práv a mezinárodního humanitárního práva. Mohu vás proto informovat o tom, že před několika dny, dne 4. února 2010, zveřejnil generální tajemník Organizace spojených národů zprávu o uplatňování Goldstonovy rezoluce Valného shromáždění Organizace spojených národů.
Evropská unie se bude snažit zajistit, aby se tím na svém březnovém zasedání Rada pro lidská práva zabývala a aby se v rané fázi zapojila do přípravy konsensuálního řešení. V této souvislosti bych zde chtěla zmínit, že dne 18. února palestinská delegace předložila ke zprávě generálního tajemníka Organizace spojených národů, která následuje Goldstonovu zprávu, návrh rezoluce Valného shromáždění OSN. Palestinská strana uvedla, že má v úmyslu sledovat jednání Valného shromáždění o této rezoluci, které se bude konat v pátek 26. února, aby zopakovala hlavní body rezoluce č. 64/10 ze dne 5. listopadu 2009 a požádala generálního tajemníka Organizace spojených národů, aby za pět měsíců zprávu vypracoval znovu. Právě v této chvíli, kdy sedíme v této místnosti, probíhají o této otázce intenzivní konzultace mezi členskými státy a Komisí s cílem dosáhnout společného postoje k této rezoluci.
Pane předsedající, pane Lópezi Garrido, paní komisařko, věřím, že důvěryhodné vyšetřování případů porušování mezinárodního humanitárního práva je důležité a právě na to se musíme zaměřit. Závěry se musí zkoumat, což platí pro obě zúčastněné strany, i pro ty, které vedou asymetricku válku tím, že odstřelují Sderot a další města z hustě osídlených oblastí, čímž určují bojiště. Toto se vyšetřuje spravedlivé a v tomto ohledu nedojde k žádným jednostranným závěrům.
Zároveň bych však chtěl zdůraznit, že je na místě žádat mezinárodní vyšetřování, přestože není možné v rámci Goldstonovy zprávy vyšetřovat vše. Tato zpráva se zabývá pouze okupovaným územím. Bylo zdůrazněno, že žádný z členských států Evropské unie nehlasoval v Radě pro lidská práva pro tuto zprávu. Některé se zdržely hlasování, některé hlasovaly proti ní a některé - jako například Spojené království a Francie - se zcela odmítly hlasování zúčastnit. Tuto skutečnost bychom také měli vzít v úvahu, neboť toto usnesení prováděli takoví "zástupci lidských práva a demokracie", jako je Kuba, Nigérie a Čína. Při posuzování této záležitosti bychom to měli mít na paměti. Musíme se postavit za lidská práva, nikoliv však na základě této zprávy s cílem vést politickou válku proti jedné ze zúčastněných stran.
Je tu však Goldstonova zpráva. Pane Broku, jaký je rozdíl mezi Goldstonovou zprávou a rezolucí, která ji následuje? Goldstonova zpráva - statečná zpráva, která jednoduše požaduje, aby byla vykonána spravedlnost, snad žádá příliš? Dnešní tlak na zrušení této zprávy a diskreditaci soudce Goldstona je neuvěřitelný. Jeho jméno je vláčeno bahnem; je nazýván antisemitou, přestože Goldstonova zpráva nepoukazuje pouze na Izrael. Ani hnutí Fatah a Hamás kritice neunikly.
Chceme nezávislá šetření, která jsou v souladu s mezinárodními standardy, nikoliv vojenské tribunály soudící své vlastní vojáky. Pane Liebermane, zároveň řeknu, že zde nejste vítán, nikoliv proto, že zastupujete Izrael, ale proto, že se váš rasistický a xenofobní postoj neslučuje s evropskými hodnotami. Žádný demokratický stát si nemůže dovolit porušovat mezinárodní právo, aniž by svá jednání ospravedlnil. Tento Parlament nedovolí, aby jej někdo zastrašoval. Bude i nadále požadovat, aby se vykonala spravedlnost, aby se na tragedii Gazy vrhlo světlo, nikoliv ostrým, ale rozhodným způsobem. Dnes prosím Radu a Komisi, aby se tím prostě řídila. Světlem a spravedlností, ničím jiným.
jménem skupiny ALDE. - Pane předsedající, Goldstonova zpráva se snaží naplnit mandát, který jí byl dán. Tímto mandátem je, nebo bylo, následující: "Vyšetřit veškerá porušování mezinárodních lidských práv a mezinárodního humanitárního práva, která mohla být kdykoliv spáchána v souvislosti s vojenskými operacemi prováděnými v pásmu Gazy v období od 27. prosince 2008 do 18. ledna 2009, ať už před těmito operacemi, během nich nebo po nich." A přesně to Goldstonova zpráva učinila - nebyl to však pouze pan Goldstone, ale rovněž jeho dvě kolegyně.
jménem skupiny Verts/ALE. - Pane předsedající, dovolte mi zmínit, jak jsem ráda, že konečně v plénu hovoříme o Goldstonově zprávě, neboť se jedná o životně důležitou otázku a do dnešního dne v řešení těchto záležitostí Evropská unie ostudně chyběla. Je zcela nepřípustné, že Rada dosud neschválila doporučení Goldstonovy zprávy. Komise tvrdí, že bere tuto záležitost velmi vážně, to však nestačí: požadujeme výslovné schválení. Předsednictví tvrdí, že ji podporuje: dobrá, ale mělo by ji tedy podporovat veřejně a otevřeně a zajistit, aby tak činili i ostatní z Rady.
Toto usnesení je dále vyzývá, aby aktivně sledovali uplatňování doporučení ohledně konzultací s vnějšími misemi EU a nevládními organizacemi v této oblasti, protože důkazy, které jsme zatím získali, říkají, že ani izraelské úřady, ani hnutí Hamás neberou své odpovědnosti dostatečně vážně. V Izraeli provádělo vyšetřování cílů a taktiky používané během operace Lité olovo armádní veleníči vojenská policie, což vážně ohrožuje nezávislost výsledků; na straně Hamásu přetrvává neschopnost řešit přiměřené odpalování raket do jižního Izraele. Ve světle těchto selhání je zřejmé, že by Evropská unie měla vyvíjet tlak na generálního tajemníka OSN, aby připravil skutečně nezávislé hodnocení.
Zdůrazňuji, že tato zpráva je zcela nevyvážená. Ve skutečnosti se snaží omluvit teroristické aktivity Hamásu. Zpráva neuvádí tu základní skutečnost, že před osmi lety, před tím, než Izrael vv zájmu své vlastní obrany podnikl opatření v pásmu Gazy, byly vypáleny tisíce raket na nevinné izraelské občany. Každá země má právo se proti teroristům bránit. Takové právo má i Izrael. Je nutno říci, že v Izraeli právě probíhá 150 vyšetřování trestných činů jednotlivých izraelských vojáků. V Izraeli je svobodný parlament a svobodný tisk, který často kritizuje svou vlastní vládu a své vlastní ozbrojené síly. Žádná z těchto vlastností se bohužel nenachází na straně teroristů.
Zatímco se některé strany snaží zprávu podkopávat, my vyzýváme členské státy Evropské unie, aby se postavily za zásady, kterými se řídí mezinárodní právo a Evropská unie, a aby podpořily diskusi o této zprávě na Valném shromáždění OSN a její oznámení Radě bezpečnosti s ohledem na její konečnou ratifikaci a opatření, která mají být přijata. Tato zpráva by měla být zaslána k prozkoumání Mezinárodnímu trestnímu soudu v Haagu. Pokud má Evropská unie skutečně zájem o řešení palestinského problému, měla by přestat tyto zločiny tolerovat, protože taková tolerance může znamenat podporu a spoluúčast.
Pane předsedající, dostupná dokumentace o operaci v pásmu Gazy nás nenechává na pochybách ohledně odpovědi na tuto otázku. Hamás záměrně vystavuje palestinské občany akutní hrozbě války, a to i v místech, jako jsou mešity. Naproti tomu zvažte záměry a aktivity Izraelců, zvažte ochranu života a majetku židovských občanů proti teroristickým raketovým útokům Hamásu, které již trvají několik let, stejně jako skutečné obavy Izraele o palestinské životy. Podívejte se na všechna preventivní opatření, které provedli během operace.
Tato zpráva se nezmiňuje o dvanácti tisících raketách vypálených na Izrael z pásma Gazy, což pro místní obyvatelstvo znamenalo velmi vážnou hrozbu. Izrael uplatňoval své právo na sebeobranu. Ve zprávě není ani slovo o hnutí Hamás, ani o tom, že používalo své občany jako lidský štít, nebo o tom, že používalo civilní budovy, ve kterých ukládalo zbraně a odpalovalo z nich rakety. O tom ve zprávě není ani slovo. Ani slovo o tom, že policejní síly Hamásu byly kdysi součástí vojenské organizace, která vedla ozbrojený boj proti Izraeli.
Nenechte nás tedy ničit tuto zprávu. Nechte nás podle ní jednat. Spolu s některými kolegy, kteří se dnešní rozpravy účastní, jsem osobně hovořil s představiteli izraelské vlády i Palestinské samosprávy, a v samotné Gaze i se zástupci komise zřízené prozatímní správou, a prosil je, aby spolupracovali s panem Goldstonem a provedli svá vlastní důvěryhodná a nezávislá vyšetřování a ty, kteří jsou zodpovědní za tato porušování, přivedli k spravedlnosti. Hovořil jsem s náměstkem ministra zahraničí USA, panem Michaelem Posnerem, když zde byl, aby vyzval Izrael k učinění téhož.
Nedomnívám se, že je v tomto ohledu Goldstonova zpráva konstruktivní. Navíc - a to je třeba připomenout, protože to je vzácné - to byl závěr všech evropských zemí, z nichž žádná tuto zprávu nepodpořila před ctihodnými státními zástupci a velkými zastánci svobod a lidských práv, jakými jsou Čína, Pákistán, Saúdská Arábie, Rusko a Kuba, abych citoval jen několik příkladů. O této zprávě se vede mnoho diskusí, je neobjektivní a, ať se nám to líbí nebo ne, nepomůže nám posunout se kupředu.
(DE) Pane předsedající, jsem rád, že Evropský parlament uspěl a vytvořil usnesení o Goldstonově zprávě, jež má poměrně širokou podporu, aniž by přenesla tento konflikt z Blízkého východu do Bruselu. Pokud chceme zachovat naději na trvalý mír, musíme se odvolávat na to, co spojuje všechny zúčastněné strany, namísto toho - jak zde někteří činí - abychom poukazovali na to, co je rozděluje. Zdrojem sjednocení je uplatňování mezinárodního práva, zejména s ohledem na lidská práva zejména po celém světě.
Zúčastněné strany tohoto konfliktu musí však umožnit a podpořit nezávislé šetření, a stejně tak mezinárodní společenství nesmí vynášet jednostranný rozsudek. Proto je zároveň nutné, abychom vyjasnili, že jednostranná démonizace Izraele není v této diskusi vhodná a není vhodná ani celkově. Tyto síly, které zpochybňují legitimitu státu Izrael, my v Evropě musíme odmítnout. Namísto toho musí být posíleny ty izraelské síly, které spolu s námi na Blízkém východě bojují za mír, toleranci a lidská práva. Proto je zde a v tuto chvíli třeba upřesnit, že považujeme za nepřijatelné, že vládní představitelé Izraele, jako je například ministr zahraničí, pan Avigdor Liebermann, brání nevládním organizacím v Izraeli v činnosti. Tato politika škodí občanům Izraele, a proto i míru na Blízkém východě.
(DE) Pane předsedající, právo Izraele na existenci, na ochranu svého lidu a úsilí na podporu nejužší možné spolupráce s Izraelem jsou pro mne, jako německého a levicového politika, politické kroky. Je pro mne však nepřijatelné, že je již po mnoho let 1,5 milionu Palestinců drženo jako rukojmí nesprávné politiky v největší otevřené věznici na světě. Každý, kdo ví, že v pásmu Gazy žije více jak 44 % dětí ve věku 14 let, si uvědomí, jak nebezpečné dědictví tato politika vytvořila pro budoucnost. Je zřejmé, že válka v roce 2008 a nehumánní politika vůči civilnímu obyvatelstvu mají být zapomenuty. Z tohoto důvodu žádáme vyšetřování a smíření.
Ke Goldstonově zprávě jsem zde slyšela mnoho kritiky. Pana Goldstona znám od doby, kdy byl výborným vyjednavačem, kdy prováděl a vedl mnoho vyšetřování v Jihoafrické republice. Podle mého názoru je pan Goldstone ukázkovým příkladem někoho, kdo umí fakta vyložit za účelem přiblížit se usmíření. Způsob, jakým byla tato zpráva přijata, bohužel naznačuje, že k žádnému usmíření nedošlo, a naopak se zdá, že došlo k ještě většímu rozdělení. To je důvod, proč byla tato zpráva jednoduše přehlížena.
(CS) Srovnávání čísel, za nimiž se skrývají lidské osudy, je vždy ošidné. Operace Cast Lead zanechala více než tisíc obětí mezi obyvateli Gazy oproti třinácti obětem mezi příslušníky izraelských ozbrojených sil. Potřebujeme vědět více, abychom si udělali názor na viníka a oběť v této válce? Domnívám se, že rozhodně ano. Např. to, že zejména po roce 2006 bylo z pásma Gazy vypáleno na civilní obyvatele izraelských měst tisíce raket, a to z hustě obydlených čtvrtí, nepochybně i z veřejných budov. A ptejme se dál. Jak má stát v tomto případě bránit své obyvatele? Lze bojovat armádou proti terorizmu zneužívajícímu jako štít civilní obyvatelstvo? A pokud ano, lze se civilním obětem vyhnout? Co udělalo mezinárodní společenství k zabránění této formy terorizmu? Neexistují v oblasti dodržování lidských práv účelově různé standardy? Odpovědí na tyto závažné otázky je nelehký úkol pro společnou zahraniční politiku EU. Jejím cílem by mělo být pomoci dialogu, budování důvěry a trpělivé hledání udržitelného mírového řešení v kontextu celého Blízkého východu. Nezaujaté prošetření všech okolností, které provázely, ale také předcházely konflikt v Gaze, může být krok správným směrem.
(NL) Tato zpráva je jednostranná. Směřuje na Izrael velkou dávku kritiky, protože, kromě jiných důvodů, střílel na hospodářské a civilní cíle. Hamás však tato zařízení zneužíval. Pan Goldstone bohužel neuznal za vhodné prošetřit, zda to tak skutečně bylo. Neprošetřil tedy, co Hamás provedl, a proto tedy Izrael praštil přes prsty. Toto k této zprávě nevzbuzuje důvěru, protože existují další zdroje, které naznačují, že se Hamás skutečně ukrýval v nemocnicích, sanitních vozech a civilních budovách.
(DA) Pane předsedající, tato záležitost - tato zpráva - je zásadně trapnou kapitolou v historii OSN. Kdo může ve vší slušnosti diskutovat o otázce války v pásmu Gazy, aniž by zahrnul i tisíce raket Kassámu, které po osm let padaly na pokojné občany Izraele? Kdo může ve vší slušnosti diskutovat o této otázce, aniž by zmínil stovky tunelů, které existují mezi Egyptem, Gazou a dalšími oblastmi, jimiž se pašují zbraně za účelem poškození židovských zájmů v Izraeli? Kdo může ve vší slušnosti napsat zprávu, jako je tato, aniž by zahrnul skutečnost, že v Izraeli existuje dobře fungující právní systém, zatímco žádný z vrahů v Palestině ani žádný z teroristů v Palestině nebyl za tyto zločiny předveden spravedlnosti? Odpovědí na všechny tyto tři otázky je soudce Goldstone. To je pobuřující! Je to trapné pro systém OSN a tím, že vůbec v tomto Parlamentu vedeme tuto diskusi, vytváříme trapnou situaci i pro EU.
Dost mne překvapily poznámky, které zde vznesli pan De Rossa a paní De Keyserová. Zajímalo by mne, jakou zprávu jste četli. Pokud něco víte o občanské válce mezi hnutími Hamás a Fatah - a vy víte - a o tom, kolik v ní bylo zničeno lidských životů, pak budete souhlasit s tím, že bychom měli zasáhnout v procesu, v němž mají Palestinci nalézt vedení a společný hlas a ve kterém začínají budovat svou vlastní zemi, a ne ji ničit, stejně jako ničí izraelskou demokratickou společnost tím, že na ni odpaluje rakety.
Od začátku bylo zřejmé, že zpráva pocházející od pochybné Rady pro lidská práva OSN - a právě tu, pane Howitte, kritizoval lídr naší skupiny, nikoliv OSN; obávám se, že spíše drobný bod vaší skupiny byl poněkud ponižující - tedy že tato zpráva bude znamenat jednostranné odsouzení Izraele. I když na Izrael klade dalekosáhlé nároky, o hnutí Hamás říká velmi málo. Nevyzývá k ukončení terorismu a útoků na Izrael, ale pouze žádá takzvané palestinské ozbrojené skupiny, aby se zřekly útoků na izraelské civilní obyvatelstvo a pokusily se vyhnout poškození palestinských civilních obyvatel.
(DE) Pane předsedající, žádná se zúčastněných stran konfliktu zatím nesplnila požadavky Organizace spojených národů na důvěryhodné a nezávislé vyšetření obvinění vycházejících z Goldstonovy zprávy. To je politováníhodné, zejména na straně Izraele, protože jakkoliv může být Goldstonova zpráva kontroverzní, každý stát, který se nazývá demokratickým a právním státem, je povinen umožnit, aby taková závažná obvinění byla podrobena nezávislému vyšetřování. Vnitřní vojenské vyšetřování provedené izraelskou armádou, která sama je podezřelá, nestačí.
Pokud Evropská unie bere své vlastní zásady ohledně dodržování lidských práv a mezinárodního práva vážně, musí zvýšit tlak na obě strany, rovněž v rámci svých dvoustranných vztahů, a musí trvat na tom, aby se požadované šetření možného porušování mezinárodního a humanitárního práva provádělo v souladu se zásadami právního řádu. Válečné zločiny se musí trestat podle mezinárodního práva, jak zde již bylo mnohokrát řečeno. Pokud to bude nutné, bude muset žalobce Mezinárodního trestního soudu provést vyšetřování na základě čl. 12 odst. 3 Římského statutu. Bez ohledu na Goldstonovu zprávu však v současné chvíli neexistuje důvod, aby pokračovalo obléhání Gazy.
Hamás nedávno prohlásil, že je připraven na dialog s mezinárodním společenstvím, včetně Evropské unie a Spojených států. Důrazně apeluji na to, abychom si nepohrávali s touto myšlenkou, pokud Hamás jednoznačně neuzná právo Izraele na existenci a nezřekne se násilí. S lítostí se díváme na oběti tohoto mnohaletého konfliktu, pro mírová jednání je však nezbytné mít spolehlivého palestinského partnera, tedy legitimního, důvěryhodného a zodpovědného zástupce palestinského lidu. Dokud se tak nestane, bude vytváření dalších stovek stran mezinárodních doporučení marné.
(EL) Pane předsedající, Goldstonova zpráva uhodila hřebíček na hlavičku. Politika zacházení s oběma stranami za stejných podmínek nepomáhá. V Gaze byla a je páchána série zločinů. Je tam chudoba, bída a nehorázné pohrdání lidskými právy palestinského lidu. Existují svědkové. Existují zprávy Červeného kříže, Mezinárodní banky a Rady Evropy o zločinech proti Palestincům, o finanční chudobě a o nelidských životních podmínkách v Gaze.
(DE) Pane předsedající, Goldstonova zpráva popisuje porušování lidských práv na obou stranách. Více než 1 400 obětí v pásmu Gazy je samozřejmě příliš mnoho. Jsem si však zároveň jist, že by bez raketových útoků na Izrael k žádné vojenské reakci nedošlo. Během návštěvy této země delegace do Izraele jsme zjistili, že Izrael nebere vojenskou operaci na lehkou váhu. Hlavní obvinění Goldstonovy zprávy, že Izrael cíleně a neustále útočí na civilní obyvatele, neobstojí. Otázka, do jaké míry Hamás používá civilisty jako štíty, nebyla dostatečně prošetřena. Zpráva však uvádí, že izraelská armáda poskytla varování prostřednictvím telefonických hovorů a letáků. Hamás nic podobného v souvislosti s raketovými útoky na Izrael neučinil.
Musíme však zároveň položit otázku, zda samotná OSN učinila v Gaze dost, například proto, aby Hamásu zabránila vypalovat rakety v blízkosti zařízení OSN. Nevěřím, že je Goldstonova zpráva základem pro další teroristické útoky na Izrael - zpráva je neomlouvá. Ale ani zřejmě dále nijak nepomáhá. Zde v Evropském parlamentu je však zřejmé, že musíme požadovat dodržování lidských práv a vyzvat obě strany, aby se navrátily k mírovému procesu.
(FR) Pane předsedající, v Izraeli je práce soudce Goldstona démonizována a v očích veřejnosti zcela zdiskreditována. Zároveň se vede násilná znevažující kampaň proti ochráncům lidských práv, zejména proti Novému izraelskému fondu, nadaci, která financuje významné izraelské organizace na obranu lidských práv, a zvláště proti její prezidentce, Naomi Chazanové, bývalé poslankyni Knesetu, akademičce a intelektuálce známé pro své odhodlání bránit práva žen a mír.
Pro Goldstonovu zprávu týkající se velmi kontroverzní situace, jež vyvolává silné vášně, je těžké získat souhlas zúčastněných stran, když střety, ke kterým došlo v prosinci 2008 a v lednu 2009 mezi izraelskou armádou a palestinskými ozbrojenci v pásmu Gazy, v oblasti, kde dominuje hnutí Hamás, způsobily utrpení na obou stranách. Bez ohledu na postoj zúčastněných stran ke Goldstonově zprávě doufám, že nebude použita jako záminka pro zamítnutí diskuse zaměřené na trvalé řešení palestinského problému mírovou cestou. V této oblasti je ve skutečnosti prioritou znovu zahájit mírové rozhovory, kterých se zúčastní, jak tomu doposud bylo, Evropská unie a Spojené státy americké. Řešení, kterých se dosáhne, musí státu Izrael zajistit jeho další existenci v regionu a Palestincům poskytnout záruku, že budou moci důstojně žít ve vlastním životaschopném, demokratickém a nezávislém státě. Evropská unie musí být připravena v tomto procesu převzít větší zodpovědnost s cílem ustanovit normální vztahy mezi Izraelem a Palestinou. Jsem přesvědčena, že nesmíme zapomenout na ten nejdůležitější bod Goldstonovy zprávy: nic nemůže ospravedlnit utrpení bezbranných lidí a dialog je vhodnější způsob, jak ukončit tuto situaci, než konfrontace a použití síly.
. Dne 5. listopadu 2009 Valné shromáždění Organizace spojených národů přijalo Goldstonovu zprávu a vydalo rezoluci č. 64/10. Tyto dokumenty vyzvaly Izrael i Palestince, aby do tří měsíců prošetřily možné porušování lidských práv během konfliktu v pásmu Gazy. Bohužel ani Izrael, ani Palestinci tomuto požadavku nevyhověli. Je to velká škoda, protože Goldstonova zpráva podává velmi rozsáhlý seznam přestupků a zločinů obou stran. Podle této zprávy Izrael během třítýdenních útoků závažným způsobem porušil mezinárodní právo. Civilní obyvatelé byli bez rozdílu napadáni a byly bombardovány domy. Zpráva rovněž uvádí používání fosforových bomb, odsouzených mezinárodním společenstvím. Palestinci podle této zprávy naopak používali k záměrnému zabíjení civilních obyvatel rakety a minometné granáty. Tato obvinění jsou natolik závažná, že je nutné, aby byla rychle prošetřena. Vzhledem k tomu, že Rada bezpečnosti OSN Goldstonovu zprávu odmítla, nelze předpokládat, že obsažené doporučení - předložit tuto záležitost Mezinárodnímu trestnímu soudu v Haagu - bude mít podporu. Proto jménem Evropské unie vyzývám novou vysokou představitelku Unie pro zahraniční věci a bezpečnostní politiku, baronku Ashtonovou, aby na obě zúčastněné strany konfliktu vyvinula velký tlak a požádala je o přezkum těchto zločinů.
Zdá se, že členové mise vyjadřovali přesvědčení o tomto konfliktu ještě dříve, než tato mise začala, a když se nacházeli v pásmu Gazy, doprovázeli je zástupci Hamásu a dotazování svědků probíhalo za jejich přítomnosti. Soudce Goldstone neprokázal při zkoumání důkazů dostatečnou pozornost. Zároveň se zdá nespravedlivé, že slova izraelských orgánů uvedená v této zprávě jsou považována za nespolehlivá, zatímco postoj orgánů Gazy, jako je hnutí Hamás, nevyvolává u členů této mise žádné pochybnosti.
Čerpání prostředků z Fondu solidarity je však podmíněno splněním určitých kritérií. Nejdůležitějším předpokladem je podání žádosti o podporu, což musí učinit portugalská vláda. Dovolte, abych vás upozornil, že nařízení o zřízení Fondu solidarity obvykle povoluje čerpání prostředků z fondu pouze pro rozsáhlé pohromy, kde výše škod přesahuje hranici 0,6 % hrubého národního důchodu postiženého státu. Pro Portugalsko to v současné době znamená, že výše škody musí přesáhnout 958 milionů EUR. Avšak ve výjimečných případech, a jsou-li splněna určitá kritéria, může být pomoc poskytnuta i při menších "regionálních" pohromách, zvláště když je postižena některá z nejvzdálenějších oblastí, jako je Madeira. Protože Komise zatím nemá dostatek informací o rozsahu škod, bylo by příliš předčasné říci, zda tyto podmínky budou splněny.
Orgány v Portugalsku by nyní měly provést rychlé a důkladné vyčíslení škod a během deseti týdnů podat Komisi žádost. Můj kolega, pan Hahn, se tento pátek setká s portugalským ministrem vnitra, panem Pereirou, aby jednali o dalším postupu. Ve dnech 6. a 7. března navštíví pan Hahn Madeiru, aby získal vlastní představu o rozsahu škod. Generální ředitelství Evropské komise pro regionální politiku je připraveno poskytnout portugalským orgánům při přípravě žádosti veškerou potřebnou pomoc.
Rád bych připomněl, že finanční pomoc z našeho Fondu solidarity není vyplácena přímo. Fond je nástrojem, který pomáhá členským státům vypořádat se s finančními dopady katastrof; není to nástroj okamžité pomoci. Prostředky pro Fond solidarity se získávají z dalších příspěvků členských států mimo obvyklý rozpočet. Je tudíž třeba, aby to prostřednictvím pozměňovacího návrhu schválil Evropský parlament, čili vy, pánové a dámy, a také Rada. Celý proces od okamžiku podání žádosti po vyplacení příspěvku bude trvat několik měsíců. My v Komisi ale vynaložíme veškeré úsilí na to, aby byl tento proces co možná nejkratší.
Místo katastrofy je místem obrovské zkázy, která s sebou nese rozsáhlé materiální škody na přístupových cestách, kde jsou naprosto zničené silnice a mosty, i na základních sítích, jako jsou rozvody vody a elektřiny. Více než 600 vysídlených osob přišlo o svůj domov i osobní majetek. Hospodářský a sociální dopad této katastrofy lidem brání, aby se vrátili k běžnému životu. Nicméně teď je nutné hledět dopředu. Také musíme postiženým lidem vyslat poselství solidarity, naděje a odvahy. Je nutné poskytnout pomoc a zejména Evropská unie a Parlament při tom musí sehrát svou roli, protože jsou rozhodujícím článkem v procesu čerpání prostředků z Fondu solidarity. Kdykoli jsme požádáni, abychom zasáhli, musíme tak učinit rychle, protože nemůžeme žádat ty, kteří byli postiženi, aby počkali, právě když nás potřebují nejvíce.
Tímto apeluji na Komisi a jejího předsedu, pana Barrosa, a zejména na pana Johannese Hahna, komisaře pro regionální politiku. Vítám jeho záměr navštívit v krátké době Madeiru a žádám ho, aby toto poselství naděje, pomoci a podpory při obnově předal, protože teď je třeba znovu vybudovat to, co nám příroda bohužel vzala. Pevně věřím, že to dokážeme, protože, jak mě naučila madeirská hymna, "lidé na Madeiře jsou pokorní, stoičtí a smělí. Jsou to lidé, kteří rozorali zem ve skalách; jsou to hrdinové, kteří tvrdě pracují v horské pustině. Pro Madeiru budou ctít svou minulost a svou prací budou usilovat o štěstí a slávu a toho docílí."
jménem skupiny S&D. - (PT) Jménem Skupiny progresivní aliance socialistů a demokratů v Evropském parlamentu bych chtěla vyjádřit soustrast rodinám obětí a projevit solidaritu s lidmi postiženými tragédií, která 20. dne tohoto měsíce zasáhla portugalskou autonomní oblast Madeira. Prudký déšť, vichřice a rozbouřené moře změnily střed turistického města Funchalu k nepoznání a nechaly za sebou zkázu a smrt. Velké škody utrpěla také veřejná i soukromá infrastruktura a rovněž životní prostředí a kulturní památky. Prvotní odhady napovídají, pane komisaři, že škoda přesáhne 1 miliardu EUR, takže kritéria Fondu solidarity budou splněna. Bohužel jsou tu také spousty mrtvých, které oplakáváme, značný počet zraněných a pohřešovaných i stovky lidí bez domova. Obrazy zkázy a utrpení obletěly celý svět a nikoho nenechaly lhostejným. Projevy solidarity přicházejí ze všech koutů světa.
Ovšem minuta ticha nás musí přimět k zamyšlení a také nás dovést k tomuto zamyšlení nad věcmi, které jsou mimo naše každodenní starosti. To, čeho jsme byli svědky na Madeiře, je jev, k němuž bude docházet stále častěji. Změna klimatu způsobuje, že k těmto mimořádným událostem dochází stále znovu a znovu a my musíme najít způsob, jak na ně reagovat. Přírodním katastrofám nejsme schopni se vyhnout, ale zároveň nesmíme dopustit, aby měly vždy tak tragické následky pro životy lidí. Proto musíme bojovat za politiky plánování a rozvoje, které se zaměřují na veřejné blaho. Ráda bych však, pane předsedající, skončila něčím, co je důležitější a co nás sem všechny přivedlo: Evropská komise, Evropský parlament a evropské instituce musejí být schopny reagovat na nouzové situace okamžitě. Pro tento účel jsou finanční zdroje a potřebná rychlost zásahu nezbytné.
(PT) Tragédie na Madeiře si vyžádala mnoho životů, zničila majetek a rozdrásala vzhled portugalského ostrova hrdého na svou krásu, kterou tolik návštěvníků z celého světa mohlo spatřit. Domnívám se, že nikdo, dokonce ani v Portugalsku - vlastně tím méně v Portugalsku - nemohl být připraven na hrůzné výjevy, které k nám přicházely s každou další zpravodajskou reportáží, byly to obrazy lidí, jež odnášela voda, obrazy bortících se domů, hroutících se mostů i celé krajiny změněné silou přírody.
Jak lze pozorovat z projevů, které tu byla učiněny, přece jen to není pouze tragédie, která se odehrála v jakési oblasti Portugalska. Je to tragédie, jež silně zasáhla část Evropské unie, která by měla ze solidarity bezvýhradně poskytnout pomoc. Měla by bez okolků pomoci rodinám obětí, které zahynuly, i lidem, kteří náhle přišli o všechno, a měla by pomoci při obnově budov tak, že Madeiře vrátí to, co jí odnesla příroda. Jedno je, pane předsedající, jisté: bylo zde zmíněno poselství madeirské hymny, ale já jsem se poučil i z hymny portugalské, kde se říká: "hrdinové moře, šlechetný lid, statečný národ". Jsou to stateční lidé, kteří, jak nám ukázali i při jiných historických událostech, vždy věděli, jak si v těžkých časech poradit a jak rány osudu překonat.
(DE) Pane předsedající, toto téma rozpravy rozhodně není příjemné. Madeira byla zasažena neuvěřitelnou přírodní katastrofou a my vyjadřujeme postiženým rodinám upřímnou soustrast. Za této situace musí Evropská unie poskytnout podporu. Je zde požadavek solidarity celé Evropské unie a já mohu jen zopakovat, co již bylo řečeno. Naléhavě žádám Komisi, aby prostředky z Fondu solidarity uvolnila co nejdříve, aby tak bylo možno pomoc poskytnout. Ráda bych požádala Radu, aby zajistila, že se bude reforma Fondu solidarity, kterou Parlament před dvěma lety přijal, konečně uplatňovat, protože tím bude umožněno poskytovat pomoc postiženým oblastem rychleji.
Tragédie jsou nespravedlivé; ti, kdo mají nejméně, jsou téměř vždy těmi, kdo ztratí nejvíc. Je tedy důležité identifikovat a co možná nejvíce odškodnit všechny ty, kdo přišli o členy rodiny, domov a obživu. To, co se stalo na Madeiře, je pro nás krutým poučením o významu posilování spolupráce a solidarity v Evropské unii i v oblasti prevence katastrof. V tomto okamžiku je důležité vytvořit vhodný finanční rámec pro prevenci, který posílí a využije mechanismy, jako jsou, mimo jiné, politika soudržnosti, politika rozvoje venkova a regionální politika, aby pomohl členským státům při realizaci opatření na ochranu lidí, životního prostředí a hospodářství.
Pane předsedající, ráda bych vyjádřila zármutek, který pociťují všichni členové Výboru pro regionální rozvoj, nad strašnou ztrátou na životech na Madeiře, a také náš úmysl udělat co bude v našich silách, abychom Madeiře pomohli ve chvíli nouze. Vnitrostátní a regionální orgány se samozřejmě již nyní všemožně snaží zmírnit nesnáze, které tam lidé a zvláště ti, kdo zůstali bez domova, prožívají, a my netrpělivě očekáváme jejich žádost o evropskou pomoc prostřednictvím evropského Fondu solidarity. Jsem si jistá, že s ní všichni zúčastnění naloží maximálně účelně.
Žádáme Evropskou komisi, aby uvolnila všechny své prostředky, a aby společně s portugalskými orgány přezkoumala, jak mohou být již probíhající evropské programy upraveny, aby mohli poskytnout této oblasti pomoc. Dovolte, abych zdůraznila, že stávající Fond solidarity má i nadále dobře známá omezení. Už v dubnu roku 2005 přijala Komise návrh na přezkum nařízení, který byl poté v květnu 2006 Parlamentem přijat v prvním čtení. I přes to, že větší pružnost Fondu solidarity by nepopiratelně přinesla užitek, i přes to, že je nutné rozšířit rozsah působnosti fondu na nečekané katastrofy a trestné činy způsobené lidmi i na katastrofy přírodní, nebyla Rada od května 2006 schopna dosáhnout k přezkumu Fondu soudržnosti společného postoje.
(DE) Pane předsedající, dámy a pánové, katastrofy jsou samozřejmě také důsledkem globálního oteplování. Musíme usilovat o to, abychom takové situace, kterým čelíme stále častěji, zvládali. Vyvstává tedy otázka, zda by pomoc neměl poskytnout Evropský fond pro přizpůsobení se globalizaci, a to zejména pracovníkům na Madeiře, protože řada pracovních míst byla jistě zničena, a zda bychom při rekonstrukčních pracích neměli podpořit malé a střední podniky. Významnou pomoc bychom mohli poskytnout zejména řemeslníkům a odvětví služeb.
Jako obyvatel hornaté oblasti velmi dobře rozumím tomu, co se stalo. Došlo tu k podobným chybám, jaké staly v naší zemi. Prováděli jsme vyrovnávací práce a budovali vodní stavby, aniž bychom se ohlíželi na přírodu, a z malých potůčků a kanálů se stávaly velké řeky. Událostem, které byly u nás v Rakousku před dvěma či třemi lety také na denním pořádku, jsem přihlížel s hrůzou, jinými slovy, s hlubokým soucitem a pochopením. Jakmile uděláme pořádek a stanovíme výši škod, musíme se dát společně do práce, abychom napravili chyby. Při tom nabízíme svou pomoc. Když nás postihlo vážné lavinové neštěstí v Galtüru, dostalo se nám mezinárodní pomoci. Potřebovali jsme mezinárodní pomoc, abychom mohli evakuovat celou vesnici, zachránit lidi a letecky je přepravit z místa neštěstí. Teď je správný čas vyslat pozitivní signál a projevit mezinárodní evropskou solidaritu, a já osobně jsem připraven udělat vše, co je v mých silách, abych v tomto ohledu pomohl.
(PT) Také já bych chtěla vyjádřit soucit s bolestí obyvatel Madeiry a snažně prosím evropské instituce, zejména Komisi, aby uvolnily veškeré dostupné prostředky a udělaly vše, co je v jejich silách, aby tuto pomoc mohly poskytnout. Ráda bych také zdůraznila, že když se stane neštěstí tohoto typu, je mnohem obtížnější vypořádat se s jeho následky, dojde li k němu v chudých zemích a v chudých oblastech. V případě Madeiry však musíme vzít v úvahu také skutečnost, že hospodářství Madeiry bylo zasaženo, neboť je závislé na cestovním ruchu, takže utrpělo dvojnásobnou újmu. Její přírodní krásy, přístupové cesty a kvalita života byly naprosto zničeny. Situace je tedy opravdu jiná, když se takto vážné problémy vyskytnou v chudých zemích a chudých oblastech, zejména v oblastech horských a turistických, jako v případě Madeiry.
Předložili jste Komisi působivou žádost o pomoc Madeiře v její momentální situaci a o projev evropské solidarity. Komise je připravena tak učinit. Ale konkrétní podobu pomoci bude třeba vyřešit v příštích několika dnech a týdnech v těsné spolupráci s portugalskými orgány. Musíme a také budeme dodržovat předpisy Fondu solidarity. Dají -li nám nějakou možnost volně jednat, Komise ji využije ve prospěch Madeiry. Nejprve je nutno vyčíslit škody a pak připravit a podat žádost o podporu. To je pořadí, kterého je třeba se držet. Generální ředitelství pro regionální politiku a můj kolega, komisař Hahn, poskytnou v této věci poradenství i podporu.
Paní Estrelová se dovolávala dalšího rozvedení hlavní směrnice a předpisů fondu. Před více než čtyřmi lety předložila Komise v této věci návrh, který Parlament podpořil. V současné době ho má stále Rada. Avšak co se týče kritérií, rád bych uvedl, že návrhy, které jsme tehdy učinili, by v tomto konkrétním případě lepší šance na pomoc neposkytly. Je pravda, že středem zájmu naší politiky musí zůstat prevence. Politika soudržnosti je tedy přesně tím nástrojem, který je třeba použít.
písemně. - (PT) Rád bych vyjádřil hluboký soucit a solidaritu s obyvateli Madeiry, s jejími institucemi a regionálními orgány s ohledem na tragédii způsobenou vyšší mocí, k níž došlo dne 20. února v autonomní oblasti Madeira a která zanechala desítky mrtvých, zmizelých a pohřešovaných, desítky zraněných i obrovské materiální škody. Tato situace vyžaduje rychlé a účinné solidární kroky ze strany EU. Proto je nutné maximální možné nasazení všech, kdo jsou zapojeni do rozdělování prostředků z Fondu solidarity, aby mohly být finanční prostředky neprodleně uvolněny. Je také nezbytně nutné, aby čerpání prostředků z jednotlivých fondů Evropské unie bylo pružnější, využívalo zálohových plateb, zjednodušených postupů a vyšší míry spolufinancování tak, aby potřeby autonomní oblasti Madeira mohly být uspokojeny. Zastáváme názor, že Fond solidarity by měl být pozměněn tak, jak již požadoval Parlament. Tento fond musí sloužit jako fond pro mimořádné události, v němž bude fungovat značně zkrácená doba potřebná k realizaci pomoci a poskytované částky budou navýšeny.
Rád bych vyjádřil svou soustrast rodinám těch, kdo na Madeiře zahynuli následkem povodní a sesuvů půdy způsobených prudkými dešti. Přírodu nelze oklamat, a vzhledem k tomu, že přírodním katastrofám nemůžeme zabránit, měli bychom udělat vše pro to, abychom zabránili jejich ničivým následkům a poskytli pomoc jejich obětem. Evropská unie by měla být schopna při přírodních katastrofách a jiných krizových situacích reagovat rychle a účinně využitím vhodných zdrojů. Vzhledem k tomu, jak jsem již zdůraznil v předložených pozměňovacích návrzích týkajících se návrhu zprávy pana Danjeana o provádění evropské bezpečnostní strategie a společné bezpečnostní a obranné politiky, je nezbytné zajistit účinné fungování nástrojů reakce na krizové situace dobrou organizací řídících středisek tak, aby to odpovídalo potřebám zásahu prováděného v rámci prvního a druhého pilíře. Dobré plánování a účinné řízení těchto středisek nám umožní úspěšně zasahovat na území členských států Evropské unie i dalších států, které budou potřebovat pomoc.
Jak se příliš často stává v případech, kdy dojde k železničním nehodám, objevují se poznámky naznačující spojení mezi evropskými pravidly a nehodou. Chtěl bych se především velice jasně vyjádřit k otevírání trhu. Současně s otevíráním odvětví železniční nákladní dopravy a stanovováním požadavků na oddělení činností správců infrastruktury a železničních podniků byl zaváděn přísný právní rámec upravující bezpečnost železnic a interoperabilitu. Chceme zajistit zachování vysoké úrovně bezpečnosti železnic a současně uznat postupy a metody specifické pro každý členský stát v této oblasti.
Poté, co došlo k nehodám, jsou nové návrhy často předkládány v politických souvislostech. Musím říci, že v tomto případě bylo vše na místě, právní předpisy i technologie. Jediná věc, která možná scházela, byla vůle učinit z technologie vysokou prioritu. Od poloviny 90. let je k dispozici technologie umožňující bezpečný přechod mezi evropským systémem a moderním belgickým systémem, jinými slovy tzv. systém TBL 1+. Nebyl nedostatek času ani technických zařízení.
Předtím, než vyvodíme reálné a podrobné závěry, musíme samozřejmě skutečně vyčkat na výsledky vyšetřování, to však nemění nic na tom, že bezpečnost železnic musí zůstat oblastí trvalé pozornosti na všech úrovních včetně úrovně evropské, a že proto musíme politiku bezpečnosti pravidelně vyhodnocovat, zlepšovat, doplňovat a upravovat. Chtěl bych se připojit ke svému kolegovi i k vám, pane komisaři, a jasně vyjádřit politování nad tím, že v Belgii se řada jednotlivců se značnou odpovědností pokusila přesunout odpovědnost za nehodu na Evropu nebo alespoň vyvolala takový dojem. Zpoždění ve vývoji Evropského systému řízení železničního provozu (ERTMS) bylo zmiňováno zejména jako důvod, proč nyní, v roce 2010, je systémem automatického zastavení vybavena v Belgii jen hrstka lokomotiv.
Dámy a pánové, na druhé straně si jasně a upřímně řekněme jednu věc: vývoj této dobré myšlenky - jednotného signalizačního systému, který by nahradil 20 systémů samostatných - trval déle, než jsme doufali či očekávali. To lze samozřejmě přičíst technické složitosti a tomu, že je třeba dosáhnout dohody o určité normě mezi velmi velkým počtem zemí, jmenovitě 27, ačkoli dříve jich bylo o několik méně. Samozřejmě, existují i související rozpočtové důsledky. Přesto, jak jste správně řekl, to nezastavilo jediný členský stát v rozvoji vlastního systému nebo zahájení použití určitého druhu zárodečné verze ERTMS v rané fázi.
Zadruhé však, a myslím, že to je důležitý úkol pro Komisi i Evropskou agenturu pro železnice, musíme také sledovat, zda jsou v praxi prováděny stávající evropské právní předpisy v oblasti bezpečnosti. Uvedl bych příklad směrnice 2004/49/ES o bezpečnosti železnic Společenství. Ta mimo jiné stanoví, že v každém členském státě musí být zřízen bezpečnostní orgán, který musí být nezávislý na železničních podnicích a provozovateli infrastruktury a jehož úkoly zahrnují sledování, podporu a vymáhání bezpečnosti železnic a rozvoj právního rámce. Mám pocit, dámy a pánové, že to v Belgii příliš dobře nefunguje, a myslím, že byste měli zorganizovat určitý druh auditu, který by zkoumal, zda členské státy skutečně mají kapacitu aktivně tuto bezpečnost ve svých vnitrostátní železničních systémech zaručit. To je úkol, který bych vám chtěl svěřit.
V mé zemi byla nastolena řada otázek týkajících se povahy přístupu Evropy k železnicím. Musím k vám být upřímný: jsem šokován, že někteří lidé nás obvinili ze zanedbávání bezpečnosti. Byl jsem zpravodajem Parlamentu pro směrnici o bezpečnosti železnic, kterou právě pan El Khadraoui zmínil, a jsem hrdý na práci, kterou jsme tehdy odvedli. Řekli jsme si, že musíme být ve věci bezpečnosti ve všech členských státech velmi nároční a musíme k tomu účelu stanovit evropský rámec a požadavky. V členských státech jsme to prosadili s velkými obtížemi. Upozorňuji, a pan El Khadraoui to správně zmínil, že v některých zemích, bohužel včetně mé vlastní, je provádění této směrnice na vnitrostátní úrovni organizováno skutečně špatně. Doufám, že se tím budete znovu zabývat, pane komisaři. Možná by se i tato sněmovna mohla směrnici znovu věnovat a zpřísnit daný rámec, jak uvedl pan Grosch. Není proto pravda, že zanedbáváme bezpečnost, opak je pravdou.
Zdržím se jakýchkoli závěrů stejně jako moji předřečníci. Vyšetřování probíhá a my nebudeme spekulovat o jeho výsledcích. Je však jasné, že v případě Belgie je politováníhodné, že železnicím trvalo tak dlouho, než se vybavily automatickým systémem ochrany vlaků, jak již někteří zmínili. Když jsem po katastrofě slyšela, že ačkoli nebylo možné zmínit rozpočtové důvody, byla pro vysvětlení nehody zpochybňována prodlení ve vývoji evropských norem interoperability, považovala jsem to za nepřijatelné a ihned jsem měla pocit, že Evropa je terčem nepodložených obvinění.
Evropský systém řízení železničního provozu (ERTMS) skutečně nabízí společnostem příležitost investovat do bezpečnosti koordinovaným a interoperabilním způsobem. Musíme se zbavit nesčetných vnitrostátních norem, které omezují rozvoj a konkurenceschopnost v době vývoje evropského vlakového zabezpečovacího systému (ETCS). Tento systém se samozřejmě vyvíjí a bude se vyvíjet i nadále. Je to třeba k zachování velice vysoké úrovně technologie. Kromě toho nepochybuji o tom, že v příštích pěti až deseti letech dojde ve vývoji i k dalším významným událostem.
Vyšetřování příčin železniční nehody v Buizingenu ještě nebylo dokončeno, a tak je nemohu komentovat, došel jsem však k následujícímu závěru. Jestliže dojde ke srážce vlaků ve Spojeném království, lidé ji rychle přičtou na vrub privatizace železnic. Belgické dráhy (SNCB) dostávají relativně nejvyšší dotaci v celé Evropské unii. Belgie dává svým drahám 32 eurocentů na cestujícího a kilometr. Francie je druhá s 24 eurocenty. Nizozemsko dává 15 eurocentů a Spojené království 4 eurocenty. Přes všechny tyto dotace má SNCB stále dluhy ve výši 10 miliard EUR. Kam ty peníze jdou?
Od nehody v Buizingenu strašlivý počet lidských obětí a závažné fyzické a psychické utrpení, které tato nehoda způsobila, slouží jako významná připomínka toho, že je nejvyšší čas, abychom zahájili vážnou debatu o bezpečnosti železnic. Odmítněme okamžitě myšlenku, že všechny nehody jsou ze své podstaty nepředvídatelné. Hlavní činitel nedostatku bezpečnosti v evropských železničních sítích je přímým důsledkem oddělení správy naší železniční infrastruktury a správy našich kolejových vozidel. Toto oddělení - je třeba říci, že v tomto případě nucené - nařídila Komise v rozporu s lepším úsudkem pracovníků železnic, aby bylo možné otevřít železniční dopravu hospodářské soutěži. Značně to zvyšuje pravděpodobnost nehod. V důsledku tohoto oddělení je údržba evropské železniční sítě obětována ve jménu vyšších zisků. Můžete se pokusit koupit si nějaký čas návrhem na používání nejlepších a nejmodernějších technik jako jediné možnosti, jak řešit problémy. V konečném důsledku však v Evropě potřebujeme jinou železniční politiku. Jestliže je na železnicích každoročně méně pracovníků, méně údržby, méně investic a méně odborné přípravy, musíme se nevyhnutelně znovu zabývat nehodami a vyjadřovat soustrast. Pro zajištění skutečné bezpečnosti železnic musí Unie obrátit stránku hospodářské soutěže a otevřít se spolupráci.
Vedení belgických drah (SNCB) je vysoce zpolitizováno a je neefektivní a typickým rysem belgické politiky je to, že když se něco zvrtne, není nikdo odpovědný vůbec za nic. V roce 2001 došlo ke srážce vlaků u obce Pécrot, která byla podobná nehodě, která se stala minulý týden v Buizingenu. Před devíti lety si všichni mysleli, že budou přijata závažná opatření pro zlepšení bezpečnostního systému, to se však nestalo. Před zavedením evropského vlakového zabezpečovacího systému (ETCS) vyvinula Belgie svůj vlastní systém, ten však přišel příliš pozdě a byl mimořádně nedostačující.
Po takových katastrofách je často první reakcí lidí najít někoho, kdo nese vinu. Avšak v tomto případě nesmí být obětním beránkem Evropská unie, Komise a bezpečnostní ustanovení, která jsme zavedli ve směrnici 2004/49. Na druhé straně důležitá otázka samozřejmě zní, zda bychom měli bezpečnostní ustanovení zpřísnit. Vyšetřování této železniční nehody dosud nebylo dokončeno, a proto zatím nemůžeme čekat žádné jasné výsledky. Hlavní otázka, kterou si musíme položit, se týká toho, zda bylo možné této nehodě předejít. Nemůžeme vyloučit lidskou chybu nebo technická selhání, a proto oba tyto činitele hrají svou úlohu v bezpečnosti železnic. Všichni provozovatelé železnic, jak státní, tak soukromí, jsou povinni zajistit nezbytnou úroveň bezpečnosti. Vnitrostátní železniční společnosti musí zajistit, aby dodržovaly příslušné bezpečnostní normy.
Nechci v této situaci udílet lekce z německého pohledu. Jen chci říci, že v Německu jsme se pokusili provést směrnici v plné její šíři. Kdekoli existuje možnost lidské chyby, musí být technické systémy schopny zasáhnout. Pamatuji si "páku mrtvého muže", které automaticky zapnulo brzdy, pokud nebyla páka po dobu jedné minuty stlačena. Brzdy se rovněž automaticky zapnou, pokud vlak míjí červené signalizační světlo. Musíme mít tyto systémy zavedeny. Evropský vlakový zabezpečovací systém musí být zaveden, abychom měli určitý vliv na tyto věci zvnějšku.
Cílem je srovnat provádění evropských norem pro bezpečnost a signalizaci s pracovními podmínkami od okamžiku účinnosti této liberalizace odvětví železniční dopravy v každém členském státě. Komise pak musí obecněji zvážit úlohu veřejných služeb. Parti Socialiste - strana, k níž přísluším - již dlouho volá po pozitivní akci Evropské unie pro ochranu a rozvoj veřejných služeb. Tato myšlenka je důvodem k provedení rámcové směrnice o službách obecného zájmu. Taková směrnice by pro veřejné služby zaručila stabilní legislativní rámec a vhodné financování v souladu se zásadami univerzálnosti a rovnosti přístupu.
Nesmíme však nikdy zapomenout na jeden faktor, totiž na lidský faktor. Liberalizace - vím, že liberalizaci podporujete, osobně nejsem jejím velkým zastáncem, a rozhodně jsem proti ní v oblasti veřejných služeb - lidský faktor přehlíží. Zaměstnanci, kteří pracují bez přestávky dlouhé hodiny nebo rozhodně déle než dříve a bez odpočinku, jsou vystaveni velkému vypětí. Strojvůdce nese odpovědnost za bezpečnost cestujících. Proto považuji za důležité zabývat se jejich pracovními podmínkami a změnami těchto podmínek. Domnívám se, že to je důležité hledisko.
Přesahuje opravdu veškeré meze, tak se mi to jeví, aby britský konzervativec, poslanec tohoto Parlamentu, ve svém příspěvku osočoval a urážel zaměstnance belgických drah, když je naprosto jasné, že politika neoliberalizace a deregulace náš systém železniční dopravy jako veřejnou službu velmi vážně poškodily. Mezi zaměstnanci belgických drah ve skutečnosti panuje velká nespokojenost. To bylo zřejmé ze spontánních stávek, které mezi těmito pracovníky propukly v následujících dnech po tragédii jako reakce na ni. V Belgii se již jedná o třetí závažnou nehodu za posledních devět měsíců.
Po předchozí tragédii, k níž v Belgii došlo roku 2001, byla přislíbena komplexní bezpečnostní opatření, ale nebyla realizována. Skutečnost je taková, že zaměstnanci belgických drah jsou vystaveni neustálému tlaku, aby pracovali déle, prodlužují se jim trasy a zkracují přestávky, což vede ke snížení bezpečnosti. Bezpáteřní politika liberalizace a privatizace zastávaná Komisí EU samozřejmě ještě více ohrozí bezpečnost. Znamená, že na prvním místě budou zisky hlavních dopravních podniků. Je jasné, že nejvhodnějším řešením pro zajištění bezpečnosti je nechat železniční infrastrukturu ve veřejném vlastnictví pod demokratickou kontrolou a poskytovat jí nezbytné investice.
Jakožto bývalý železniční zaměstnanec jsem byl přímým svědkem těchto změn. Chtěl bych poukázat na některé problémy, které do jisté míry měly dopad na bezpečnost. Konkurenci jsme neměli na železnici zavádět hned začátkem devadesátých let dvacátého století. Měli jsme nejprve začít s procesem technické harmonizace. Všechny problémy, o nichž se zmínil pan komisař Kallas, jsme měli zvládnout v devadesátých letech. Trh jsme měli otevřít konkurenci až na základě technické harmonizace. Následkem tříštění podniků se do systému železniční dopravy zapojilo mnoho aktérů. Jedná se však o systém, který řádně funguje jen tehdy, je-li provozován jako organický celek. Proto jsou podle mého názoru za nedávné nehody společně odpovědné členské státy, železniční společnosti, provozovatelé infrastruktury a rovněž Komise, která, jak tu již zaznělo, zavedla směrnice a nařízení, aniž by provedla jejich předběžné vyhodnocení. Vyhodnocení bylo dokončeno teprve před nedávnem. Železniční společnosti se dopustily té chyby, že zvolily špatnou strategii a čekaly příliš dlouho na evropský systém. Neustále se snažily snižovat náklady, zaměstnávaly nedostatečně kvalifikované pracovníky, jak již bylo řečeno, a příliš málo investovaly.
Nedávná srážka vlaků v Belgii, jejíž bilance obětí čítá dvacet mrtvých a více než sto dvacet zraněných, naši pozornost znovu hrůzným způsobem zaměřuje na důležitost bezpečnosti železniční dopravy. Hospodářská a finanční krize však bohužel zhoršily finanční těžkosti, kterým čelí provozovatelé i správci železniční infrastruktury. Je alarmující, že jednou z možných příčin nehody je nedostatek kvalifikovaných pracovníků a finančních prostředků na zavádění systému ERTMS, přestože tisíce zaměstnanců železnic přicházejí o zaměstnání. Vyzývám členské státy a Komisi, aby učinily nezbytná opatření, která umožní:
(PL) Pane předsedající, nejprve bych chtěl vyjádřit svoji soustrast rodinám obětí. Chtěl bych hovořit o něčem, co považuji za velmi důležité a co zde nebylo zmíněno. Vede se zde diskuse, která je v mnoha ohledech oprávněná. Také mám na tuto záležitost jasně vyhraněné názory. Domnívám se, že deregulovaný trh je mnohem lepší než trh, který ovládají podniky ve státním vlastnictví, chtěl bych však hovořit o věci, která je v souvislosti s touto debatou důležitá.
V tomto sporu nejde jen o to, zda určitý podnik vlastní stát nebo soukromý subjekt, spor se týká také toho, zda daný trh funguje svobodně nebo je omezený a regulovaný, což často ve skutečnosti znamená, že v mnoha členských státech má v dané oblasti monopol jediná státem vlastněná firma. Existuje opravdu mnoho železničních systémů, které se neliší jen mezi jednotlivými členskými státy, ale v mnoha případech bývají různé systémy používány i uvnitř jednoho členského státu. Systémy, o kterých hovoříme, často fungují jen jako protekcionistická administrativní překážka, která má chránit monopolní podnik na vnitrostátním trhu. V mnoha případech nejsou povolena určitá zařízení a lokomotivy jen pro to, aby byly zúženy možnosti vstoupit na daný trh pro konkurenci z jiné země nebo soukromého konkurenta. Následkem toho se ujalo tolik různých systémů a vznikají bezpečnostní problémy.
Kdybyste si prostudovali informace o přidělování prostředků ze strukturálních fondů na infrastrukturní projekty v nových členských státech, zjistili byste, že v těchto zemích prakticky žádné peníze nesměřují do železniční infrastruktury. Úředníci, kteří mají vyplnit žádosti a zažádat o peníze, na tom nemají sebemenší zájem. Máme co do činění s modelem, v němž členské státy na svých železnicích nechtějí nic měnit, aby konkurence z jiných zemí nebo například ze soukromého sektoru neměla dobré postavení. Bezpečnost a konkurenceschopnost pak kvůli tomu přicházejí zkrátka.
Jak víme, a vy jste to již řekl, Evropa nenese vinu na tom, že v Belgii teprve musí být plně zaveden systém pro automatické zastavení vlaku. To však neznamená, že Evropa nyní nemusí nic dělat. Naopak. Výslovně žádáme rovněž Evropskou komisi, aby provedla vyhodnocení, které musí poskytnout odpovědi na několik velmi konkrétních otázek. Například jak je vám známo, uložili jsme železničním dopravcům - včetně soukromých firem - povinnost do roku 2013 své vlaky plně vybavit novým Evropským vlakovým zabezpečovacím systémem (ETCS). Již nyní však víme, že evropské železniční spoje do daného data tímto systémem nebudou vybaveny.
(DE) Pane předsedající, pane komisaři, při tomto hrůzném neštěstí se srazily dvě lokomotivy, které SNCB, Belgické státní dráhy, provozovaly ve státní železniční síti. Na belgickém trhu osobní železniční dopravy neexistuje konkurence. Proto tato nehoda nemá nic společného s konkurencí nebo otevíráním sítě. Celá tato záležitost souvisí s neuspokojivými bezpečnostními normami. Pan poslanec Grosch tu upozorňoval na to, že technologie umožňující automaticky zastavit vlak, který projede na červenou, existuje již déle než dvacet let. Otázka zní: Proč není zavedena?
písemně. - (DE) Tragická srážka vlaků v Belgii přitáhla pozornost veřejnosti k bezpečnosti na železnici. Musí být zvýšena bezpečnost železničního vozového parku, což platí též o bezpečnosti signalizačních systémů. Na evropských železnicích se především pohybuje mnoho zcela zastaralých nákladních vozů. Loňská nehoda v Itálii ukázala na možné následky tohoto stavu. EU doposud bohužel udělala jen minimum pro to, aby povinností nákladních dopravců bylo uvést svůj vozový park do přijatelného souladu s bezpečnostními normami. Je důležité mít rovněž na paměti, že nebezpečné náklady se přepravují i po železnici, což by v případě nehody mohlo mít zničující následky. Na základě toho požaduji na železnicích přísnější bezpečnostní normy.
Tato nehoda vak měla zcela konkrétní, základní příčinu: tou je liberalizace železniční dopravy a oddělení správy sítě od samotné železniční dopravy. Síť, její kvalita a bezpečnost tedy byly obětovány zisku provozovatelů dopravy, kterým se jeví uložené mýtné příliš vysoké. Stejně tak je zisku obětována výměna a modernizace vlaků. Jízdní řády a dostupnost služeb v současnosti odpovídají logice vytváření zisku a nikoliv potřebám cestujících. Dokonce se ruší také provoz některých pravidelně využívaných spojů, protože nejsou dostatečně ziskové. Jiné spoje fungují i nadále, přestože podle zdravého rozumu by tomu tak nemělo být. Zpoždění se stává pravidlem, a to i v případě vlaků TGV.
Vzhledem k tragické nehodě v Belgii opět narážíme na problém, že i přes to, že směrnice 2004/49/ES jasně stanovuje obecné normy pro bezpečnostní signalizaci a v úplnosti řeší celkové bezpečnostní požadavky včetně nároků na infrastrukturu a řízení dopravy, členské státy dosud plně neharmonizovaly své bezpečnostní systémy železnic. Hlavním problémem je vlastně finanční stránka věci: provozní životnost železniční infrastruktury a vozového parku, včetně signalizačních systémů, je velmi dlouhá. Za těchto okolností by bylo žádoucí, aby členské státy navzdory krizi nezůstaly pouze u finanční stránky a pojaly úmysl urychlit zavádění interoperabilních systémů a také více investovaly do železniční infrastruktury a signalizačních systémů jak u infrastruktury, tak u vozového parku.
Chtěl bych vás požádat, abyste kubánským úřadům předal co nejdůraznější odsouzení této naprosto zbytečné smrti, kterou předseda kubánské komise pro lidská práva a usmíření, Elizardo Sánchez, charakterizoval jako vraždu pod rouškou výkonu spravedlnosti. Doufám, pane předsedající, že tato událost povede k prozření těch, kteří v dobré víře nebo z naivity chtějí změnit společný postoj Rady. Tento chvályhodný postoj slouží výhradně tomu, aby jakékoliv zlepšení vztahů s touto ostrovní zemí bylo podmíněno lidskými právy a základními svobodami, jež jsou i nadále porušovány, jak jsme viděli.
(DE) Pane předsedající, dámy a pánové, předkládám ústní pozměňovací návrh na dílčí hlasování o následující pasáži z odstavce 10: "domnívá se, že začlenění tohoto konceptu do Protokolu o dodatečných normách v oblasti rasismu, rasové diskriminace, xenofobie a všech forem diskriminace není vhodné". O této ústřední části musí proběhnout dílčí hlasování. Nechápu, proč tyto věci spojujeme a nevyjádříme jasně, že proti diskriminaci náboženských menšin musíme bojovat stejně důrazně jako proti všem ostatním druhům diskriminace. Je nepřijatelné, aby opatření pro boj proti diskriminaci náboženských menšin byla méně závazná. Proto bychom měli mít možnost dílčího hlasování.
(HU) Nařízení má kladný cíl: shromáždit od členských států údaje týkající se energetické infrastruktury, uspořádat je a zpřístupnit je na úrovni Společenství hospodářským subjektům. Proto - oprávněně - zasahuje do fungování trhu. Parlament však přijal podnět, který je vůči tomu v naprostém protikladu, a zachází dokonce tak daleko, že toto zasahování považuje za politický cíl nařízení. Cituji: "Veškerá opatření navržená či přijatá na úrovni Unie by měla být neutrální a neměla by znamenat zásahy do fungování trhu". Většina poslanců sedících v tomto Parlamentu se z globální finanční a hospodářské krize vůbec nepoučila. Nadále hájí neoliberální dogmata a dokonce i v této strategické oblasti důvěřuje v to, že trh je schopen se sám regulovat. To je nepřijatelné, a proto jsem hlasoval proti tomuto usnesení.
(PL) Pane předsedající, budu hovořit velmi stručně. Celá myšlenka je naprosto správná. Zvláště se mi líbí důraz na ekologickou stránku. Protože o ní hovoříme, buďme důslední. Byly to právě otázky týkající se ekologie a ochrany životního prostředí, na kterých založili odpůrci projektu severního plynovodu své závažné věcné argumenty. Tyto velmi oprávněné, praktické a vědecky podložené argumenty však byly smeteny ze stolu, protože zvítězily politické důvody. Myslím si, že při podpoře tohoto projektu bychom se měli vyvarovat politického pokrytectví. U severního plynovodu na to mnoho členských států Evropské unie a mnoho politických skupin zapomnělo.
(LT) Chtěl bych zdůraznit svoji podporu Ukrajině zejména za to, že volby, které tam proběhly, byly demokratické a lidé dostali možnost svobodně projevit svoji vůli. Protože Ukrajinu dobře znám, pozoruji, že nejen vláda, ale také sama společnost aktivně kráčí cestou demokracie a vytváření demokratických institucí. Chovám také naději, že tyto volby Ukrajinu ještě více přiblíží k Evropské unii a možná také vytvoří pevnější základ pro spolupráci EU a Ruska. Těší mě rovněž možnost, že snad i postsovětská země brzy vstoupí do režimu bezvízového styku s Evropskou unií.
Chtěl bych, aby se patřičné pozornosti dostalo rozhodnutí odcházejícího prezidenta Juščenka udělit titul "Národní hrdina Ukrajiny" Stěpanovi Banderovi a také výnosu, jímž uznal dvě ukrajinské nacionalistické organizace, Organizaci ukrajinských nacionalistů a Ukrajinskou osvobozeneckou armádu, za účastníky boje za nezávislost Ukrajiny. Stěpan Bandera i obě zmíněné organizace byly zodpovědné za etnické čistky a zvěrstva spáchaná ve čtyřicátých letech na tehdejším polském obyvatelstvu v různých částech dnešní západní Ukrajiny. Tito nacionalisté zavraždili 120 000 Poláků. Ukrajině přeji vše nejlepší a velmi doufám, že oslavování krajního, zločinného nacionalismu bude odsouzeno.
Současná Ukrajina potřebuje politickou, správní a ekonomickou stabilitu. S respektem k demokratickému rozhodnutí ukrajinských občanů bychom proto měli podporovat a urychlit ta opatření, která Ukrajině pomohou překonat stávající problémy. Evropská unie by měla dát Ukrajině jasně najevo, že má otevřené dveře pro přistoupení k Evropské unii. Má-li Evropská unie o Ukrajinu opravdový zájem, prvním krokem v tomto směru by mělo být zrušení vízové povinnosti pro Ukrajince. Doufám, že přijetí dnešního usnesení urychlí práci na uskutečnění těchto záměrů. Proto jsem hlasovala pro přijetí usnesení.
(PL) Pane předsedající, stejně jako před několika lety jsem měl tu čest i letos se účastnit jako pozorovatel prvního i druhého kola prezidentských voleb na Ukrajině. Chtěl bych říci, že bychom se k Ukrajině měli chovat jako k partnerovi a neplést se do toho, komu jsou ukrajinští voliči nakloněni. Myslím si, že jeden z čelních představitelů Skupiny Aliance liberálů a demokratů pro Evropu, liberál, jenž včera v Parlamentu řekl, že nový prezident bude promoskevský, si toto své prohlášení mohl odpustit. Nový prezident Ukrajiny na svou první zahraniční návštěvu po převzetí úřadu zavítá do Bruselu. Ukrajinské politiky bychom měli hodnotit podle toho, co dělají, a nikoliv podle toho, co kdy třeba pronesli za výroky. Ukrajina by měla být naším politickým partnerem a měli bychom jí otevřít cestu pro připojení k Evropské unii. Potěšilo mne, že nový prezident prohlásil, že zruší výnos, o kterém hovořil pan poslanec Kalinowski, onen skandální výnos, kterým byl za ukrajinského národního hrdinu uznán člověk, jenž má ruce potřísněné krví mnoha tisíc Poláků.
Z tohoto hlediska si myslím, že Evropská unie by měla v dialogu s Ukrajinou pokračovat a usilovat, aby byl intenzivnější a efektivnější. Ukrajina skutečně od EU potřebuje pomoc, a potřebují ji především lidé, nikoliv politici, ale ukrajinští občané. Ze spolupráce mezi EU a Ukrajinou může vzniknout velmi silný tandem, velmi silná spolupráce a vzejít velmi silný ekonomický impulz. Přál bych si, abychom v této oblasti byli iniciativnější.
Pane předsedající, stane-li se něco neočekávaného, je pro nás lidi typické snažit se fakta vyložit tak, aby zapadala do našeho stávajícího obrazu světa, našeho weltanschauung. Psychiatři pro to mají zajímavý termín, ještě zajímavější než výraz weltanschauung: nazývají to "kognitivní disonancí". Uvedu příklad. Když je výsledkem referenda zamítnutí, tento Parlament si to vyloží tak, že lidé chtěli ještě více Evropy. Hlasovali zamítavě, protože daný dokument nebyl orientován dostatečně federalisticky.
(DE) Pane předsedající, dámy a pánové, za Skupinu Evropské lidové strany (Křesťanských demokratů) a zejména za svého kolegu Elmara Broka bych chtěl říci, že jsme šokováni tím, že tato sněmovna dnes zamítla pozměňovací návrh, kterým by do této zprávy byli zahrnuti také křesťané a ostatní náboženské menšiny. Jeví se mi vskutku ostudným, že ačkoliv stále činíme prohlášení o lidsko-právních záležitostech, nepovažujeme za hodné ochrany ty skupiny obyvatelstva, které jsou pronásledovány kvůli svému náboženskému původu. Je velká škoda, že jsme nedokázali přijmout pozměňovací návrh týkající se tématu, jež má pro budoucnost světa velký význam. Nedokážeme-li z jakéhokoliv důvodu chránit menšiny, nemáme již právo prohlašovat Evropský parlament za ochránce lidských práv, základních práv a bojovníka za jejich dodržování ve světě. Hlasoval jsem proti tomuto usnesení, protože náboženské menšiny by neměly být přehlíženy.
(NL) Podle mého názoru by se měl Parlament za tuto de facto úpravu rozpočtu, kterou v této zprávě právě přijal, zastydět. Všechny evropské země více či méně trpí obrovskou finanční a hospodářskou krizí, zástupy lidí přicházejí o zaměstnání, ale my nemáme na práci nic lepšího, než si na účet daňových poplatníků navrhnout přidělení podstatně vyšších prostředků, dalších zaměstnanců a dalších výdajů. Kromě toho každý ví, že tyto dodatečné prostředky a zaměstnanci slouží hlavně k tomu, aby různí socialisté, kteří v posledních volbách neobhájili své mandáty, byli finančně dobře zabezpečeni. V minulosti to vedlo rovněž k podstatnému nárůstu různých dotací včetně dotací evropským politickým stranám a evropským politickým nadacím. Je zarážející, že stále znovu nacházíme uhlazené argumenty pro to, aby tento orgán mohl hlouběji čerpat prostředky z daní. Něco takového je v době krize skutečně nepřijatelné.
Část tohoto navýšení, která souvisí s nárůstem lidských zdrojů pro parlamentní výbory a komise, rovnající se částce 4 miliony eur, lze ospravedlnit, protože Lisabonská smlouva Parlamentu ukládá nové legislativní povinnosti. Zvýšení parlamentních výdajů na asistenci o 8 milionů eur však znamená, že příští rok to nebude 8 milionů, ale 16 milionů, a to je již jednoznačně neúnosné, protože pro nadcházející rok je plánováno nové měsíční navýšení pro poslance o 1 500 eur, což činí již nikoliv 16, ale 32 milionů eur. V době, kdy ve všech našich zemích čelíme ohromné nezaměstnanosti a sociální krizi, není navyšování prostředků pro poslance obhajitelné, pokud zároveň nebudeme mít odvahu snížit výlohy a příspěvky, na které máme jako poslanci právo a které rozhodně nejsou všechny zcela oprávněné.
Nechápu, jak může poslanec na den cesty dostávat náhrady ve výší 300 eur a k tomu ještě příspěvek na ujeté kilometry a příspěvek na dobu cesty, což jsou zcela nezdaněné finanční prostředky. Můžeme snížit nepřiměřené výdaje a potom se bavit o tom, jak lze navýšit prostředky na legislativní činnost. Neděláme-li tyto kroky, zároveň tím dáváme našim voličům jednoduše najevo, že jsou nám lhostejné obtíže, se kterými se potýkají. Máme povinnost jít dobrým příkladem, ale dnes dáváme špatný příklad.
Zdůvodnění uvedené v této zprávě je velmi zajímavé, protože se nám zde sděluje, že důvodem veškerých těchto dodatečných výdajů jsou další povinnosti pocházející z Lisabonské smlouvy. V jistém smyslu je to pravda, ale domnívám se, že nikoliv v tom smyslu, který zamýšleli její autoři. Jsme svědky toho, že se byrokracie rozrůstá, aby mohla sloužit potřebám byrokracie. Hlavním úkolem Lisabonské smlouvy je zajistit další práci a další příjmy všem těm desetitisícům osob, jejichž živobytí je v současné době přímo či nepřímo závislé na Evropské unii. Jediná velká skupina lidí, o jejichž názor na tuto věc jsme se nezajímali, jsou voliči. Byl bych velice rád, kdybychom podobné záležitosti předložili našim voličům, abychom zjistili, zda souhlasí s tím, že jsme si v době, kdy si všichni utahují opasky, odsouhlasili dodatečné prostředky.
Tento spor se stává akademickou záležitostí, protože ryb výrazně ubylo. Dokonce i za mého působení v této sněmovně došlo ke katastrofickému úbytku tohoto zdroje, který měl být obnovitelný. V ostatních zemích, které přešly k motivačnímu systému vlastnictví, aby daly rybářům důvod chovat se k moři jako ke zdroji obnovitelné sklizně, dokázaly udržet úroveň rybích populací: na Islandu, v Norsku, na Novém Zélandu, na Falklandských ostrovech. V Evropě jsme se však vydali tragickou cestou "společných vod", o nichž se tvrdilo, že jsou společným zdrojem, k němuž mají všechna plavidla rovný přístup.
Hlasoval jsem pro zprávu o investičních projektech do energetické infrastruktury, jejímž záměrem je zajistit zásobování energií a konkurenceschopnost a posílit boj proti změně klimatu. Tato zpráva zavazuje vlády členských států Evropské unie, aby informovaly Komisi o investicích do energetické infrastruktury, do modernizace nebo do účinné výroby energie, které v Evropské unii přispějí k účinnosti, spolupráci a plánování v oblasti energií. Boj proti změně klimatu, zajištění zásobování energiemi a využití obnovitelných energií: to vše jsou pro Evropskou unii důležitá témata a je zapotřebí vyvinout větší úsilí k povzbuzení a zajištění účinných cílených investic. Musíme se postarat o to, aby tato témata zůstala středem energetické politiky Evropské unie.
Hlasujeme dnes pro toto nařízení, povzbuzeni tím, že Lisabonská smlouva uděluje Parlamentu v rámci definování energetické politiky větší pravomoc. Je každopádně přínosné, že dochází k interinstitucionální spolupráci, jejímž cílem je systematicky, racionálně a předvídavě plánovat účast EU na vytváření a realizaci energetické infrastruktury: Mám na mysli možné přínosy plánování TEN-E a spuštění pilotních projektů pro ukládání CO2, které představují energetickou budoucnost. Povinnost informovat ukládaná tímto nařízením by však mohla vést k tomu, že politika bude příliš zasahovat do hospodářství a že v důsledku vyzrazení zpráv o projektech bude podkopána konkurence. Je proto důležité zajistit, aby u údajů, které budou shromažďovány a spravovány, byla zabezpečena jejich důvěrnost a chráněny podnikatelské aktivity. Analýza těchto údajů bezpochyby pomůže zajistit co nejlepší využití investic. Tuto analýzu však musí doplňovat konkrétní finanční opatření, která tyto projekty podpoří a poskytnou v této oblasti pobídky soukromým investicím. Fond Marguerite pro infrastrukturu, energii a změnu klimatu musí být navýšen. Tento podnět je odůvodněný a potřebný, ale zmíněný fond je nutné rozšířit o zdroje EU, které jsou již v rozpočtu k dispozici, a spojit ho s formami financování, za které se zaručí Evropská investiční banka nebo ještě další finanční instituce, aby mohl přispět náležitým kapitálem na jednotlivá realizovaná partnerství veřejného a soukromého sektoru.
Chtěl bych vám připomenout, že než budou zahájeny nové projekty, je nutno vzít v potaz plán EU, že dosáhne cíle 20% energetické účinnosti. To znamená, že všechny investiční projekty do energetické infrastruktury musí být slučitelné s cílem dosáhnout do roku 2020 minimálně 20% využití energie z udržitelných a obnovitelných zdrojů. Energetická politika, kterou prosazujeme, musí zajistit nízké emise uhlíku a musí se zakládat na solidaritě a udržitelnosti. Důležité je, aby byl daný systém spolehlivý, protože jeho provoz musí být nepřetržitý. Musí zohlednit zhoršování zásobování v odvětví energetiky, které je patrné uvnitř i vně EU. Pozornost je třeba věnovat také velmi důležité investici do infrastruktury, která pomůže vyloučit problémy se zabezpečením dodávek energie.
Na tomto návrhu je patrný vliv mimořádné situace v dodávkách plynu, ke které došlo v lednu 2009, na základě níž si Komise uvědomila, že energetická infrastruktura Unie není na něco takového připravena. Cílem Evropské komise, který Parlament plně podpořil, bylo mít k dispozici stále aktualizovaný obraz o systému energetické infrastruktury. V současné době panuje velká nejistota, zda se budou investiční projekty realizovat, která ještě zesílila v důsledku hospodářské a finanční krize. Jsem přesvědčena, že je nezbytné zasáhnout a že nedostatek ucelených údajů a informací o investičních projektech je třeba odstranit. Bez těchto údajů není možné analyzovat předpokládaný vývoj unijní infrastruktury a zavést uspokojivé sledování založené na meziodvětvovém přístupu. Kromě toho nařízení (ES) č. 736/96, které návrh ruší, se již neuplatňuje důsledně a není v souladu s nejnovějším vývojem v odvětví energetiky. Tímto návrhem jsme proto posílili stávající systém, značně zlepšili srovnatelnost informací a zároveň snížili doprovodnou administrativní zátěž. Na závěr bych chtěla upozornit na skutečnost, že jsem hlasovala proti pozměňovacímu návrhu 81 (podle kterého by měl být celý energetický řetězec jaderné energie zahrnut do infrastruktury, kterou se zabývá toto nařízení), protože ve Smlouvě o Euratomu již existují ustanovení, která upravují tyto záležitosti.
Energetická politika EU je velmi vhodným prostředkem k tomu, abychom uspěli ve snaze využívat v blízké budoucnosti zejména obnovitelnou energii. Po vstupu Lisabonské smlouvy v platnost se rozhodnutí o otázkách týkajících se energetické politiky činí postupem spolurozhodování, proto je nutné na základě nové právní struktury EU nařízení znovu přizpůsobit. Z toho důvodu a proto, aby všechny členské státy mohly podávat uspokojivé a přínosné informace o plánovaném vývoji energetické infrastruktury, je nutné zavést nové nařízení, které tuto povinnost usnadní a urychlí.
Cílem tohoto společného návrhu usnesení, je zajistit, aby členské státy poskytovaly náležité informace o svých projektech v oblasti energetické infrastruktury. Jakmile bude zahájen nebo zastaven určitý projekt v odvětví energetiky, musí být o tom zpravena Komise, aby byla schopna předložit nové nebo upravené návrhy projektů. Tím získává značný vliv na energetickou rozmanitost jednotlivých členských států. To představuje další krok směrem k centralizaci. Proto jsem hlasoval proti tomuto společnému návrhu usnesení.
Toto nařízení je velmi důležité, protože jeho cílem je zajistit, aby Komise byla pravidelně a přesně informována o investičních projektech do energetické infrastruktury na vnitrostátní i přeshraniční úrovni, aby Unie mohla zajistit řádné fungování vnitřního trhu a všem členským státům bezpečné dodávky energie. Snaží se po vstupu Lisabonské smlouvy v platnost aktualizovat nařízení z roku 1996 s ohledem na závazky Unie týkající se bezpečnosti dodávek, změny klimatu a obnovitelných energií. Tato zpráva má zvláštní význam, protože posiluje funkci tohoto nařízení v systému včasného varování před nedostatky v oblasti vzájemného propojení. Parlamentní Výbor pro průmysl, výzkum a energetiku stále zdůrazňoval potřebu dosáhnout 10% vzájemného propojení mezi členskými státy, jak stanovila Evropská rada. Jakékoliv ustanovení, které upozorní na nedostatky v tomto směru, je velmi přínosné. Proto jsem hlasovala pro tuto zprávu.
písemně. - Hlasoval jsem pro výsledné usnesení, a to především proto, že jsme během hlasování obdrželi právo spolurozhodování. To je obrovské vítězství, protože právě teď poprvé na právním základě Smlouvy o fungování Evropské unie (Lisabonské smlouvy) dostáváme v oblasti energie proti vůli Komise právo spolurozhodovat. Ještě větší historický význam má však to, že jsme se poprvé za dobu mého působení v této sněmovně dokázali zbavit Smlouvy o Euratomu jako právního základu, přestože toto nařízení se týká také transparentnosti investic v jaderné energetice. Potvrdil to kladný výsledek hlasování o pozměňovacím návrhu 30, který zařazuje jaderná paliva jakožto zdroj primární energie do oblasti působnosti tohoto nařízení. Samozřejmě budeme ještě muset bojovat, abychom toto vítězství udrželi v nadcházejících trojstranných jednáních s Radou a Komisí. Členské státy musí oznámit alespoň pět let před zahájením stavby výši a druhy investic do energetických projektů. Jedná se vskutku o rozumný krok k lepším budoucím energetickým scénářům, protože Komise získá lepší představu o tom, jak se trh s energií vyvíjí. Zdroje obnovitelné energie, včetně těch decentralizovaných, budou muset být plně zohledněny. Každá sebemenší zmínka o "nízkouhlíkových technologiích", tomto trojském koni jaderné energetiky, byla odstraněna.
Podporuji toto usnesení a plně se ztotožňuji s postřehy, které jsou v něm uvedeny. Jsem velmi rád, že na nedávných prezidentských volbách byl patrný významný pokrok, kterého Ukrajina dosáhla, a že jejich průběh byl oproti minulým volbám lepší, zvláště z hlediska dodržování občanských a poltických práv včetně svobody shromažďování, spolčování a projevu. Dodržení mezinárodních volebních standardů dokládá, že Ukrajina se ubírá směrem ke zralé demokracii a užší spolupráci s EU založené na vzájemné úctě k základním hodnotám EU. Musíme Ukrajinu povzbudit, aby se aktivně zapojila do Východního partnerství, a podporovat ji v jejím úsilí zajistit větší míru demokracie a dodržování zásad právního státu, lidských práv a základních svobod a také ve snaze splnit závazek, že bude podporovat tržní hospodářství, udržitelný rozvoj a dobrou správu věcí veřejných.
Před novým ukrajinským prezidentem stojí náročné úkoly, protože Mezinárodní měnový fond kvůli velkému množství nesplněných nebo nedodržených závazků pozastavil plnění dohody o pohotovostním úvěru podepsané Ukrajinou. Je důležité, aby prezident Viktor Janukovič nezapomněl na sliby, které učinil v den, kdy nastoupil do úřadu. Ukrajina potřebuje, jak nový prezident zdůraznil, vnitřní stabilitu, ale také bojovat proti korupci a pevně postavit své hospodářství na zdravé základy. Ukrajina potřebuje znovu získat důvěru podnikatelského sektoru a mezinárodního společenství, aby mohla úspěšně překonat hospodářský pokles umocněný nestabilním politickým prostředím.
Zdržel jsem se hlasování, protože se domnívám, že vztahy mezi Evropskou unií a jinými státy by se u každé země měly vyznačovat rovností, oboustranně výhodným obchodem, nevměšováním do politik vnitřního vývoje a demokratického procesu a samozřejmě také respektem k vůli občanů. Vytváření mírové Evropy přepokládá kromě jiného, že každá země bude mít možnost určovat své zahraniční vztahy bez donucování a nátlaku. Jelikož energetická bezpečnost je pro členské státy Evropské unie klíčovým faktorem, je role Ukrajiny důležitá, a proto je zapotřebí ji vybízet, aby uzavřením dvoustranných dohod zlepšila své vztahy s Ruskem, a tak řešila své energetické problémy. Prospěch z toho budou mít obě strany a zajistí se tím nepřerušované dodávky zemního plynu do Evropy.
Vítám vypracovanou kompromisní rezoluci o Ukrajině, která se zabývá nejen otázkami demokratičnosti uplynulých voleb, ale nabízí také řešení problémů dodávek a tranzitu ropy i zemního plynu a nabádá Ukrajinu k přístupu ke Smlouvě o energetickém společenství a energetické legislativě v souladu se směrnicí 2003/55/ES. Podporuji, že aktivní a pozitivní přístup Ukrajiny k EU není jediným hodnotícím hlediskem. Ukrajina musí mít totiž prioritně také dobré vztahy se svými sousedskými zeměmi, zeměmi Východního partnerství i EURONESTU. Návrhy i další ustanovení této kompromisní rezoluce jako celek podporuji a budu pro její přijetí hlasovat.
Jakožto prostor, v němž významné místo náleží podpoře míru a ekonomického, sociálního a kulturního rozvoje občanů, je Evropská unie povinna hrát při vytváření demokratického systému na Ukrajině zásadní roli, a to včetně posílení mechanismů pro evropskou integraci. Tím uvnitř této země, která má pro EU a její vztahy s Ruskem a se střední Asií, a to především z energetického hlediska, velký geostrategický význam, také pomůže uklidnit regionální napětí. Chtěl bych při této příležitosti také vyzdvihnout, že tento návrh usnesení přispívá k začlenění velké skupiny ukrajinských přistěhovalců do EU a také podporuje roli mladých lidí a vzdělání při dosahování sociálního, hospodářského a kulturní pokroku na Ukrajině.
Na základě dnešního hlasování o usnesení o situaci na Ukrajině jsme uvítali nejen to, že průběh prezidentských voleb byl v souladu s demokratickými zásadami, ale také uvedení nového prezidenta do úřadu, a doufáme, že bude vůči EU provozovat politiku otevřenosti a bude s ní spolupracovat. Upozornili jsme na důležitost uzavření dodatečných dohod o oblasti energetiky, které by zajistily bezpečnost dodávek energie. Tímto hlasováním jsme uvítali také potřebu pokračovat v diskusích ohledně zavedení příznivého systému pro udělování víz. Dnes jsme Ukrajině vyslali signál, kterým ji zveme, aby s námi dále spolupracovala, a tak se již pevně držela cesty, kterou kráčí k demokracii. Tímto hlasováním jsme znovu potvrdili to, co jsme již řekli také při jiných příležitostech, totiž že prostřednictvím dialogu a pevného odhodlání musíme Ukrajině dokázat náš otevřený přístup, abychom jí dodali potřebné povzbuzení k tomu, aby upřednostnila proevropský vývoj. Ukrajina však musí zase dokázat, že je pro nás důvěryhodným partnerem.
písemně. - Podpořil jsem pozměňovací návrh 2 předložený skupinou ECR ke společnému návrhu usnesení o situaci na Ukrajině, jenž vyjadřuje obavu, že projekt plynovodu Nord Stream podkopává v oblasti energetické bezpečnosti zásadu solidarity EU a bude vybudován proto, aby obešel Ukrajinu. I když to nemá přímou souvislost se současnou situací na Ukrajině, plně sdílím názor, že projekt Nord Stream ruská vláda zamýšlela především jako politický projekt, jehož cílem je rozdělit Evropu a izolovat nejen Ukrajinu, ale i některé nové členské státy. Tento pozměňovací návrh je připomínkou toho, že diskuse o plynovodu Nord Stream není uzavřena, nýbrž by měla ještě pokračovat. EU, která směřuje ke společnému trhu s energií, na němž se bude uplatňovat zásada solidarity, se nemůže spoléhat na dlouhodobý vztah s politicky orientovaným státním monopolem, který již hospodářsky selhal a odporuje základním zásadám EU o volné soutěži, o transparentnosti a o oddělení výroby, přepravy a distribuce.
Nový ukrajinský prezident vyhrál volby s programem zaručujícím práva menšinám a EU musí podporovat důslednou dlouhodobou realizaci tohoto programu. Vzhledem k tomu musí být přijat a dodržován právní předpis provádějící Evropskou chartu regionálních či menšinových jazyků. Předchozí opatření, která povážlivě omezovala možnost škol vyučovat v mateřském jazyku té které menšiny, musí být zrušena. Zastoupení menšin v místních, krajských, oblastních a ústředních institucích na Ukrajině se musí zlepšit. V souladu s evropskými normami musí být zaručena ochrana práv všem menšinám včetně Rusů, Poláků, Tatarů, Bulharů, Řeků, Rumunů, Maďarů, Židů a Romů. Žádná menšina nesmí být přehlížena.
Vzhledem k prohlášením volební pozorovatelské mise OBSE/ODIHR, která uvádějí, že většina mezinárodních volebních norem byla dodržena, jsou nedávné volby na Ukrajině známkou toho, že tato země se nadále pozitivně vyvíjí a postupuje směrem k budoucímu začlenění do EU. Je však rozhodující, aby ukrajinští politici a orgány byli odhodláni brzy uskutečnit politickou a hospodářskou stabilizaci. Aby jí bylo dosaženo, musí se provést nezbytné ústavní reformy a být posílen právní stát, zavedeno sociální tržní hospodářství a obnoveno úsilí o boj proti korupci a zlepšeno prostředí pro podnikání a investice.
Společný návrh usnesení o situaci na Ukrajině se zabývá současným stavem v této zemi a situací kolem prezidentských voleb velmi vydařeně. Připomíná ukrajinským politikům a vládním orgánům nezbytnost politické a hospodářské stabilizace, které lze dosáhnout především ústavní reformou, posílením právního státu, zavedením sociálního tržního hospodářství, obnovením boje proti korupci a zlepšením hospodářského a investičního prostředí. Podle mého názoru však úvahy o rychlém začlenění Ukrajiny do zóny volného obchodu, jinak řečeno do společného vnitřního trhu EU, jsou zatím předčasné. Ukrajina musí soustavně budovat a upevňovat svoje hospodářství a dospět k shodě o vlastních potřebách. I přes veškerou orientaci Ukrajiny na Evropu nesmíme zapomínat nebo opomíjet skutečnost, že tato země má kořeny hluboce zapuštěné ve sféře ruského vlivu, a musíme ji zohlednit. Z uvedených důvodů jsem se zdržel hlasování o návrhu usnesení.
Pane předsedající, podpořila jsem usnesení Evropského parlamentu o situaci na Ukrajině. Mimo jiné se domnívám, že bychom měli brát velmi vážně rozhodnutí čerstvě zvoleného prezidenta Janukoviče vydat se na své první zahraniční cestě do Bruselu. Jedná se o jasnou známku toho, že Ukrajina pokračuje v začleňování do Evropské unie. Považuji za důležité, aby Evropská unie dala Ukrajině v současné situaci najevo svoji podporu uzavřením dohody o přidružení a poskytnutím bezvízového styku, ovšem za předpokladu, že Ukrajina splní příslušné cíle. Dveře Evropské unie musí být pro Ukrajinu otevřené.
Na tomto plenárním zasedání jsme hlasovali o usnesení Evropského parlamentu o situaci na Ukrajině. Podpořil jsem toto usnesení, protože se jedná o velmi důležité prohlášení našeho orgánu, jež dosvědčuje skutečnost, že pozorně sledujeme vývoj demokracie na Ukrajině. Usnesení obecně hodnotí celkový průběh prezidentských voleb příznivě a vybízí ke snahám o zajištění politické a hospodářské stability země. Klíčovým bodem je tvrzení, že je nezbytné posílit spolupráci mezi Ukrajinou a EU především v energetické oblasti. Z mého pohledu usnesení obsahovalo dva diskutabilní pozměňovací návrhy. První se týkal jazyků menšin. Hlasoval jsem proti tomuto pozměňovacímu návrhu, protože zvýšil možnost používat místo ukrajinštiny ruštinu. Druhý pozměňovací návrh se týkal plynovodu Nord Stream. V tomto případě jsem hlasoval pro něj, protože jsem chtěl dát najevo svůj nesouhlas se stavbou tohoto plynovodu.
Evropská unie se zasazovala za zřízení Rady OSN pro lidská práva (UNHRC) a předsevzala si, že bude spolu s členskými státy aktivně a jednoznačně podporovat efektivně fungující orgán, který se zabývá současnými problémy v oblasti lidských práv. Nová institucionální struktura vytvořená po vstupu Lisabonské smlouvy v platnost s sebou nese příležitost zlepšit soudržnost, viditelnost a důvěryhodnost kroků EU v rámci UNHRC. Proto je důležité, aby EU na třináctém zasedání UNHRC zaujala společný jednotný postoj ke všem otázkám, jež se budou probírat. EU jakožto součást širšího systému OSN musí mít účinný vliv a musí se zasadit o nalezení společného postoje a také zvýšit svoji pružnost v méně důležitých otázkách, aby mohla rychleji a účinněji reagovat v jednáních o zásadních tématech. Především se však musí aktivně zasadit o vytvoření cílených mechanismů UNHRC pro rychlou a účinnou reakci na lidsko-právní krize v Iránu, Afghánistánu, Iráku a Jemenu.
písemně. - Lidská práva jsou dosud v mnoha zemích porušována a je politováníhodné, že mezinárodní společenství někdy neřeší včasně a náležitě jejich velmi vážné porušování. Na mezinárodní scéně nám chybí koordinovaný přístup. Role EU jakožto globálního hráče v posledních desetiletích vzrostla a nový evropský útvar pro vnější činnost zřízený na základě Lisabonské smlouvy by mohl pro Unii být vhodným nástrojem, který jí pomůže účinněji reagovat na globální výzvy a soudržněji, důsledněji a účinněji se zaměřovat na porušování lidských práv. EU nyní má velkou příležitost posílit svoji roli v Radě OSN pro lidská práva a měla by ji bezezbytku využít k tomu, aby zvýšila viditelnost a důvěryhodnost svých kroků v oblasti lidských práv.
Kompromisní usnesení, o kterém hlasuje tato sněmovna, bohužel obsahuje pasáže, kvůli kterým pro něj nemohu hlasovat. UNHRC je politický orgán, který je náchylný k "extrémní politizaci", jak se připouští v textu tohoto usnesení. Domnívám se však, že jsme se k tomu mohli vyjádřit obšírněji, protože se věnujeme tématu, které je pro mnohé z nás citlivé a důležité, totiž lidským právům. Při studiu textu jsem si všimla jisté nepříjemné vady na kráse - možná ne pro diplomatickou politiku, ale určitě pro hodnotově orientovanou politiku -, a tou je nedostatečná důraznost kritiky dobře známých stránek, kvůli kterým je UNHRC tolik sporným orgánem. Mohli bychom totiž vystupovat rázněji a ostřeji se ohradit proti kandidatuře Iránu do příštích voleb této rady. Usnesení neobsahuje žádnou zmínku o nesmyslném složení rady, v níž zasedá příliš mnoho členů, kterým chybí minimální předpoklady pro to, aby mohli někoho poučovat o lidských právech, a s jejichž důvěryhodností, co se týče schopnosti hodnotit nebo posuzovat v tomto směru druhé, je to evidentně ještě horší. Proto patřím k těm, kdo se zdrželi hlasování a mají vůči tomuto textu nedůvěru: zdržuji se hlasování s nadějí, že Parlament odloží svoji diplomatickou masku - jeho posláním není vystupovat diplomaticky - a pustí se mnohem odvážněji do boje za hodnoty a lidská práva.
Navzdory skutečnosti, že společný návrh usnesení obsahuje pozitivní prvky, jsem se zdržel hlasování, protože důležité pozměňovací návrhy předložené Skupinou konfederace Evropské sjednocené levice a Severské zelené levice byly zamítnuty a v důsledku toho byl celkový obsah nedostatečný. Evropská unie musí podporovat OSN v úsilí o zajištění toho, aby se všude na světě dodržovala lidská práva. V tomto druhu iniciativy se musí ujmout hlavní role, a to tím spíše, že se v současnosti stává takřka pravidlem, že autokratické režimy porušují lidská práva a své antisociální politiky prosazují uplatňováním "kapitalistického násilí". Evropská unie musí přehodnotit své vztahy se státem Izrael a věnovat skutečnou pozornost izraelským vojenským operacím na palestinském území a pošlapáváním práv palestinského lidu včetně jeho práva na to mít konečně svoji vlast. Evropská unie se musí vzdát účasti na taženích, jimiž USA "vyváží demokracii", a vytvořit rámec pro mezinárodní vztahy založené na dodržování ustanovení mezinárodního práva a posílené roli OSN.
Švédští konzervativci dnes, 25. února 2010, hlasovali pro společné usnesení o třináctém zasedání Rady OSN pro lidská práva,. Chtěli bychom však upozornit na to, že se domníváme, že by členské státy EU měly být vybídnuty k veřejnému odsouzení všech případů porušování lidských práv, a že je politováníhodné, že Rada OSN pro lidská práva se nedokázala dostatečně rychle vypořádat s vážnými situacemi týkajícími se lidských práv v ostatních zemích, jež nejsou v tomto usnesení zmíněny, jako např. Kuba, ale také jiné země.
písemně. - Hlasoval jsem pro usnesení o akční platformě OSN pro rovnost mužů a žen, které určuje hlavní kroky, jež musí Evropská unie učinit, aby splnila strategické cíle v oblasti rovnosti mužů a žen. Je jednoznačně zapotřebí, aby Komise urychlila své úsilí o zpracování srovnatelných údajů o hlavních ukazatelích pro opatření navazující na akční platformu a aby na jejich základě prováděla pravidelné revize iniciativ pro podporu rovnosti mužů a žen v oblastech působnosti různých politik. Je zvláště důležité sledovat z hlediska pohlaví problematiku chudoby, násilí a situaci děvčátek a podle toho pak jednat. Opatření navazující na Plán Komise pro dosažení rovného postavení mužů a žen 2006-2010 musí zohlednit dlouhodobé důsledky hospodářské krize a změny klimatu ve společnosti, která stárne a stává se národnostně rozrůzněnější. Sexuální a reprodukční zdraví a práva musí být uznána a šířena v Evropě i na globální úrovni. Evropská unie by se nyní měla stát smluvní stranou Úmluvy o odstranění všech forem diskriminace žen. Tento právní krok byl umožněn vstupem Lisabonské smlouvy v platnost.
Hlasovala jsem pro společný návrh usnesení o třináctém zasedání Rady OSN pro lidská práva. Nová institucionální struktura EU přináší jedinečnou příležitost zvýšit soudržnost, viditelnost a věrohodnost EU uvnitř Rady OSN pro lidská práva. Činnost vysoké představitelky pro zahraniční věci a bezpečnostní politiku rovněž pomůže zlepšit schopnost EU spolupracovat se zeměmi z ostatních regionálních bloků v zájmu zastavení porušování lidských práv včetně násilí namířeného konkrétně vůči ženám a dětem.
Jsem si zcela jist, že členské státy nesouhlasí se žádnými pokusy o podkopání pojmů všeobecné povahy, nedělitelnosti a provázanosti lidských práv. Očekávám, že se členské státy aktivně zapojí do každoroční interaktivní diskuse o právech zdravotně postižených osob a do výroční schůze věnované právům dítěte ... Chtěl bych vyzdvihnout důležitost třináctého zasedání UNHRC, kterého se zúčastní ministři a další vysocí představitelé. Na programu jednání jsou hospodářská a finanční krize a deklarace OSN o lidských právech v oblasti vzdělávání a školení. Za poslední vítám opětovné zapojení Spojených států do orgánů OSN a jejich následné zvolení za člena UNHRC a také jejich konstruktivní práci týkající se svobody projevu na šedesátém čtvrtém Valném shromáždění OSN.
Téměř bez výhrad se ztotožňujeme s pojetím všeobecné povahy, nedělitelnosti a provázanosti lidských práv, které bylo zmíněno ve zprávě. Na základě stejných předpokladů je však nutné zdůraznit nesmiřitelný rozpor mezi tímto pojetím a vážným útokem na lidská práva pracujících a lidu, jehož příčinou je krize kapitalistického systému, která se projevuje také vysokou mírou nezaměstnanosti, vzrůstem chudoby a ztíženým přístupem ke kvalitním veřejným službám za přijatelnou cenu. Bohužel většina tohoto Parlamentu tento rozpor nevzala řádně na vědomí.
Hlasovala jsem pro usnesení o třináctém zasedání Rady OSN pro lidská práva. Za prvé velmi vítám iniciativu, aby UNHRC zařadila mezi hlavní body na program svého jednání dopad globální hospodářské a finanční krize na dodržování všech lidských práv. Domnívám se také, že je důležité zdůraznit potřebu společného postoje EU k opatřením v návaznosti na zprávu vyšetřovací mise týkající se konfliktu v Gaze a na jihu Izraele. V tomto ohledu je nutné, aby byla uplatňována doporučení uvedená v Goldstoneově zprávě. Konečně kandidatura Iránu ve volbách do UNHRC, které proběhnou na konci května 2010, je zvláště znepokojující a EU se musí důrazně zasadit o to, aby země s pochybnou minulostí v oblasti lidských práv nebyly do této rady zvoleny.
Neočekávaně se k tomu přidala ještě otázka kandidatury Iránu. Jedná se o provokaci. Tento stát, jeho vláda a prezident se vysmívají právům mužů i žen. V roce 2008 bylo minimálně 364 občanů této země pověšeno nebo ukamenováno. Tamější soudní přelíčení jsou fraškou. Používá se mučení. Svoboda projevu, spolčování a tisku jsou zcela potlačeny. Menšiny, zvláště baháisté, jsou pronásledovány. Od prezidentských voleb v roce 2009 jsou krvavě a systematicky potlačovány veškeré demonstrace. V tomto výčtu bych mohla pokračovat.
písemně. - Hlasoval jsem pro výsledný text mimo jiné proto, že v něm zůstaly odstavce týkající se společné studie o existenci tajných zadržovacích středisek, nutnosti uplatňování doporučení Goldstoneovy zprávy a ICC, a také proto, že obsahuje pozměňovací návrh o Západní Sahaře, který předložila skupina GUE. Jsem také rád, že byl zamítnut návrh pana poslance Broka na dílčí hlasování o odstavci zabývajícím se hanobením náboženství a že zmíněný odstavec zní takto:
Politika EU v oblasti dodržování lidských práv je jednou z nejdůležitějších hodnot, kterou uvádíme do života. Politika Společenství v oblasti dodržování lidských práv zahrnuje ochranu občanských, politických, ekonomických, sociálních a kulturních práv. Přiznává značný význam podpoře práv žen, dětí a národnostních menšin a zvláště boji s rasismem, xenofobií a ostatními formami diskriminace. Je velmi nebezpečné, když právní předpisy, které diskriminují menšiny, slouží k porušování jejich práva na svobodu vyznání, nebo když omezují jejich přístup ke vzdělání a zaměstnání, čímž omezují jejich právo na práci, a to pak zase vede k omezení jejich práva na přiměřenou životní úroveň. Úsilí Unie v této oblasti nás opravňuje požadovat od ostatních respekt k vysokým standardům v oblasti demokracie a lidských práv.
V otázce lidských práv musí být na všech úrovních a ve všech oblastech EU zdůrazněno, že naší povinností jakožto poslanců EP není jen vytýkat chyby a připravovat usnesení o třetích zemích, ale také pozorně sledovat členské státy EU a věnovat pozornost i sebemenším negativním jevům, kdy dochází k porušování lidských práv. V případech, kdy jsou porušována lidská práva, připraví Evropský parlament usnesení, které bude určeno příslušné zemi. Než budeme vytýkat chyby ostatním, musíme nejprve zastavit porušování lidských práv uvnitř EU, teprve potom můžeme kritizovat jiné a snažit se jim co nejvíce pomoci.
Nepodporuji toto usnesení, protože neupozorňuje na důležitost lidských práv křesťanských menšin na Středním východě. Lituji nedostatku odvahy, který vychází najevo, mají-li být odsouzeny útoky na křesťanské menšiny a má-li se o tomto problému hovořit na Radě pro lidská práva. Valné shromáždění OSN vyhlásilo rok 2009 "Mezinárodním rokem vzdělávání o lidských právech" a EU vyhlásila rok 2010 "Evropským rokem boje proti chudobě". Neměli bychom zapomínat, že OSN uznalo extrémní chudobu za porušení lidských práv. Do mramorových desek Evropského parlamentu a Rady Evropy jsme vyryli motto 17. října - Mezinárodního dne za odstranění chudoby: "Tam, kde jsou muži a ženy odsouzeni k životu v bídě, jsou pošlapána lidská práva. Je naší svatou povinností sjednotit se a společně tato práva hájit. Otec Joseph Wresinski." Naše usnesení nedává nijak najevo hluboké znepokojení nad extrémní bídou jakožto formou porušení lidských práv. Proto vyzývám členy evropského výboru ATD Čtvrtý svět, aby v tomto smyslu poslali dopis delegátům Valného shromáždění OSN, ve kterém vyjádří zájem Parlamentu o tuto oblast.
Hlasovala jsem pro usnesení ke zprávě Peking +15 - Akční platforma OSN pro rovnost mezi ženami a muži. Patnáct let po přijetí Pekingské deklarace a Akční platformy dnes Evropský parlament diskutuje o pokroku dosaženém v celosvětovém měřítku v otázce rovnosti žen a mužů. Rovné příležitosti pro muže a ženy jsou jednou ze základních hodnot Evropské unie. Článek 2 Lisabonské smlouvy o Evropské unii zdůrazňuje řadu hodnot sdílených členskými státy, jako je pluralismus, nediskriminace, tolerance, spravedlnost, solidarita a rovnost žen a mužů. I když v určitých oblastech a průmyslových odvětvích bylo dosaženo značného pokroku, některé nerovnosti stále ještě přetrvávají. V tomto směru musí Evropská unie i nadále vyvíjet úsilí o vyřešení těchto otázek. Na evropské úrovni musí Evropská komise při přípravě strategií pro boj s hospodářskou krizí a dopadem změny klimatu vzít v úvahu také vliv, který tyto strategie mají na ženy. Usnesení podporuje rozvíjení strategií a nástrojů potřebných pro vytvoření situace navržené Evropským institutem pro rovnost žen a mužů.
Mrzí nás nedostatek aktuálních, spolehlivých, srovnatelných údajů na regionální úrovni i na úrovni EU, pokud jde o stanovené ukazatele pro návazná opatření na Pekingskou akční platformu, včetně témat ženy a chudoba, násilí vůči ženám, institucionální mechanismy, ženy a ozbrojený konflikt a dívky. Komise musí vypracovat další roční přehled provádění Pekingské akční platformy a účinným způsobem využívat ukazatele a analytické zprávy jako příspěvek k různým oblastem politiky, stejně jako základ pro nové iniciativy zaměřené na dosažení rovnosti žen a mužů. Chceme opětovně zdůraznit nutnost systematického provádění a sledování zohledňování otázky rovného postavení žen a mužů v legislativních, rozpočtových a jiných důležitých procesech, a dále strategií, programů a projektů v různých oblastech politiky.
V současné době je zřetelný nedostatek údajů o rovnosti žen a mužů, násilí na ženách a institucionálních mechanismech. Je velmi důležité, aby členské státy co nejtěsněji spolupracovaly s Evropským institutem pro rovnost žen a mužů, jehož jedním z úkolů je práce se srovnatelnými údaji. Tento institut povede statistiku, bude prováděn výzkum, jehož cílem bude poskytnout analýzy v oblasti rovnosti žen a mužů a budou provedeny studie v oblasti statistiky ukazatelů údajů a vysvětlení údajů. Cíle stanovené v programu činnosti institutu by měly především pomoci zavádět ukazatele stanovené v Pekingu.
Rovnost žen a mužů však nemůže nikdy ani na okamžik zastřít přirozené, sociální a kulturní rozdíly mezi pohlavími; rovná práva nejsou totéž co rovné zacházení. S muži a ženami je nutno zacházet spravedlivě, poskytnout jim stejná práva, ale vzít v úvahu jejich specifické potřeby. V případě žen se to týká oblastí, jako je mateřská podpora, sladění pracovního a rodinného života a zvláštní ochrana proti trestným činům, které jsou páchány především na ženách a dětech, například sexuální vykořisťování, obchodování s lidmi nebo zneužívání.
Rovnost žen a mužů je základní zásadou Evropské unie a je zakotvena ve Smlouvě o fungování Evropské unie. To znamená, že Unie má zvláštní poslání podporovat a prosazovat rovnost mezi muži a ženami. Není pochyb o tom, že nedobrá situace, pokud jde o diskriminaci na základě pohlaví, v současné době stále přetrvává v rozvojových i v rozvinutých zemích - a konkrétně v Evropské unii - na všech úrovních, sociální, ekonomické a kulturní. Pro účinný boj s tímto jevem je nezbytně nutné zajistit účinné mechanismy pro určení problémů a shromažďování informací a odstranit překážky či politická omezení, aby bylo možno jednoznačně a důsledně zjistit příčiny a následky, a poté v plném rozsahu reagovat. Tento strukturální problém je překážkou pokroku a především rozvoji společenství a lidstva obecně.
Švédští konzervativci dnes, 25. února 2010, hlasovali pro usnesení ke zprávě Peking +15 - Akční platforma OSN pro rovnost žen a mužů,. Chtěli bychom však zdůraznit, že se nedomníváme, že by kapitola o rovnosti měla být zahrnuta do revize Lisabonské strategie 2010, neboť je to již ošetřeno v Římské smlouvě a v Listině základních práv Evropské unie. Chceme rovněž zdůraznit, že jsme přesvědčeni, že ženy by měly mít právo rozhodovat o své sexualitě a reprodukci. Věříme, že lidé jsou schopni přijímat rozhodnutí týkající se jejich vlastního života; EU by neměla do této sféry zasahovat. Větší rovnost je jednou z velkých výzev EU, kde inspirací pro ostatní členské státy může být pokrok Švédska.
Podpořila jsem toto usnesení, protože 15 let po světové konferenci o ženách v Pekingu musíme uznat, že v otázce rovnosti žen a mužů bylo dosaženo příliš malého pokroku a že v řadě oblastí, jako je zaměstnanost, vzdělání a politika, stále přetrvávají sexistické stereotypy. Také jsem podpořila názor, že je nutno zlepšit sexuální a reprodukční zdraví žen v Evropě i na celém světě, a povzbudit otce, aby se podíleli na rodinných povinnostech a využívali například rodičovskou dovolenou. A konečně, s ohledem na revizi Lisabonské strategie, rovnost žen a mužů se musí stát prioritou, tedy cílem, který se bude muset skutečně odrazit ve vnitrostátních opatřeních v oblasti sociální ochrany a začleňování.
Musíme mnohem více harmonizovat pekingské cíle přijaté v rámci Organizace spojených národů a provádění nového plánu EU pro rovnost mezi muži a ženami. V letošním evropském roce boje proti chudobě a sociálnímu vyloučení je zvlášť důležité, aby se ženám, které se jen stěží udržují nad hranicí chudoby, dostalo vhodné ochrany, neboť změna v zaměstnání a v rodinné situaci - jako je například ztráta pracovního místa, rozvod, ovdovění a dokonce i narození dítěte - znamená, že jim hrozí nebezpečí velmi rychlého zchudnutí. Je potěšující, že program španělsko-belgicko-maďarské předsednické trojky na jedné straně klade velký důraz na návaznost na plnění cílů z Pekingu, a na druhé straně oznamuje svůj úmysl přijmout komplexní přístup k prevenci a potírání chudoby, která má dopad na ženy a děti. Těmito výhledy se také bude, doufejme, zabývat s patřičnou vážností schůzka OSN plánovaná na začátek března. V zájmu posouzení a přezkoumání politik zaměřených na dosažení rovných příležitostí mezi muži a ženami jsou nutné spolehlivé údaje rozdělené podle pohlaví a je také třeba zvážit zavedení standardizovaných společných ukazatelů pro měření nerovnosti mezi ženami a muži.
písemně. - Hlasovala jsem pro odstavec 9 usnesení ke zprávě Peking +15 Akční platforma pro rovnost žen a mužů podporující sexuální a reprodukční zdraví a práva žen. Sexuální a reprodukční práva jsou založena na všeobecně uznávaných právech tělesné integrity, nediskriminaci a nejvyšší dosažitelné úrovni zdraví. Tato práva jsou zakotvena v mezinárodním právu (včetně článku 12 Mezinárodního paktu o hospodářských, sociálních a kulturních právech, kde smluvní státy uznávají "právo každého člověka na tu nejvyšší dosažitelnou úroveň tělesného a duševního zdraví" a článku 12 Úmluvy o odstranění všech forem diskriminace žen týkající se odstranění "diskriminace vůči ženám v oblasti zdravotní péče s cílem zajistit na základě rovnosti mužů a žen přístup ke zdravotnickým službám, včetně těch, které souvisejí s plánovaným rodičovstvím"). Konsenzuální dokumenty (jako je například Káhirský akční program z roku 1994 a Pekingská akční platforma z roku 1995) také doložily závazek vlád k sexuálním a reprodukčním právům (žen). Mnozí v mém volebním obvodu v Rumunsku tento pohled sdílejí.
Hlasoval jsem pro toto usnesení, protože zdůrazňuje pokrok, kterého dosud dosáhlo 189 států, signatářů Pekingské akční platformy, pokud má být dosaženo skutečné rovnosti mezi ženami a muži. Podporuji zejména bod zdůrazňující, že "sexuální a reprodukční zdraví a práva jsou nedílnou součástí agendy ženských práv". V tomto směru bych chtěl upozornit, že když byla v roce 2009 přijata moje zpráva o rovnosti žen a mužů, většina poslanců EP podpořila názor, že ženy musí mít snadný přístup k antikoncepci a k potratu.
písemně. - Členské státy ECR podepsaly Úmluvu OSN o odstranění všech forem diskriminace žen a Pekingskou akční platformu. Domníváme se proto, že je zbytečné, aby se EU "stala stranou Úmluvy" jako celek, a nesouhlasíme s tím, aby EU vystupovala takto jako jeden stát. I když skupina ECR klade velký důraz na rovnost mezi všemi lidmi, jsme proti dalším právním předpisům na úrovni EU. Máme za to, že nejlepší je řešit otázku rovnosti žen a mužů na vnitrostátní úrovni se zapojením občanské společnosti na místní úrovni. Z těchto důvodů jsme hlasovali proti usnesení.
Podle usnesení Evropského parlamentu o návrhu souhrnného rozpočtu na finanční rok 2010, který byl přijat dne 17. prosince 2009, se dnes konalo hlasování o opravném rozpočtu pro Evropský parlament po revidovaných výpočtech provedených parlamentní administrativou. FDP v Evropském parlamentu se zdržela hlasování, protože příslušný soubor pozměňovacích návrhů obsahoval jeden bod, který nebyl v souladu s naším přesvědčením. FDP již vyjádřila svůj nesouhlas se zvýšením příspěvku na asistenty na 1 500 EUR během jednání ve výboru. Právě z příspěvku na asistenty jsou asistenti poslanců EP placeni. Argument, že je zapotřebí více peněz vzhledem k další práci, která poslancům EP přibyla v souvislosti se vstupem Lisabonské smlouvy v platnost, považuje FDP za problematický, neboť nic z předchozích zkušeností tomu nenasvědčuje. Samozřejmě, že vzhledem k Lisabonské smlouvě, která právě vstoupila v platnost, bude Parlament celkově potřebovat další kapacity pro legislativní práci, ale se zavedením statutu asistenta od začátku stávajícího parlamentního období stále neexistuje žádný důkaz, že poslanci EP skutečně potřebují více asistentů. Proto existují důvody k obavám, že budou následovat další požadavky a dodatečná navýšení nebo rozšíření administrativní kapacity. Z tohoto důvodu se FDP v Evropském parlamentu zdržela hlasování.
Za prvé náhlé a opožděné zjištění, pokud jde o podepsání rozpočtu na rok 2010 v prosinci 2009, že 20% limit výdajů v "okruhu 5" byl překročen. Dohoda přesunout problém z prosince na leden, přání nezveřejnit rozpočtové zatížení Lisabonské smlouvy a kvapný způsob, s jakým byla otázka předložena, bez možnosti požadovat v případě potřeby účinnější využití zdrojů, které jsou v současné době k dispozici, vedly nepochybně ke zkreslení skutečností.
Hlasoval jsem proti této zprávě, protože rozpočet EU i nadále tvoří minimální procento evropského HDP (0,97 %), což nepokrývá potřebu posílit slabé ekonomiky a společnosti a financovat rozšíření. Nutnost výrazně navýšit rozpočet alespoň na 5 % je stále naléhavější, zejména v době současné hospodářské krize, která postihla celou Evropskou unii, aby bylo možné řešit sociální potřeby a zastavit krácení veřejných výdajů. A v tomto rámci je třeba řešit problémy operativních potřeb a harmonizaci výdajů Evropského parlamentu a Evropské unie.
FDP vyjádřila svůj nesouhlas se zvýšením příspěvku na asistenty na 1 500 EUR již během jednání ve výboru. Právě z příspěvku na asistenty jsou asistenti poslanců EP placeni. Argument, že je zapotřebí více peněz vzhledem k další práci, která poslancům EP přibyla v souvislosti se vstupem Lisabonské smlouvy v platnost, považuje FDP za problematický, neboť nic z předchozích zkušeností tomu nenasvědčuje. Samozřejmě, že vzhledem k Lisabonské smlouvě, která právě vstoupila v platnost, bude Parlament celkově potřebovat další kapacity pro legislativní práci, ale se zavedením statutu asistenta od začátku stávajícího parlamentního období neexistuje žádný důkaz, že poslanci EP skutečně potřebují více asistentů. Proto existují důvody k obavám, že budou následovat další požadavky a dodatečná navýšení nebo rozšíření administrativní kapacity. Z tohoto důvodu se FDP v Evropském parlamentu zdržela hlasování.
písemně. - Hlasoval jsem pro Maňkovu zprávu, která je prvním krokem k opravě rozpočtu Evropského parlamentu pro rok 2010 a hledá další rozpočtové a lidské zdroje tak, aby Evropský parlament mohl plnit svou posílenou úlohu. Další zdroje zahrnují zvýšení měsíčního asistentského příspěvku pro poslance EP na podporu jejich větší legislativní úlohy na základě Lisabonské smlouvy. Lisabonská smlouva staví Parlament do rovnoprávného postavení s Radou jako spolutvůrce právních předpisů odpovědného asi za 95 % legislativních postupů. Sem nyní patří takové oblasti, jako je oblast svobody, bezpečnosti a práva, oblast zemědělství, rybolovu, výzkumu a oblast strukturálních fondů. Parlament musí nyní dát svůj souhlas k vyjednávání a uzavírání mezinárodních smluv, které vyžadují důkladné odborné prozkoumání. Je velmi důležité, aby poslanci EP měli k dispozici potřebné pracovníky, aby mohli vykonávat tuto práci, tak jak je požadováno.
My švédští sociální demokraté se domníváme, že ty výbory, které budou vstupem Lisabonské smlouvy v platnost pracovně více vytíženy, je nutno posílit. To opravňuje k navýšení počtu pracovníků v sekretariátech Parlamentu a v sekretariátech jednotlivých skupin v těchto výborech. Nesdílíme však názor, že poslanci EP potřebují více pracovníků. Především bychom uvítali, kdyby se zdroje Parlamentu zvýšily přerozdělením a prostřednictvím opatření na zvýšení účinnosti, a nikoli navýšením celkového rozpočtu.
Potřeba tohoto rozpočtu vyvstala v důsledku vstupu Lisabonské smlouvy v platnost. Parlament přijímá nové pravomoci a nové úkoly. Naší prioritou je nyní vysoká úroveň právních předpisů. Za tím účelem je důležité, poskytnout poslancům, výborům a politickým skupinám dostatečné prostředky. Tento opravný rozpočet splňuje právní a rozpočtové normy a zajišťuje dobrou finanční kázeň. Jako zpravodaj skupiny Evropské lidové strany (Křesťanských demokratů) pro tento rozpočet se domnívám, že rozpočtová kázeň a snaha ušetřit je nezbytná, nyní více než kdy jindy, po celou dobu jeho plnění. Mohu proto znovu zdůraznit, že je důležité sestavit rozpočet s nulovým základem, který zajistí další přísnost a transparentnost, a také naléhavě žádám o informace ohledně pevných výdajů Parlamentu. Musím také trvat na tom, že politika v oblasti správy budov vyžaduje dlouhodobé plánování v zájmu zajištění rozpočtové udržitelnosti.
Včera vyšly do ulic Athén desítky tisíc lidí a Řecko ochromila generální stávka na protest proti plánu úsporných opatření uloženému Evropskou unií, Evropskou centrální bankou ve Frankfurtu a MMF. Je pravda, že Řecko si při správě svých veřejných účtů a finančních prostředků Evropské unie vždy nepočínalo tak důsledně, jak by mělo. Nicméně je skandální, že hlavním účinkem tohoto úsporného plánu by mělo být uklidnění trhů, stejných trhů, které v současné době spekulují s řeckým dluhem a které tento zmatek způsobily. Těch samých trhů, od nichž si státy, díky vašim ultraliberálním zákonům musí půjčovat na vysoké úroky. Zároveň pod záminkou údajného nárůstu pracovního zatížení v důsledku vstupu Lisabonské smlouvy v platnost a vzhledem k předpokládaným obavám Parlamentu o kvalitu svých právních dokumentů si poslanci EP sami sobě přidělují "malý" rozpočtový přírůstek ve výši několika milionů eur, aby bylo možné přijmout pracovní síly pro politické skupiny! Uplatňujte hlavně své pedantské kontroly na vlastní výdaje a buďte stejně tak přísní, jako to vyžadujete od členských států! Budeme hlasovat proti tomuto znění.
Hlasovala jsem pro Maňkovu zprávu, i když jsem nesouhlasila s navýšením rozpočtu o asistentské příplatky pro poslance EP. Při vysvětlování našeho hlasování paní Trüpelová, která je odpovědnou osobou za skupinu Zelených / Evropské svobodné aliance, uvedla jménem celé skupiny do záznamu, že své hlasování ve prospěch zprávy podmiňujeme vyhodnocením asistentských příspěvků ještě předtím, než navýšení vstoupí v platnost. Oba další body - zejména nárůst pracovních míst pro výbory a skupiny - považuji za rozumné a nezbytné v důsledku nových legislativních pravomocí Parlamentu na základě Lisabonské smlouvy. My poslanci chceme vzít a vezmeme tyto pravomoci velmi vážně, a tím učiníme zadost naší úloze jako jediných volených zástupců evropských občanů.
písemně. - Schválení Lisabonské smlouvy a její následný vstup v platnost znamenají pro Parlament větší odpovědnost a zároveň administrativní zatížení, které to s sebou přináší. Vzhledem k tomu, že prioritou Parlamentu je vysoká kvalita právních předpisů, musí být poslancům poskytnuty materiální a lidské zdroje, aby tento úkol skutečně plnili. Tento nový rozpočet však musí respektovat míru využití hodnot v okruhu 5 (správní předpisy) víceletého finančního rámce (MFF), která byla stanovena na 20 % hodnoty tohoto okruhu s cílem zachovat rozpočtovou udržitelnost.
Hlasoval jsem proti této zprávě, neboť od 1. května 2010 předpokládá navýšení finančního krytí pro nábor asistentů a příspěvky na ně o 1 500 EUR měsíčně. Pozměňovací návrh, který předložila skupina Zelených / Evropské svobodné aliance, naštěstí stanoví, že je třeba vyhodnotit současnou podobu systému příspěvků platného od voleb v roce 2009. Přesto zvýšení příspěvku na asistenty nabývá účinnosti bezpodmínečně, aniž by bylo nutno zohlednit výsledky tohoto vyhodnocení. Zpráva rovněž předpokládá posílení parlamentních výborů a politických skupin. Každoročně tento krok stojí 13,3 milionů EUR, z nichž 8,832 milionů je určeno na příspěvky na asistenty.
Je to špatné rozhodnutí. Poškozuje pověst tohoto orgánu. Bylo to nepromyšlené. Nebyly zváženy další důsledky. Kde budou noví asistenti ubytováni? Bude to v nové budově? Vyžádá si to ještě další náklady? Kromě toho se obávám, že tyto peníze budou z velké části použity na nábor neakreditovaných asistentů podle vnitrostátních platových podmínek. Právě tento systém vedl v některých případech k nečestným praktikám. Nyní jsme možná otevřeli dveře zneužívání. Proto naléhavě žádám, aby byl předem jasně vyhodnocen stávající systém; teprve pak můžeme přijmout informované rozhodnutí.
Proto má nyní opravný rozpočet na finanční rok 2010 hodnotu ve výši 1 616 760 399 EUR, což představuje 19,99 % původního okruhu 5 přijatého v prvním čtení a rezerva na správu budov byla snížena z 15 milionů EUR na 11 milionů EUR. Chtěl bych zdůraznit, že je důležité, že zpráva zahrnuje zavedení rozpočtu s nulovým základem, který zajišťuje větší rozpočtovou udržitelnost, a že je třeba, aby to bylo v souladu s ročním legislativním programem. Z výše uvedených důvodů jsem hlasoval pro dokument, který Parlamentu umožní získat dostatečné prostředky na pokrytí výdajů spojených s jeho novou úlohou po vstupu Lisabonské smlouvy v platnost.
písemně. - Skupina Verts/ALE podmíněně podporuje zvýšení příspěvku na asistenty v této fázi postupu. Klíčové pro naši skupinu je hodnocení využívání příspěvku na asistenty, jak požaduje Maňkova zpráva. Toto hodnocení by mělo být provedeno včas, aby rozpočtový orgán mohl koncem jara rozhodnout o příslušném opravném rozpočtu. Skupina může přehodnotit svou podporu pro zvýšení příspěvku na asistenty s ohledem na výsledek tohoto vyhodnocení a na diskuse v rámci naší skupiny.
Zpráva podporuje společnou rybářskou politiku EU, která ve jménu ochrany populací ryb vedla ke zničení velkého počtu malých rybářských člunů v Řecku a početných malých a středních rybářských podniků, které byly z této profese vypuzeny, k odsouzení četných pobřežních oblastí k vylidňování a nezaměstnanosti a k soustředění činností do rukou velkých rybářských společností. Politiku EU přátelskou k monopolům dokazuje skutečnost, že 2/3 finančních prostředků Společenství směřují do velkých podniků (rybářské společnosti, rybí farmy, zpracování), zatímco zbývající 1/3 byla poskytnuta chudým a průměrným rybářům, aby rozbili své čluny a opustili tuto profesi. Opatření na výměnu či vylepšení lodí využily pouze velké společnosti. Zpráva, jako je zelená kniha, přisuzuje stejnou odpovědnost za snížení stavu rybích populací velkým rybářským společnostem i drobnému rybolovu v pobřežních vodách. Nerozlišuje mezi opatřeními, která jsou v rybářských oblastech zapotřebí, a přehlíží jejich individuální zvláštnosti. Společná rybářská politika EU slouží cílům velkých rybářských společností, které i nadále drancují bohatství moří, a v odvětví chovu ryb podporuje podnikání ve velkém. Tato politika, jejímž jediným kritériem je výnosnost kapitálu, vede k ničení mořského prostředí a ekosystémů.
Odvětví rybolovu v Evropě zažívá těžké časy. Rybáři přicházejí o svůj jediný zdroj obživy, což platí zejména v těch regionech EU, kde je málo jiných sociálních a hospodářských možností. Proto upřímně podporuji návrh Komise uvedený v zelené knize, že je nutné provést zásadní a komplexní reformu rybářské politiky, a přizpůsobit toto odvětví měnícímu se trhu. Je to politováníhodné, ale od vzniku společné rybářské politiky uplynulo již 27 let a toto odvětví nefunguje, tak jak by mělo, a problémy se neřeší dostatečně rychle. Stále přetrvávají problémy z roku 2002 a nejnovější události v souvislosti s hospodářskou krizí a s dopadem změny klimatu na rybí populace je ještě zhoršily. Prioritami reformy společné rybářské politiky musí být stále obnova populací ryb, udržitelné hospodaření a zajištění životního minima rybářům. Rybolov je velmi důležitý pro celou EU, a proto by neměl být považován za činnost, ale za odvětví, které je přímým zdrojem pracovních míst.
Podpora společného zájmu mezi organizacemi producentů na dodržování zásad, které zastává Evropská unie, se stává klíčovým prvkem při reformě rybářské politiky. Evropská unie nemůže očekávat, že rybářská loďstva Evropy změní svou velikost přirozeným způsobem, na základě hospodářských skutečností. Jejich nadměrná kapacita, osm let po celosvětovém summitu o udržitelném rozvoji, a pokračující úbytek rybích populací jsou další důvody k provedení rozsáhlé reformy společné rybářské politiky. Je však třeba mít na zřeteli, že v pobřežních oblastech států Evropské unie se nacházejí celé komunity, jejichž existence je závislá na rybolovu. Jak je také uvedeno ve zprávě o reformě společné rybářské politiky, tato činnost je součástí kulturního dědictví a tradic, a nikdo si nepřeje, aby vymizely.
Hlasoval jsem proti zprávě o společné rybářské politice, a to navzdory tomu, že obsahuje řadu prvků, které ve srovnání se současnou situací představují pozitivní vývoj. Bohužel však základní body zprávy jsou v rozporu se skutečností, že mořské zdroje jsou společným veřejným vlastnictvím, které nelze privatizovat, a pozměňovací návrh skupiny konfederace Evropské sjednocené levice - Severské zelené levice k tomuto bodu byl zamítnut. Tato konkrétní zpráva nedokáže spojit nutnou ochranu mořského prostředí, ochranu populací ryb a sociální a finanční ochranu rybářů, zejména drobných rybářů, s katastrofálními důsledky pro životní prostředí a životaschopný rybolov a s negativním dopadem na rybáře i spotřebitele, kteří musí platit konečnou cenu produktu, přičemž ze zisku těží velké soukromé společnosti na úkor drobných rybářů. Zpráva vůbec nebere v úvahu různé podmínky, které jsou běžné v jednotlivých členských státech EU, a proto se v ní nedaří přijmout ustanovení pro potřebné vhodně přizpůsobené politiky.
Rád bych poblahopřál paní Patrão Nevesové k její vynikající zprávě o reformě společné rybářské politiky. Nesčetné problémy a výzvy v souvislosti se SRP byly zjištěny již v roce 2002, ale nyní byly ještě znásobeny hospodářskou a energetickou krizí a škodlivými dopady změny klimatu. Pokud má SRP sloužit zájmům moderního rybolovu, je nutno zavést řadu zásadních změn, které zajistí spravedlivou rovnováhu mezi zachováním zdrojů a životaschopností odvětví a otevře cestu novým systémům řízení pro různé druhy rybolovu v rámci EU.
Vítám zájem decentralizovat SRP, odstranit byrokracii a regionalizovat řízení rybolovu v rámci omezení stanovených Lisabonskou smlouvou, a také nutnost zajistit, aby se věnovala řádná pozornost drobnému pobřežnímu rybolovu a průmyslovému rybolovu, a zároveň plnit environmentální, ekonomické a sociální požadavky. Zdůrazňuji také ochranu zájmů rybolovu Společenství, které však vyžadují příslušné sledování ze strany vlád jednotlivých členských států, což by z rybolovu mohlo udělat strategickou prioritu s cílem zajistit ekonomickou a sociální životaschopnost pobřežních komunit.
Domnívám se, že je nutno vypracovat plány pro řízení a podporu dlouhodobé obnovy populací ryb pro všechny druhy rybolovu a všechna zeměpisná rybolovná pásma v rámci Evropské unie. Je nutno vzít v úvahu především obrovské rozdíly, které v Evropě existují, pokud jde o rybolov. Je třeba nést větší odpovědnost za rybolovná pásma a zlepšení tradičního systému kvót. Evropa musí zaujmout pevný společný postoj k řízení rybolovných zdrojů, což bude zahrnovat kontinentální a tržní hledisko pro dané odvětví, stejně jako pro odvětví odlovu a akvakulturu, v souladu s novu integrovanou námořní politikou Evropské unie a s jejím zájmem o udržitelný růst v pobřežních oblastech.
My švédští sociální demokraté jsme hlasovali proti zprávě o zelené knize a reformě rybářské politiky EU. Většina v Parlamentu odmítla upřednostnit ekologickou udržitelnost a hlasovala pro pozměňovací návrh, který uvádí, že naše politika vůči zemím mimo EU by se měla řídit zájmy evropského rybolovu. To považujeme za nepřijatelné, a proto jsme se rozhodli hlasovat proti zprávě. Také se skepticky stavíme k tomu, že Evropský parlament chce poskytnout více peněz na společnou rybářskou politiku - to je něco, na čem se nechceme podílet, pokud účelem není jasná změna politiky.
Domnívám se, že je naléhavě nutné a velmi důležité, aby se Evropská unie účinně podílela na zajištění lepších podmínek ekonomické udržitelnosti pro rybáře, a to v rámci, který dokáže ochránit specifický charakter každého regionu a který uznává, že k drobnému rybolovu je třeba přistupovat jiným způsobem. Stojí za to poukázat na doporučení konkrétních opatření, jako je snížení počtu zprostředkovatelů v řetězci mezi producentem a spotřebitelem. Na druhé straně tuto reformu nelze izolovat od udržitelného využívání mořských zdrojů posuzovaného z technického a vědeckého hlediska na základě důkladného prověření, což přispěje k uklidnění situace v odvětví a ovlivní kvalitu a bezpečnost potravin pro spotřebitele. V souvislosti se změnou kapacity rybolovu bych chtěl zdůraznit vliv, jaký má modernizace zařízení na profesní důstojnost a bezpečnost rybářů v odvětví, kde běžně dochází ke ztrátám na životech.
Zamítnutí návrhů, které jsme zde předložili a v nichž odmítáme privatizaci rybolovných zdrojů, většinou poslanců Parlamentu svědčí o snaze jít cestou chystané reformy společné rybářské politiky. Parlament nejen nedokáže odmítnout návrh Komise na vytvoření (soukromých) majetkových práv pro přístup k využívání veřejných statků, které bude uloženo, ale připravuje také cestu k tomu, aby se tento záměr stal oficiálním. Tato volba však nezajistí udržitelnost zdrojů a nevyhnutelně povede k tomu, že se činnost bude koncentrovat u subjektů s větší hospodářskou a finanční silou v celé Evropské unii, a vážně tak ohrozí drobný pobřežní rybolov, který v případě Portugalska představuje více než 90 % loďstva.
Ve zprávě jsme zaznamenali několik pozitivních bodů, z nichž některé odpovídaly návrhům, které jsme předložili, ale nemůžeme přehlédnout, že celkově zpráva zachovává výrazně liberální přístup, který značně omezuje svrchovanost členských států nad jejich mořskými zdroji. Nedává také úplnou odpověď na jeden z hlavních problémů, s nímž se odvětví potýká, a to příjem z činnosti. Můžeme jenom poukázat na to, že byly odmítnuty návrhy, které jsme předložili a které jsou zaměřeny na zlepšení marketingu v daném odvětví, což by zvýšilo odměnu za práci rybářů.
písemně. - Zpráva obsahovala mnoho dobrých a důležitých prvků a panuje shoda v tom, že centralizovaný univerzální model společné rybářské politiky je katastrofou. Řada pozměňovacích návrhů, které jsem osobně předložil, byla úspěšná, a tak zpráva uznává relativní stabilitu, potřebu motivovat úsilí o ochranu a úspěšnou vnitrostátní kontrolu v pásmu 12 mil. Zpráva však dodává, že historická práva by měla být přezkoumána. Řízení rybolovu musí být vráceno rybářským národům; tyto rybářské národy nesmí svá historická práva ztratit. Proto jsem hlasoval proti zprávě, která vyzývá k útoku na tato základní tradiční práva přístupu k populacím ryb.
Je třeba přivítat zásadní a komplexní reformu společné rybářské politiky (SRP), zejména s ohledem na udržitelné řízení zdrojů ryb. Umožnit to mají dokonalejší a standardizované rámcové podmínky, lepší kontrola ze strany členských států a zjednodušený systém rozhodování. I když Rakouska jako vnitrozemského státu se to přímo netýká, soustavně narůstající spotřeba mořských ryb rybolov ovlivňuje. Potřebujeme praktická a účinná řešení, která tomuto odvětví poskytnou základ pro dostatečnou životaschopnost prostřednictvím dobrých životních podmínek pro rybí populace, která zajišťují dodávky spotřebitelům a zároveň zaručují zachování druhové rozmanitosti a ochranu mořského ekosystému jako celku.
písemně. - Tato zpráva je obsáhlým dokumentem, který zahrnuje všechny aspekty SRP, od akvakultury po chytání ryb na udici, od Baltského moře po dohody o rybolovu se zeměmi třetího světa. Zelení jsou spokojeni s mnoha změnami ve zprávě, které se nám podařilo schválit, například základní zásady týkající se požadavků na udržitelnost pro ty, kteří budou mít právo rybařit, požadavky na posouzení dopadů na životní prostředí při povolování rybolovné činnosti, prohlášení, že EU by neměla konkurovat místním rybářům v rámci dohod o rybolovu, ale mohla by lovit pouze z přebytku ryb, a také návrh všem orgánům EU, aby zařadily nezákonný rybolov na seznam mezinárodních priorit na všech významných fórech v zájmu ochrany oceánů i zajištění potravin. Bohužel v konečném znění byly schváleny také některé zcela nepřijatelné a rozporuplné body, jako například to, že cílem externích částí SRP je ochrana a podpora evropských rybolovných zájmů, že ekologická udržitelnost by neměla mít přednost před sociální a ekonomickou udržitelností a že všechny oblasti politiky by měly přispívat k plnění cílů SRP. Proto skupina Zelených nemohla zprávu podpořit, ale zdržela se hlasování.
Odvětví rybolovu je v Evropské unii velmi důležité. Je proto nezbytně nutné, aby nová společná rybářská politika zohlednila rozumné a odpovědné řízení zdrojů a aby se zabývala ochranou mořských zdrojů a udržením způsobu života těch, kteří se vždy živili rybolovem. Nová SRP musí být schopná řešit problémy produktivity v tomto odvětví, stabilizovat trhy a zajistit dobrou životní úroveň rodin, které jsou na tomto odvětví závislé. Toto odvětví je však třeba analyzovat jako celek, nikoli jeho jednotlivé části, tak abychom mohli obsáhnout všechny jeho problémy a výkyvy s cílem vyřešit je ke spokojenosti všech zúčastněných a překonat hlavní problémy, které ho ovlivňují, a to nadměrný rybolov, nadbytečná kapacita, přeinvestování a plýtvání.
Skutečnost, že rybolov má v Evropě dlouhou tradici, a doufejme, že ji bude mít i v budoucnu, je vítána. Vývoj v posledních několika letech ovšem ukazuje, že práce v tomto odvětví hospodářství se v podstatě stává stále méně atraktivní. Je to způsobeno tím, že skupiny firem se svou záplavou rybích výrobků tlačí maloobchodní ceny dolů natolik, že jim malé rybářské podniky nemohou konkurovat. V důsledku těchto okolností se toto odvětví stává polem působnosti pracovníků z třetích zemí. Vzhledem k tomu, že tento návrh usnesení se danou otázkou zabývá nedostatečně, hlasoval jsem proti němu.
písemně. - Zdržel jsem se závěrečného hlasování o zprávě paní Patrão Nevesové, protože obsahuje pozitivní i negativní body. Zpráva souhlasí s tím, aby prioritní přístup byl umožněn těm, kteří loví nejvíce ekologicky udržitelným způsobem, což vede k menšímu množství výmětů, většímu počtu pracovních míst a menší spotřebě energie, a zdůrazňuje, že právo na rybolov musí vycházet z environmentálních a sociálních kritérií, nikoli z toho, kdo před 30 lety chytil nejvíce ryb. Právě léta trvající nadměrný výlov vedl k současné krizi, a proto je nesmyslné nechat tatáž loďstva působit další škody. V jiných pozitivních bodech je ekologická udržitelnost považována za základní předpoklad SRP a uznává se, že loďstva EU už nesmí nadměrně lovit ve vodách rozvojových zemí. Bohužel zpráva obsahuje i méně konstruktivní myšlenky, například odmítnutí uznat zhoubný vliv dotací. Zpráva také označuje SRP za rozhodující politiku v Evropské unii, které jsou politika v oblasti životního prostředí a rozvojová politika podřízeny. Právě tento přístup, který se snaží "zachovat rybolovné odvětví za každou cenu", vedl k rozvratu mořského ekosystému a rybářských komunit, které jsou na něm závislé.
Němečtí členové skupiny Aliance liberálů a demokratů pro Evropu hlasovali ve dvou bodech jinak než skupina jako celek. První bod se týká pozměňovacího návrhu 3 od skupiny Zelených / Evropské svobodné aliance. Členové FDP hlasovali proti, protože zásadní decentralizace rybolovné politiky, tak jak je obsažena v návrhu, s přenesením pravomocí a odpovědnosti na členské státy a na místní rozhodovací orgány, se neslučuje s evropskou společnou rybářskou politikou. Záměrem je najít právě společná a do budoucna zaměřená řešení na úrovni EU. Členové FDP podpořili pozměňovací návrh 33, protože podporuje důležitou zásadu relativní stability, což je pro Němce důležité. To se týká základu pro přidělování kvót.
Vzhledem k zjištěným strukturálním problémům, zejména nadměrnému odlovu, nedostatečným investicím, nadměrné kapacitě rybářského loďstva a odpadu (kolik tun ryb je každý den vyhozeno do moře, protože nejsou vhodné pro spotřebu?) musí být reforma SRP nejvyšší prioritou. Je zřejmé, že každá reforma musí brát v úvahu individuální charakter různých rybářských oblastí a za každou cenu se vyhnout univerzálnímu modelu řízení. Rybolovné metody se naprosto liší od těch, které se používají v Gaskoňském zálivu. Proto je reforma navržená Komisí a založená na regionalizaci, kterou dnes odpoledne přijal Parlament, zcela zásadní.
písemně. - Zelená kniha Komise o této otázce byla usvědčujícím obviněním a otevřeným uznáním skutečnosti, že společná rybářská politika se neosvědčila. Naopak, přispěla k řadě různých problémů, které mají i nadále ekonomický, sociální a environmentální dopad. Před pouhými dvěma týdny hlasovala tato sněmovna pro pozastavení mezinárodního obchodování s tuňákem obecným vzhledem ke kriticky nízkým stavům populace - situace, která je dalším znamením toho, že naše současná úroveň rybolovu je neudržitelná a má závažné důsledky pro biologickou rozmanitost a budoucnost odvětví rybolovu. Musíme připustit, že to vyžaduje nový přístup. Decentralizovaná politika s větším objemem finančních prostředků různým regionům umožní, aby se přizpůsobily a reagovaly na vlastní okolnosti - tomu předchozí politika "shora dolů" bránila. Mělo by to vést k lepšímu řízení populací a mít příznivý vliv na mořské prostředí. Plně podporuji závazek Komise provést komplexní a zásadní reformu, kterou správně podpořil Výbor pro rybolov. Je velmi důležité jednat tak, abychom ze strany Evropské unie zajistili provádění skutečně udržitelné rybářské politiky s cílem chránit v dlouhodobém horizontu populace ryb, mořské prostředí a evropská pracovní místa.
Zdržel jsem se hlasování o zprávě týkající se společné rybářské politiky, neboť obsahuje příliš mnoho bodů, které jsou nejen v rozporu s řadou jiných bodů v této zprávě, ale rovněž odporují mému politickému pohledu na evropskou rybářskou politiku. Na jedné straně zpráva tvrdí, že evropská rybářská loďstva už nesmějí nadměrně lovit ve vodách rozvojových zemí, ale na druhé straně říká, že společná rybářská politika má vždy přednost před environmentální a rozvojovou politikou. Tento postoj je zjevně v rozporu s Lisabonskou smlouvou, kde se v článku 208 uvádí, že naše zahraniční politika nesmí poškozovat rozvojové cíle chudých zemí. Politika navrhovaná Parlamentem zajisté prospívá Evropě, ale mimo evropské vody Evropa bojuje pouze za svá vlastní rybářská loďstva, nikoli za místní populace ryb a rybáře. Skupina Zelených / Evropské svobodné aliance se proto zdržela hlasování. Kromě toho zatímco zpráva skutečně uznává, že je zde závažný problém nadměrného rybolovu a že politika musí vycházet z udržitelnosti, vůbec nepřipouští, že jádrem tohoto problému je kapacita loďstva a systém dotací a kvót. To vysvětluje, proč jsme se zdrželi hlasování.
Zpráva o zelené knize o reformě společné rybářské politiky, kterou jsme dnes přijali, přezkoumává ekonomické, sociální a environmentální aspekty této politiky s cílem znovu vymezit přístup k řešení zbývajících problémů v daném odvětví. Rád bych zopakoval, že priority, jako je větší účinnost při řízení rybolovných zdrojů a strategie finanční podpory pro ty, kdo v tomto odvětví pracují, spolu se zárukou udržitelnosti v tomto odvětví prostřednictvím zachování druhů, jsou v této reformě naprosto nezbytné a musí být prováděny na regionální úrovni. Tento dokument klade důraz na reformy, které jsou pro odvětví rybolovu potřebné a které jsou mimořádně důležité v nejvzdálenějších regionech, zejména na Madeiře, kde je tato činnost velmi důležitá pro místní rozvoj a v životě místních obyvatel.
Rád bych řekl několik věcí na úvod tohoto zasedání. Na začátku tohoto plenárního zasedání Evropského parlamentu vás opět musím informovat o několika tragických událostech, k nimž v poslední době došlo. Turecko dnes zasáhlo zemětřesení, při kterém zahynulo 57 lidí. Chile bylo minulý týden postiženo zemětřesením, které si vyžádalo téměř 300 obětí, a bouře zuřící v Evropě přinesly smrt více než 60 lidem, většinou francouzským občanům. Neměli bychom zapomínat ani na Haiti, kde počet obětí lednového zemětřesení podle posledních odhadů přesáhl 300 000. Ve všech těchto případech jsem jménem Evropského parlamentu zaslal kondolence a vyjádřil svou soustrast rodinám obětí. Každé nečekané a předčasné úmrtí je především tragédií pro postižené rodiny, počítají-li se však oběti na desítky, stovky nebo tisíce, je to tragédie pro celý národ, pro celý svět. Připojme se k solidaritě s rodinami a vyjádřeme svoji solidaritu zemím, které byly takovou tragédií zasaženy.
Také bych vás rád informoval o něčem jiném - o další krádeži, k níž došlo. Obětí se stal poslanec Evropského parlamentu, a to v blízkosti budov Parlamentu. Poměrně dlouhou dobu už jsem v kontaktu se zástupci bruselských orgánů a rovněž s belgickými orgány. Naše kolegyně paní Durantová, která je velmi dobře obeznámena s poměry v Bruselu i v celé Belgii, v těchto rozhovorech vystupuje jako prostředník. Náš současný plán, který vznikl ve spolupráci s Komisí a Evropskou radou, předpokládá, že by byla v bezprostředním okolí budov všech tří orgánů vytvořena zvláštní zóna, v níž bude bezpečnost zajišťovat kromě bruselských orgánů i belgická vláda a belgické ústřední orgány. Na toto téma probíhají intenzivní jednání. Setkání v této věci se uskutečnila minulý týden, krátce po krádeži, a další se budou konat v příštích dnech. Oficiální setkání s policií je naplánováno na 22. března. Současně bych vám rád řekl, že velmi intenzivně pracujeme na tom, aby se bezpečnost v blízkosti budov Evropského parlamentu - a nejen Parlamentu, ale i jiných evropských orgánů - zlepšila. Zabýváme se touto záležitostí, neboť se dotýká nás všech.
(DE) Pane předsedo, dámy a pánové, znovu navrhujeme, aby bylo na pořad jednání zařazeno téma povolení geneticky modifikovaných brambor odrůdy Amflora, a to z mnoha různých důvodů. Poté, co se přenesla odpovědnost za povolení geneticky modifikovaných organismů na komisaře pro zdraví, občané podle mne očekávali, že budeme nyní k otázce povolení těchto geneticky modifikovaných potravin přistupovat pečlivěji. Opak je pravdou: považuji za skandální, že komisař pro zdraví tak krátce poté, co se Komise ujala své funkce, udělením povolení pro tyto brambory jasně vyjádřil, že obavám Světové zdravotnické organizace nevěnuje pozornost.
Navíc v předchozím funkčním období docházelo v otázce udělování licencí k opakovaným neshodám mezi Radou a Komisí, jelikož řada členských států nesouhlasila s ofenzivním udělováním licencí, které prosazoval sám předseda Komise Barroso. Souhlasili jsme s vytvořením nového obezřetnostního postupu pro udělování licencí. Jak to s tímto postupem nyní vypadá? Vzhledem k tomu, že většina občanů je proti těmto geneticky modifikovaným organismům, je naší povinností, abychom tento týden vedli rozpravu o udělování licencí a o ofenzivě, která se na nás možná stále ještě valí.
Ženy si dnes zaslouží více, protože koneckonců my všichni chceme zachránit Evropu před demografickým kolapsem, ale toho nelze dosáhnout na úkor žen. Ženy se třemi nebo čtyřmi dětmi musí mít možnost získat zaměstnání nebo být povýšeny na základě stejných zásad jako muži. Široce dostupné jesle a školky, ale i pracovní místa, to je pouze jedna z cest, jak tohoto cíle dosáhnout. Na druhou stranu však matkám, které chtějí se svými dětmi zůstat doma, by to rovněž mělo být umožněno, například prostřednictvím vhodného systému zdanění založeného na celé rodině, nikoli pouze na dvou partnerech.
Tento rok je jedním z témat Mezinárodního dne žen solidarita a prosazení žen na celém světě - v době hospodářské krize je to důležité téma. Dává mužům a ženám vodítko, jak spolupracovat na lepší budoucnosti pro nás a pro naše děti, neboť pouze společně můžeme zajistit, aby rovnost žen a mužů neplatila pouze před zákonem, ale i v každodenním a v ekonomickém a společenském životě. Koneckonců, ženy představují přibližně 50 % světové populace, avšak jejich výdělky se na celosvětových příjmech podílí jen 10 %. Pouze pět procent světových vedoucích představitelů jsou ženy. Ženy tvoří 75 % světových chudých. Tento stav můžeme a musíme výrazně zlepšit.
Nejde však jenom o chudobu. Když se podívame na jiné části světa, zejména například na velkou část Asie, jsou zde chlapci více ceněni než dívky; přinášejí rodině větší užitek. V důsledku toho bývají dcery opouštěny a dokonce dochází k potratům plodů ženského pohlaví. Bohužel běžným a častým jevem je rovněž obchodování se ženami. V Africe se mnohé mladé ženy stávají obětmi války a znásilnění. Pramení to z řady kulturních příčin, a proto má-li se postavení žen zlepšit, je třeba i těmto příčinám věnovat velkou pozornost. Ženy a dívky jsou utlačovány, a to především v muslimských zemích, kde je útlak dán náboženskými důvody.
Čeká nás však mnoho práce i blíže k nám, a dokonce i v rámci naší skupiny, hlavně s podporou našeho předsedy pana Daula. Na závěr bych se ráda obrátila k nám všem - občanům Evropské unie. Vše začiná v mladém věku, při vzdělávání dětí, a přístup ke vzdělání není dívkám v Evropě stále zaručen. Míra dostupnosti by v naší civilizaci měla dosahovat 100 %. To by mělo být významným cílem nové strategie EU do roku 2020.
jménem skupiny S&D. - (DE) Pane předsedající, dámy a pánové, společnost, v níž ženy a muži nemají v profesním ani soukromém životě stejná práva, není demokratickou a humánní společností. Základním předpokladem pro spravedlnost ve společnosti je, aby byla spravována bez ohledu na pohlaví osoby. My muži to považujeme za samozřejmé, ale ženy nikoliv, a to ani ve společnostech střední Evropy, ani zdaleka ne. To je nejvíce vidět na jednom z největších skandálů, který musíme dle mého názoru co nejdříve vyřešit. Parlament k tomu může výrazně přispět.
Opravdu, jak si společnost může uchovat skutečnou rovnost, když muži a ženy dostávají za stejnou práci na stejném místě různou odměnu? V žádné oblasti naše společnost neakceptuje bez výtek diskriminaci žen více než v oblasti zaměstnání, přičemž ženy vykonávají do značné míry stejnou práci jako muži, a to za mnohem náročnějších životních podmínek a ve velké míře za ni dostávají o 30 až 40 % nižší odměnu. Musíme EU zbavit této ostudy. Má-li Evropa vyslat vzkaz při příležitosti Mezinárodního dne žen, ať je to stejná odměna za stejnou práci na stejném pracovišti pro muže i pro ženy. To je základním požadavkem sociální spravedlnosti.
Bereme na vědomí, že Komise dosáhla pokroku. Jsme svědky toho, že Evropská listina práv žen je na nejlepší cestě k tomu, aby začala fungovat. To je dobře a my to vítáme. Jsme ale přece jen trochu zklamaní a žádám vás, abyste to tlumočil paní Redingové a panu Barrosovi. Byli bychom rádi, aby tento začátek byl něčím víc než oficiálním prohlášením; rovněž bychom chtěli, aby byl splněn původní slib - konkrétně že bude zapojen Parlament i organizace občanské společnosti. K tomu ovšem nedošlo. Stále ještě to však můžeme napravit. Uvítali bychom však něco víc než jen formu oficiálního prohlášení, a také kdyby orgány spolupracovaly na tom, aby pomohly odstranit konkrétní problém, který jsem zmínil. Moje kolegyně paní Wortmann-Koolová uvedla další příklady.
jménem skupiny ALDE. - Pane předsedo, na úvod bych ráda řekla, že jsem ještě před několika okamžiky nepředpokládala, že vystoupím, je však důležité, že slavíme Mezinárodní den žen, a obzvláště toto výročí, kdy uplynulo 100 let od jeho prvních oslav. Ano, měl by to být den, kdy oslavíme úspěchy žen, ale zároveň je naší povinností zvýšit informovanost o tom, jak dlouhá cesta nás z hlediska rovnosti ještě čeká.
Další téma, kterým se Parlament zabývá tento týden, je obchodování s lidmi a násilí na ženách. Minulý týden jsem ve svém volebním obvodu navštívila výstavu maleb a fotografií žen, které se staly obětmi obchodování s lidmi a dostaly se do Unie ze země blízké hranicím Unie - Moldávie. Podle některých odhadů jsou ženy - a ovšem i muži - obětmi obchodování v míře, která je srovnatelná s objemem veškerého obchodování s africkými otroky za 350 let, přičemž hlavními obětmi jsou zde ženy. Jestliže my jako Evropské společenství s tím nedokážeme něco udělat a nedokážeme se postarat o ženy, které jsou obětmi tohoto obchodování, bylo by ještě smutnější, kdybychom nedosáhli pokroku ani v tento den.
jménem skupiny Verts/ALE. - (NL) Mezinárodní den žen, osmý březen. Kam až moje pamět sahá, vždy jsem tento den, stejně jako moje matka a babička, slavila. Někdy je mi 8. března smutno, když si pomyslím, kolik práce je ještě třeba vykonat, aby si byli muži a ženy skutečně rovni a měli rovné příležitosti. Pro tolik žen je násilí každodenní realitou, tolik žen žije v chudobě, tolik žen musí bez pomoci pečovat o své děti a své rodiče; a tak malému počtu žen se podaří dosáhnout vrcholu v oblasti podnikání, akademické oblasti či v politice.
Evropská unie k tomu může výrazně přispět, ale jen za předpokladu, že postoupí od slov k činům. Boj za rovná práva je již příliš dlouho zatížen příliš mnoha krásnými slovy, k nimž přibývají další. Komise v pátek představila Listinu práv žen, která obsahuje spoustu krásných slov. K její realizaci jsem však velmi zdravě skeptická. Tento postoj umocňuje fakt, že - jak již uvedl pan Schulz - nebyl konzultován Evropský parlament ani nevládní organizace. Protože je to první akt komisařky Redingové poté, co se ujala funkce komisařky pro rovné příležitosti, jsem však více než ochotná se přiklonit spíše na její stranu.
Iniciativy, s nimiž svá krásná slova spojuje, jsou totiž z těch, které se počítají. Pokud nám v tomto období předkládá směrnici pro boj proti násilí na ženách, směrnici o otcovské dovolené, silná opatření na zvýšení míry zaměstnanosti žen - například prostřednictvím lepší vzájemné slučitelnosti pracovní doby a doby vyučování - a kvóty pro ženy na vrcholných pozicích, přinejmenším v rámci svých pravomocí v Komisi, pokud Komise promění tato svá krásná slova na skutečné činy, já i moji kolegové ze skupiny Zelených/Evropské svobodné aliance budeme první, kdo povstane a zatleská.
Chceme-li změnu, musíme spolupracovat - Komise, Rada, levice i pravice v této sněmovně. Dnes, 8. března, neslavím pouze Mezinárodní den žen, ale i narozeniny svého syna, kterému jsou právě dva roky. Z celého srdce doufám, že bude za třicet let žít v Evropě, kde se bude společně se svou ženou - nebo partnerem - rovným dílem podílet na péči o dítě a kde budou mít ženy úplně stejnou šanci stát se profesorkami, generálními ředitelkami nebo evropskými komisařkami. A já, jeho matka, pro to v nadcházejících letech učiním vše, co bude v mých silách - a naštěstí nejen já.
jménem skupiny GUE/NGL. - (SV) Pane předsedo, dnes si připomínáme Mezinárodní den žen a před patnácti lety byla založena platforma OSN pro práva žen. V půli cesty, při jejím přezkumu, který právě probíhá v New Yorku, jsme já i další poslanci v delegaci Evropského parlamentu mohli pouze konstatovat, že ženy na celém světě se budou muset smířit se současným stavem. Navzdory pozitivním usnesením, které v poslední době přijal Parlament, zprávě pana Tarabelly a usnesení Peking +15 zasedání OSN bohužel nepřineslo žádné výsledky.
Předseda Komise Barroso před svým zvolením slíbil vytvoření Listiny práv žen. Dnes jsme měli možnost si dokument Komise přečíst. Já i moje skupina - Konfederace Evropské sjednocené levice a Severské zelené levice - jsme hluboce zneklidněni bezobsažností Listiny i způsobem, jakým byla vytvořena. Je zde velké riziko, že to bude jen plýtvání papírem, na kterém je sepsána. Na jejím vzniku se nepodílely a nijak k ní nepřispěly Parlament, vnitrostátní orgány ani evropské dobrovolnické organizace a k procesu nebyli přizváni ani evropští občané.
- (HU) Vážení kolegové, dovolte, abych vás upozornila, že je hrubou chybou hovořit obecně o evropských ženách a o právech žen žijících v Evropské unii, aniž bychom přihlédli k druhořadému postavení žen v nových postkomunistických členských státech střední a východní Evropy. Nastal čas, aby EU vyšetřila jejich konkrétní problematickou situaci v oblasti práv a aby na základě výsledků napravila existující závažnou diskriminaci žen v nitru samotné Evropy.
Dovolte mi uvést dvě oblasti. Obě souvisí s globalizací, neoliberálním hospodářstvím, liberalizovaným volným obchodem a jejich důsledky. Zaprvé se jedná o to, že nadnárodní společnosti, ale i velké evropské firmy registrované v EU uplatňují odlišné normy pracovního práva a ochrany zdraví při práci. Mám na mysli například velké prodejce, hypermarkety, jaké jsou na obou stranách rakousko-maďarské hranice. Stejná společnost uplatňuje odlišné normy pro přestávky, polední pauzu a pro výpovědi. S východoevropskými, zde maďarskými, zaměstnankyněmi zacházejí prakticky jako s otrokyněmi.
Druhou, zcela neprobádanou oblastí je migrace žen v rámci Evropské unie. Ženy v druhořadém postavení pocházející ze střední a východní Evropy, například Maďarky, hledají zaměstnání jako pomocné síly v domácnostech na západě, žijí jako služky, jako ekonomičtí uprchlíci, a často přitom doma zanechávají své děti. Z pohledu práv a důstojnosti se jejich situace mnohem více podobá situaci žen v rozvojových zemích třetího světa, než situaci jejich sester v západní Evropě, jejich spoluobčanek v členských státech EU. A to je třeba urychleně napravit.
(RO) Dne 8. února 2010 Rumunsko přijalo nabídku prezidenta Spojených států, aby se podílelo na rozvoji systému protiraketové obrany USA. Je to projev důvěry vůči mé zemi, přičemž nesmíme zapomínat ani na profesionalitu, kterou prokázala rumunská armáda v Afghánistánu a Iráku. Na rumunském území budou umístěny tři baterie, z nichž každá bude obsahovat osm raket. Podle časového harmonogramu dojednaného s americkou stranou má být tento obranný systém uveden do provozu v roce 2015.
(ES) Pane předsedo, rozsudek španělského Ústředního trestního soudu potvrdil to, co mnozí z nás věděli už předtím - že venezuelský prezident Hugo Chávez spolupracuje s teroristickými organizacemi ETA a FARC. To dokazuje, že Chávez s teroristy sympatizuje, že vražedným teroristům poskytuje útočiště na venezuelské půdě, a že jim pomáhá tím, že jim uděluje oficiální posty ve venezuelské vládě. Především Chávez spolupracuje se zločinci z organizace ETA.
Rád bych přípomněl vládě pana Rodrígueze Zapatera, která v současnosti zastává funkci rotujícího předsednictví Evropské unii, že nesmíme vystupovat vůči vládě Huga Cháveze přátelsky a neslaně nemastně, jak tomu bylo doposud. Nemá smysl dávat najevo vstřícnost či přátelská gesta a spolupracovat, neboť když španělská vláda couvne a poníží se před Chávezem tak jako posledně, to se rovná trestání obětí terorismu, pohrdání španělskou justicí, a tedy i popření svobody a demokracie.
Jakožto spolumístopředseda shromáždění EuroLat bych rád Parlament upozornil na to, že v případě některých zemí hrozí, že budou v důsledku zrychlení jednání opomenuty důležité body týkající se lidských práv a dodržování lidských práv v řadě regionů. Například v Kolumbii dochází prakticky denně k atentátům na odboráře. V Hondurasu, s nímž jednáme o dohodě, je stále u moci vláda, která je přímým výsledkem státního převratu, který proběhl v minulém roce. Podobné problémy se objevují v Guatemale, netýkají se však lidských práv, ale některých aspektů dohod, které jsou zanedbány.
Pane předsedo, při příležitosti Mezinárodního dne žen bych ráda vyzdvihla zejména otázku zdraví žen, která je mezi ostatními otázkami stále popelkou. Před dvěma nebo třemi lety jsem na tomto místě hovořila o tiché, neviditelné, bolestivé a vysilující ženské chorobě - endometrióze. Tato choroba ničí životy, rodiny a plodnost; vidíte, některé ženy ani nemají šanci stát se matkami. Možná se o této chorobě zdráháme hovořit jenom proto, že souvisí s ženskou menstruací; zdráháme se ji i jen pojmenovat. Řeknu to tedy ještě jednou - endometrióza.
(CS) Vážený pane předsedo, dámy a pánové, minulý týden přinesla významná česká média informace o tom, že německá dopravní policie výrazně zpřísnila kontroly českých řidičů na německé straně hranice. Kontroly jsou podle informací častější a podstatně důkladnější. Situace je podle svědků o to horší, že někteří musí při kontrolách dokonce odevzdávat moč, a to v podmínkách hraničících s urážkou lidské důstojnosti. Nejde tedy o běžné silniční kontroly spojené s kontrolou cestovních dokladů či dokladů vztahujících se k technickému stavu vozidla nebo k původu vozidla. Čeští občané svobodně cestující v schengenském prostoru nesmějí být považováni za občany druhé kategorie. Jsou plnoprávnými, rovnocennými a suverénními občany členského státu Evropské unie a takto s nimi musí být nakládáno. Pane předsedo, žádám Vás, abyste tuto informaci předal příslušným úřadům, aby ji náležitě prošetřily a sjednaly náležitou nápravu.
Obezita je nemoc, nikoli problém. Každý členský stát by měl této výzvě čelit a poskytnout této skupině obyvatel účinnou podporu. Podle Světové zdravotnické organizace nabývá počet obézních v celé Evropě, nejen v EU, obrovských až epidemických rozměrů. Pokud nic nepodnikneme, bude v roce 2020 v tomto regionu podle odhadů 150 milionů obézních dospělých - 20 % populace - a 15 milionů obézních dětí a dospívajících - 10 % populace. Musíme proto hlasu pacientů trpících obezitou a nadváhou dodat síly.
(HU) Slovenský jazykový zákon se v poslední době stal předmětem početných kritických komentářů. Rád bych vás nyní upozornil na stanovisko právní služby Evropské komise. Podle něj jsou jazykový zákon a jeho prováděcí opatření ve stávající podobě v rozporu se základními právy a příslušnými dokumenty Rady Evropy, a snad dokonce i se slovenským zákonem na ochranu menšin. Stanovisko vyjadřuje politování nad nerozumností a nepřiměřeností jazykových požadavků. Má za to, že tento zákon ohrožuje volný pohyb pracovníků, jednu z největších vymožeností evropské integrace, a že je také hrozbou pro fungování integrovaného vnitřního trhu Evropské unie. Pozměněný jazykový zákon je podle prohlášení právní služby navíc v rozporu se směrnicí o audiovizuálních mediálních službách a článkem 56 Smlouvy o fungování Evropské unie, který se zabývá volným poskytováním služeb. Zpráva uvádí, že oddíl věnovaný zdravotnickým institucím by mohl v praxi vést k diskriminaci, a že pokud jde o základní práva, chrání zákon mnohem větší měrou zájmy státu než zájmy jednotlivce. Žádám Komisi, aby přijala nezbytná opatření a zajistila, aby dále jednoznačně převládalo právo Společenství.
Tento trend se v důsledku hospodářské krize, která zasáhla odvětví podnikání, v nichž jsou zaměstnáni především muži, projevuje i v Rumunsku. Na trhu práce však panuje diskriminace mezi ženami a muži. Proto je důležité, aby plánovaný legislativní balíček Komise zahrnoval cíle týkající se odstranění rozdílů mezi ženami a muži, aby tak byla podpořena větší účast žen na trhu práce. Tento legislativní balíček musí být rovněž zdůrazněn ve strategii Evropské unie do roku 2020.
(IT) Pane předsedo, kolegyně a kolegové, před nedávnem došlo na italských řekách Lambro a Po k další přírodní katastrofě. V téže době Soudní dvůr v Lucemburku odsoudil Itálii za to, že ohrožuje veřejné zdraví svými nezákonnými skládkami odpadu, a za její neschopnost řídit shromažďování odpadu v regionu Kampánie. V poslední době byl zaznamenán zvýšený počet případů leukemie způsobené ocelárnami Ilva, ale i uvolňováním azbestu ve školách v Krotónu a dioxinů v Kampánii. Je to pokračující katastrofa pro životní prostředí.
(MT) Diplomatický konflikt mezi Švýcarskem a Libyí se vyostřil a má velmi závažné důsledky pro mnoho evropských občanů, kteří chtějí cestovat do Libye, ale byl jim odepřen vstup do země. Tyto nepříznivé důsledky pocítili zejména pracovníci, kteří si na svou obživu vydělávají v Libyi, ale i evropští investoři, kteří nemohou své pracovníky do Libye vyslat. Současně pracovníci, kteří již v Libyi jsou, se zde snaží zůstat co nejdéle, aby nahradili ty, kdo mají zakázaný vstup. Evropská unie nemá co dělat s tímto incidentem a připadá si jako rukojmí ve sporu dvou třetích zemí. Vyzývám proto Evropskou unii, aby přijala veškerá možná opatření, aby tento problém co nejdříve vyřešila.
Evropská agentura pro bezpečnost letectví má v úmyslu při vytváření harmonizované evropské pilotní licence bezpečnostní hodnocení k letu podle přístrojů za zhoršených meteorologických podmínek smést ze světa, čímž mnoha soukromým pilotům znemožní létaní, nebudou-li moci zaručit pro celou dobu své cesty bezoblačnou oblohu. Je to asi jako byste chtěli zaručit, že Anglie vyhraje Světový pohár při výkopu z penalty. Jakmile ztratíte výhled, neškolený pilot má zhruba 50 vteřin na jeho znovuzískání, jinak nad svým strojem ztrácí kontrolu. Proto je zrušení bezpečnostního hodnocení k letu podle přístrojů za zhoršených meteorologických podmínek závažnou hrozbou pro bezpečnost a budoucnost soukromého létání.
(DE) Pane předsedající, dámy a pánové, jedním z rozvojových cílů tisíciletí bylo snížení světové chudoby na polovinu. Komise vyhlásila rok 2010 Evropským rokem boje proti chudobě a sociálnímu vyloučení. Šestnáct procent Evropanů - to je 79 milionů lidí - žije pod hranicí chudoby. Sedmdesát devět milionů Evropanů musí vystačit s pouhými 60 % průměrného příjmu v dané zemi. Jste-li chudí, ztrácíte příležitost podílet se na většině činností občanské společnosti. Jste-li chudí, trpíte. Strategie pro rok 2010 - Evropský rok boje proti chudobě a sociálnímu vyloučení - musí přinést nějaký výsledek, a to i v době hospodářské krize.
Provádění tohoto zákona se příznivě projeví v oblastech poničených urbanizací. Pro ostrov Formentera však přiznivé nebude, neboť požaduje odstranění většiny turistických zařízení, které se na ostrově nacházejí, což se dotkne především malých rodinných podniků. Tato zařízení pro ostrov představují obživu a byla zákonně vybudována na dobu třiceti až čtyřiceti let. Mohu připomenout například hotel Rocabella, první hotel na ostrově, nebo bar a restaurant Blue Bar, který má mezinárodní renomé a pomáhá propagaci ostrova v zahraničí. Výše uvedený zákon by se dotkl sedmdesáti procent těchto zařízení, navzdory tomu, že byla vytvořena v té době zákonným způsobem. Jediným dopadem tohoto zákona by bylo, že by umožnil jejich zabavení.
Požadujeme proto, aby se pro ostrov Formentera použil spravedlivý demarkační systém. Vyzývám španělskou vládu, aby provedla nové vytyčení hranic respektující soukromé vlastnictví, a to v souladu s řadou rozsudků, které v této otázce vydal Soud pro lidská práva ve Štrasburku. Podobný zákon s retroaktivním účinkem už by nikdy neměl být přijat. Způsobuje velké škody. Měli bychom mít na paměti zejména to, že všechna tato zařízení byla vybudována s ohledem na zásady ochrany životního prostředí. Pobřeží zde navíc ochraňují vnitrostátní a místní právní předpisy. Není možné stavět v pásmu do 300 m od pobřeží ani zvyšovat hotelovou kapacitu.
Určitě se mnou budete souhlasit, že každý, kdo poruší právní předpis, za to musí zaplatit. Takové stigmatizování celého národa je však nepřijatelné. Uvedené příklady jasně ilustrují zhoršení atmosféry mezietnického soužití v zemích s demokratickou tradicí. To jsou známky chování neslučitelného se zásadami, které tvoří základ Evropské unie, a představují vážné ohrožení ducha Evropského společenství, jež znovu odhaluje existenci potupné železné opony mezi občany EU.
(DE) Pane předsedající, ještě jednou bych se rád zmínil o minulé rozpravě o jednominutových prohlášeních, v níž jsme vyjádřili naše zneklidnění plynoucí z toho, že je zcela nejasné, kdy je vlastně člověk na řadě, přičemž pokud požádá popáté, bylo by dobré vědět, kdy na něj přijde řada. Tuto žádost předložilo několik kolegů a tehdy zřejmě došla slyšení u někoho, kdo byl ochotný naslouchat. Nechápu, proč se z toho prostě nepoučíme, nezjednodušíme poslancům celou věc a nevyhlásíme jasný postup, který bychom potom i dodržovali. Předložil jsem své jméno v 17:00 a nedokážu postupu zcela porozumět.
člen Komise. - Pane předsedající, je mi ctí, že Vám mohu poskytnout aktuální informace o práci Komise na přezkumu směrnice o souborných službách pro cesty. V roce 1990, kdy byla směrnice přijata, patřily zájezdy se soubornými službami k nejčastějším typům zájezdů. Od té doby se situace na trhu výrazně změnila. Rozvoj internetu umožnil, aby si služby objednávali spotřebitelé přímo u poskytovatelů zájezdů, leteckých společností a hotelů. Nabídka letecké dopravy byla navíc převratně změněna rychlým rozvojem nízkonákladových leteckých společností. To zároveň posílilo hospodářskou soutěž na trhu s cestovními službami a možnost spotřebitelů si vybrat.
Dovolte mi však stručně popsat hlavní zásady této práce. Za prvé, vysoká úroveň ochrany je klíčem, pokud skutečně chceme zajist, že budou mít spotřebitelé při nákupu svých zájezdů důvěru. Za druhé, musíme zlepšovat fungování vnitřního trhu pro cestovní služby především proto, že v této oblasti se přeshraniční nákupy realizují velmi často.. Pro další harmonizaci příslušných právních předpisů v jednotlivých členských státech je tedy velmi vhodná. A konečně, považuji za nezbytné věnovat větší pozornost vytvoření rovného konkurenčního prostředí pro podniky prodávající souborné služby pro cesty.
, jménem skupiny PPE. - (DE) Pane předsedající, jménem své skupiny bych chtěl nejprve poděkovat panu komisaři Dallimu za jeho sliby a vysvětlení, že má v plánu provést v roce 2011 revizi směrnice o souborných službách pro cesty, která pochází z roku 1990. Z hlediska načasování je to mimořádně vhodný okamžik, kterého bychom měli využít, protože v oblasti souborných služeb pro cesty tu je celá řada témat, v nichž spotřebitelé nejsou o svých právech dostatečně informováni. Například množství internetových stránek je svádí k tomu, aby využívali dalších nabídek prostřednictvím dodatečných odkazů, přestože tyto služby nepodléhají stejným mechanismům ochrany, jak tomu bylo u služeb původních. Hovoříme zde zejména o nabídkách nízkorozpočtových leteckých společností.
Za čtvrté se domnívám - a na to jste poukázal - že posuzování práce cestovních kanceláří, které se liší země od země, by přeshraniční poskytování zboží a služeb ze strany cestovních kanceláří velice zkomplikovalo. V některých zemích jsou cestovní kanceláře odpovědné jako poskytovatelé zájezdů se soubornými službami, zatímco v jiných, například v té mojí, jsou tyto cestovní kanceláře jen zprostředkovateli. Bylo by proto žádoucí, kdybychom se přinejmenším na celoevropské úrovni dokázali sjednotit na zásadách, které přeshraniční práci těchto cestovních kanceláří usnadní.
Máme za sebou léto, kdy snad polovina Evropy uvízla na dovolených, neboť letecké společnosti a cestovní kanceláře na všech stranách krachovaly a spotřebitelé zůstávali v cizích zemích, daleko od svých blízkých. Je zjevné, že spotřebitelé nebyli našimi právními předpisy dostatečně chráněni. Měli jsme zprávy o několika případech, kdy cestujícím zcela chyběly informace o om, kdy by se mohli dostat domů, nebylo zřejmé, kdo je za stávající situaci technicky odpovědný, neměli k dispozici žádné telefonní číslo, na které by mohli zavolat, aby se dozvěděli nějaké informace, a netušili, jak po návratu domů požadovat náhradu.
Už to, že název tohoto právního předpisu zůstává stále směrnice o souborných službách pro cesty, ukazuje na jeho neaktuálnost. Velká většina spotřebitelů, pokud nalezne levnější způsob, jak jet na dovolenou a jak poznávat svět, již dnes zájezdy se soubornými službami nevyužívá. Čtyřicet pět procent cestujících v mé zemi, Irsku, se využíváním souborných služeb neobtěžuje, a vím, že v řadě členských států je situace obdobná. Mnozí lidé jako kdyby si byli vlastní cestovní kanceláří, v čemž jim pomáhá online rezervace na internetových stránkách, jako je Tripadvisor, kde se sami sobě stali vlastní cestovní kanceláří. Naše právní předpisy musí na tyto změny v chování spotřebitelů reagovat.
Nyní však hovoříme o regulaci cestování lidí. To je v Evropě důležitým právem. Chceme mobilitu a svobodu pohybu osob a diskutujeme o tom, jak to zajistit. Před dvaceti lety jsme měli směrnici, která upravila zájezdy se soubornými službami a mohli jste si tedy říci: mohu se vydat poznávat jiné země, spatřit krásy ostatních evropských zemí a přitom si být zcela jist, že mne má práva chrání. Budu informován předem o tom, co mám očekávat, nebudu z informací zmaten, informace jsou určitě správné, a pokud něco nebude fungovat, obdržím náhradu. To bylo před dvaceti lety.
Jak jste, pane komisaři, řekl, od té doby se mnohé změnilo. V současnosti lidé často využívají rezervací přes internet, a to pak vede k právním mezerám v systému. Položili jsme ve Výboru pro dopravu před půl rokem komisaři otázku související se SkyEurope na Slovensku, neboť se objevil problém, že cestující nízkonákladových letů uvízli a nebyli přepraveni dále. Tehdy se jednalo pouze o drobnou mezeru v právních předpisech, která se dotkla jen těch lidí, kteří si let rezervovali na internetu bez kreditní karty, ale my chceme, aby se lidé mohli po Evropě pohybovat volně, aby si mohli svou dovolenou opravdu užít a byli přitom chráněni.
To znamená, že máme-li zhlediska ochrany spotřebitele v systému takové mezery a chceme-li, aby měla ochrana spotřebitele v Evropě vysokou úroveň, musíme tuto směrnici o souborných službách pro cesty revidovat a musíme se rovněž zamyslet nad tím, zda je nutné, jak již uvedl můj kolega, abychom měli zvláštní úpravu pro cestující v letecké dopravě. Touto otázkou se musíme ještě zabývat a já do ní již nyní vkládám velká očekávání, protože chceme, abychom mohli cestovat spokojeně a bezpečně, a to nejen se zvířaty, ale samozřejmě i s našimi rodinami.
Podle mého názoru musí ve směrnici zaujmout jasné místo i práva cestujících. Musíme brát dostatečně v potaz vysoce rozmanitý trh s cestovními službami a rozdílný přístup spotřebitelů k dovolené v jednotlivých členských státech a ovšem i vnitrostátní právní předpisy, ale harmonizaci považujeme za nezbytnou, neboť některé koncepce jsou v těchto zemích odlišné, a to například pokud jde o poskytovatele zájezdů, cestovní kancelář, a vyšší moc. Při konzultacích, které prováděla Komise v roce 2007 jsem viděla, že od odvětví a zúčastněných stran přicházejí velmi konkrétní zprávy o jejich závěrech, a kladla jsem si otázku, v čem vězí problém? Proč teď nepřijímáme rozhodnutí? Požadavky, které zde zazněly, se týkaly určitého druhu "ochranného označení pro cestovní služby". Zajímalo by mne, co si o tomto návrhu myslí pan komisař.
Na závěr bych se chtěla vyjádřit k informování spotřebitele o cenách. Ve většině ostatních odvětví musí být ceny prodávaných služeb pevné a zahrnovat vše, a to by mělo platit i pro služby pro cesty. Jste stejného názoru? Ráda bych se dozvěděla váš názor na tuto problematiku. Práva spotřebitele musí být stanovena jasněji a musí platit přísnější a konkrétnější požadavky na podávání informací i v případě vyšší moci a dojde-li ke změně rozsahu nabízených služeb pro cesty. Možná bychom měli v rámci nové směrnice zvážit i zavedení sankcí. Doufám, že se toho Komise ujme velmi brzy a nový návrh, o němž by mohla tato sněmovna diskutovat, nám předloží.
Směrnice uvádí základní nástroje ochrany spotřebitele v případě takových souborných služeb, zejména jasné informace o nabízených souborných službách, právo odstoupit od zájezdu, odškodnění za služby nižší kvality, než byla smluvena, a otázky týkající se platební neschopnosti cestovních kanceláří. Problém spočívá v tom, že posledních dvacet let ukazuje naprostou změnu v obchodním modelu i v chování spotřebitele. I já rezervuji většinu své dovolené prostřednictvím internetu, stejně jako opravdu mnoho dalších Poláků, a v celé Evropské unii se podíl lidí, kteří své výlety rezervují touto cestou, nyní zvýšil na 23 %. V zemích jako Irsko a Švédsko je tento podíl více než 40 %, přičemž dvě třetiny lidí, kteří si kupují dovolenou tímto způsobem, si neuvědomují, že jejich zájmy jsou mnohem méně chráněny než v případě těch, kdo si dovolenou stále kupují tradičním způsobem. Proti tomu bychom měli bojovat. Těší mne, že se Evropská komise konečně tohoto tématu ujala. Zůstat dvacet let v nečinnosti je podle mého názoru rozhodně příliš dlouho.
(DE) Pane předsedající, kromě rozdíné úrovně ochrany spotřebitele se až dosud stávaly zájezdy se soubornými službami do ostatních členských států problematickými i kvůli rozdílům z hlediska jazyka. Je to již patnáct let, co Evropská unie vytvořila základní minimální ochranu a také společné postupy. Revize těchto postupů se podle mého názoru nesmí vymknout z rukou a nesmí dojít k tomu, že se tyto postupy stanou předmětem paušální standardizace ve jménu svobody poskytovat služby. Samotné potřeby týkající se cestování se mohou lišit země od země. Obecně považuji za nebezpečné používat na všechno stejný metr a prosazovat úplný soulad ve všech oblastech.
Poměrně uspokojivá ochrana v oblasti zájezdů se soubornými službami, doufejme, uklidní ty cestující, kteří jsou v současnosti znepokojeni některými novinovými titulky o Řecku. Další ohlašování stávek a protestů by mohlo zesílit tendence vyhnout se i jiným zemím Středomoří a co se Řecka týče, mohlo by toa vyústit ve zhroucení cen. Vzhledem ke krizi státního dluhu je jisté, že tento rok bude pro cestovní ruch v Řecku zlomový, to víme. Lze očekávat další stávky a protesty. Doufám, že smutné zkušenosti, jak by ochrana při cestování fungovala v případě státního úpadku, budeme ušetřeni.
(HU) Pozornost mých kolegů poslanců by se měla zaměřit na vynikající věc, kterou při svém slyšení zmínil nový komisař pro dopravu Siim Kallas. Je to podle mého názoru skvělá zásada: volný pohyb osob je jednou z nejdůležitějších svobod. Za tímto účelem potřebujeme práva, která se týkají různých druhů dopravy, integrovat a začlenit je do samostatné společné listiny. Potřebujeme transparentní systémy. Rád bych učinil poznámku, že toto téma je jednou z priorit španělského předsednictví. Proč je to tak důležité? Je to důležité proto, že dvacet let stará směrnice nezohledňuje v žádné oblasti, jaká práva mají při cestování osoby s postižením, a to ani tehdy, když cestují ve skupinách. V případě lidí s postižením neexistují vlastně vůbec žádné možnosti. Proto se vracím k tomu, co jsem uvedl na začátku. K posílení příležitostí využít přepravních služeb, včetně služeb pro cesty skupin, všemi - včetně osob s postižením - by sloužila jednotná listina práv cestujících. Až se tak skutečně stane, budeme moci ve všech ohledech říci, že v Evropské unii může každý svobodně cestovat.
Je zde však jedna věc, nad kterou se, dle mého názoru, musí Komise zamýšlet, a to že jsou zde jiné aspekty, které musí spotřebitelé na internetu zvážit, když nakupují služby pro cesty; otázky týkající se bezpečnosti hotelu, jestliže mají malé děti, tak například bezpečný bazén, nebo zabezpečení hotelu proti riziku požáru - a navázat zde na práci, kterou v těchto otázkách odvedl již dříve můj výbor. Potřebujeme zde stanovit několik vhodných ukazatelů a kritérií, což lze udělat na základě dohod, které budou mít doborovolnou povahu, já se však domnívám, že je potřeba rozsáhlý a ambiciózní návrh. Zjišťuji, že to je to, co hodláte udělat, a myslím, že můj výbor vás při předložení takového návrhu plně podpoří.
(MT) Rád bych využil této příležitosti k tomu, abych i já přivítal pana komisaře Dalliho na jeho prvním zasedání v tomto Parlamentu. Jak již bylo uvedeno, v posledních letech došlo skutečně k výraznému poklesu rezervování služeb pro cesty prostřednictvím cestovních kanceláří a naopak k nárůstu rezervací souborných služeb pro cesty na internetu. Co si však spotřebitelé neuvědomují je to, že souborné služby pro cesty nakupované na internetu nabízejí omezenou ochranu, která je mnohem nižší než ta, kterou nabízejí cestovní kanceláře. Souborné služby nabízené kacelářemi jsou na druhou stranu zatíženy dalšími náklady, aby bylo umožněno splnění požadavků této směrnice, zatímco ty, které jsou nakupovány na internetu, tyto náklady nenesou. Z těchto důvodů se domnívám, že tato směrnice nechrání spotřebitele a také vytváří nerovnováhu mezi poskytovateli v odvětví cestovního ruchu. Abychom zajistili, že tento trend nebude pokračovat, vyzývám Komisi, aby zajistila stejnou ochranu pro veškeré souborné služby bez ohledu na to, kde jsou zakoupeny, aby se tak chránila práva spotřebitele, jejichž uplatňování je, jak vím, pro pana komisaře nanejvýš důležité. Upřesnění a aktualizace definic a terminologie, což se týká zejména definice prodejce, poskytovatele a podstatných smluvních podmínek, ale také, jak již bylo řečeno, oblasti působnosti samotné směrnice, je tedy naprosté minimum, které by v souvislosti s revizí této směrnice mělo být zajištěno. Podle mého názoru by to měli být výlučně poskytovatelé, kdo by měli vyhovět požadavkům této směrnice, lhostejno zda jsou souborné služby pro cesty prodávány přímo nebo prostřednictvím kanceláře. Poskytovatel by měl být tím, kdo prodává nebo nabízí k prodeji nejméně jednu službu zahrnutou v souborných službách pod svým jménem a kdo poskytuje libovolnými prostředky přístup k dalším službám, které tvoří balíček souborných služeb. Domnívám se, že to je jasný signál, jakou práci od pana komisaře Dalliho v nadcházejících letech očekávám; máme zde jasný příklad toho, jak budou spotřebitelům poskytnuta všechna práva, která si zaslouží.
(CS) Vážený pane komisaři, vážené kolegyně a kolegové, revize směrnice o souborných službách pro cesty musí reagovat na řadu nových výzev v odvětví cestovního ruchu, zejména v souvislosti s rozvojem nových technologií, které našly odezvu i u způsobů komunikace a prodeje služeb. Jedná se zejména o prodeje prostřednictvím internetu, který mimo jiné umožnil bouřlivý rozmach nízkonákladových leteckých společností. Každá výzva má své příležitosti i hrozby. Příležitostí je větší pružnost a dostupnost služeb pro zákazníky, možnou hrozbou pak nedostatečná míra ochrany spotřebitele.
Před několika měsíci vznesl Výbor pro dopravu a cestovní ruch dotaz na Komisi reagující na sérii bankrotujících nízkonákladových leteckých společností. V této souvislosti jsme byli svědky situací pasažérů zanechaných na letištích bez prostředků a obtížně nalézajících náhradní řešení pro svůj návrat. To je pouze jeden z příkladů nedostatečné ochrany spotřebitelů/pasažérů leteckých společností. Komise by měla nalézt řešení, které by mělo v dohledné době na tuto situaci účinně zareagovat ve prospěch spotřebitelů a důvěry v toto odvětví. Za několik měsíců začne sezona dovolených a jistě nechceme zažít znovu problémy podobné krachu společnosti SkyEurope v loňském roce.
Navíc nepovažuji za nutné rozšiřovat oblast působnosti směrnice, aby zahrnovala i jednotlivé produkty nebo souborné služby vytvořené z produktů zakoupených od odlišných poskytovatelů, neboť rozšíření požadavků směrnice tak, aby zahrnovaly i dynamické souborné služby nebo přidružený prodej, by nevyhnutelně znamenalo, že spotřebitelé budou platit více v podobě dražších letenek. Nedokážu si například představit, že by hotelové ubytování zakoupené kliknutím na WIZZ Hotels bezprostředně po zakoupení letenky z WIZZ Air tvořilo souborné služby, které by spadaly do požadavků podle této směrnice. Spotřebitelé musí v případě, kdy budou vykonávat specifickou cestu, vědět, zda a v jakém rozsahu jsou chráněni právními předpisy EU. Vše ostatní je otázkou volného trhu.
Svoboda cestování spolu s možnostmi, které odvětví cestovního ruchu nabízí, má dnes z čistě kvantitativního hlediska zcela odlišnou úroveň, než měly před dvaceti nebo více lety. Zcela nový druh cestovního chování způsobily i možnosti, které nabízí internet. Pro nás je však nejdůležitější to, že když si naši občané budou moci dovolit řádnou dovolenou i v době krize, budou mít také možnost se z ní vrátit spokojení. A kdyby se snad vyskytl problém, pak by měli dostat zpět alespoň část ze svých těžce vydělaných peněz.
(EL) Pane předsedající, je pravda, že široké použití internetu v dnešní době spotřebitelům umožňuje změnit způsob, jakým si věci plánují, a to včetně své dovolené. Jinými slovy, prostřednictvím internetu mají možnost nekupovat stanovené souborné služby pro cesty, jak jsme to dělali v minulosti, ale vybrat si a sami se rozhodnout, jak si chtějí dovolenou naplánovat. Samozřejmě že v situaci, do níž je zapojeno několik stran, vzniká otázka, kdo je odpovědný v případě, že nastane problém se službou, a u koho bude spotřebitel nakonec nárokovat náhradu. Řada mých kolegů na tento problém správně upozornila a my musíme najít odpovědi a aktualizovat tuto směrnici, kterou dosud používáme.
Mám na mysli zejména skutečnost, že v nadcházejících několika letech překročí počet osob starších šedesáti let v Evropské unii dva miliony. To je pro odvětví velkou příležitostí, jak se chopit toho, co by lidé opravdu při cestování chtěli, zejména cestovat bez problémů. Tato směrnice zahrnuje vše a nabízí plnou ochranu.Pro toto odvětví je to skvělá příležitost, aby upoutalo obyvatele Evropské unie starší šedesáti let, kteří jsou pro něj lukrativní. Domnívám se tedy, že to vše lze, podobně jako směrnici o dočasném užívání nemovitostí, vnímat jako oboustranně výhodnou situaci, a to jak pro spotřebitele, tak pro dané odvětví.
Jedním z těchto kritérií je pro mne věk dětí. Ať hovoříme o jakémkoli poskytovateli zájezdů, všude jsou ceny pro děti pevně stanovené. Někdy se to týká šestiletých, někdy desetiletých, jindy dvanáctiletých. U některých poskytovatelů se za první dítě neplatí tolik jako za druhé a ke třetímu a čtvrtému není přihlíženo vůbec. Z hlediska ochrany spotřebitelů - i ochrany cestovních kanceláří a poskytovatelů - je důležité, abych jako spotřebitel věděla, co kupuji, abych měla pocit, že mám dostatek informací v předstihu a že mám srovnatelná kritéria.
Padla zmínka o úhradě s použitím kreditní karty a diskuse se týkala i skrytých poplatků. Avšak letecké a cestovní společnosti zneužívají skutečnosti, že více lidí využívá své platební karty pro rezervaci kvůli ochraně, kterou jim jejich použití přináší, tím, že účtují dvojí poplatek za platební kartu za každý úsek jejich cesty nebo účtují tento poplatek za každého cestujícího, pro něhož byla uskutečněna rezervace na internetu. Můžete mít jednu rezervaci na internetu, platíte však čtyři poplatky za použití platební karty. Pane komisaři, můžete se tím prosím v zájmu ochrany lidí zabývat?
(LT) V posledních dvou desetiletích se trh cestovních služeb vyvíjí velmi dynamicky. Stále více lidí si kupuje služby od jednotlivých provozovatelů a poskytovatelů služeb, čímž si sami stanoví, jak bude jejich cestování vypadat. Avšak ustanovení platné směrnice se na tyto nové souborné služby pro cesty nevztahují, a to znamená, že naši občané cestují bez řádné ochrany. Domnívám se, že je při revizi směrnice nutné přesněji vymezit její oblast působnosti, a současně bychom neměli dopustit, aby byli naší občané nedostatečně chráněni v důsledku nepružných norem. Revizí je třeba navíc vyřešit otázku odpovědnosti v případě úpadku leteckých dopravců nebo poskytovatelů služeb pro cesty. V posledních deseti letech postihl úpadek více než sedmdesát leteckých společností, což cestujícím přineslo nemalé problémy. Jsem proto přesvědčen, že je tuto oblast při revizi ustanovení směrnice zapotřebí jasně zdůraznit.
člen Komise. - Pane předsedající, s velkým zájmem jsem naslouchal názorům vážených poslanců. Mnoho z vás se ztotožňovalo s názorem Komise. Další vyzdvihovali a zdůrazňovali mnohé věci, které jsme uvedli, aby se ujistili, že bude vše při rozhodováních a diskusích, které budou v souvislosti s revizí směrnice probíhat, zohledněno. Rád bych vás ujistil, že Komise bere tyto otázky velmi vážně a je odhodlána nalézt co nejlepší řešení pro cestu vpřed.
V současné době probíhá proces konzultací. Analyzujeme informace, které jsme získali z nedávných konzultací s veřejností uskutečněných na internetu. Máme příspěvky od spotřebitelů, podniků, organizací i členských států. Navíc vám mohu sdělit, že Komise bude dne 22. dubna 2010 pořádat workshop zúčastněných stran. Tento workshop se zaměří na možná politická řešení v souvislosti s revizí směrnice o souborných službách pro cesty, a zareaguje na všechny otázky, o nichž byla při této rozpravě řeč. Musím zdůraznit, že nyní je ještě příliš brzy rozhodnout, jak postupovat dál. Je důležité respektovat proces posouzení dopadu. Jsem však pevně přesvědčen, že prostřednictvím všech opatření by měla být zajištěna vysoká úroveň ochrany občanů EU.
Spotřebitelé jsou tedy tomuto projektu nakloněni, ale přesto musí mít jistotu, a situace, kdy neexistují dostatečné záruky pro nakládání s prostředky a prověřování autorizace k přímému inkasu, je znepokojující. Náklady na platební mechanismy tvoří jednu třetinu provozních nákladů bank, pro banky by tedy bylo zavedení SEPA velmi významné, nelze však nechat iniciativu jen na nich. Evropská rada pro platby musí připustit, že spotřebitele znepokojují podvody, neprůhledné manipulace a to, kdo na ně dává pozor. Mnozí lidé, kteří mají spoustu práce, si možná nevšimnou nové transakce, zejména pokud je částka obvyklá. Je proto důležité, aby spotřebitelům byla poskytnuta možnost se v případě zřízení přímého inkasa těšit mimořádným zárukám. Nemá smysl říkat, že všechny podvody zachytí banka. Podvody s bankovními šeky banky nezachytily. Například ve Francii došlo k problémům s podvody spojenými se schvalováním indosovaných šeků pro vztah mezi zákazníkem a mimobankovní třetí stranou. To se stalo čtyři roky poté, co Úřad pro finanční služby Spojeného království odstranil tuto mezeru v právní úpravě. Řešit tyto problémy pomocí doplňků nebo přidáváním nabídek nebo služeb, které však všechny neochrání, není uspokojivé. Na to podvodníci spoléhají. Není uspokojivé hledat řešení, které se bude v jednotlivých zemích lišit.. Na to spoléhají podvodníci v přeshraničním měřítku.
V tomto roce by se mělo výrazně zvýšit používání SEPA veřejnou správou, nastal tudíž správný okamžik k tomu, abychom se posunuli vpřed, a zejména v tom, že požádáme ty členské státy, které plánovaná opatření neprovedly, aby se do odvětvových šetření zapojily. Žádáme rovněž ty členské státy - nebo možná se jedná pouze o jeden stát - které nevyřešily tento problém, kdy ještě trvá právní platnost stávajících souhlasů k přímému inkasu, aby v tom pokročily a tento problém skutečně vyřešily. Dalším hlavním kamenem úrazu na naší cestě je pravděpodobně vícestranný mezibankovní poplatek při transakcích platebními kartami, a to je opět záležitost, která vyžaduje řešení, jež bude zároveň v souladu s politikou hospodářské soutěže.
Promlouvám k vám nyní, na začátku března, což je skutečně příliš brzy na to, abych vám toto konečné datum sdělil. Váš návrh na rok 2012 jsem vzal na vědomí, paní Bowlesová, a budu jej mít na paměti. V každém případě musí být stanoveno přechodné období, které provozovatelům umožní se přizpůsobit, například 12 měsíců pro převody a nejméně 24 měsíců pro výběry. Další výhodou legislativní iniciativy by mohlo být to, že budeme řešit některé výzvy, které byly představeny v našem usnesení a v Radě ve složení pro hospodářské a měnové záležitosti.
Můj druhý bod, paní Bowlesová, je to, že je třeba objasnit vícestranné mezibankovní poplatky. Jedná se o důležitou otázku pro oblast financování, tudíž i pro rozvoj služeb platebních karet a výběrů v SEPA. Na konci roku 2009 zveřejnila Komise diskusní dokument, který obsahoval nové údaje, ale také názory různých typů uživatelů na toto téma. O některých výsledcích této veřejné konzultace nyní pohovořím. Pochopitelně musí být v této záležitostí posuzovaná její slučitelnost s politikou hospodářské soutěže, za kterou je odpovědný můj kolega pan Almunia.
Rád bych nicméně učinil několik poznámek. Existuje krátkodobé, přechodné období pro výběry do konce roku 2012, které umožňuje vícestranné mezibankovní poplatky až do výše 8,8 % pro přeshraniční platby. Konstatuji však, že více než 70 % výběrů v Evropě je v současné době provedeno bez vícestranného mezibankovního poplatku za transakci. Vícestranný mezibankovní poplatek se tedy nezdá být jedinou, či dokonce tou nejúčinnější cestou v mechanismu pro financování.
Zatřetí, jak jsem měl na slyšení příležitost rovněž zmínit, jsem pro zavedení evropské iniciativy pro oblast platebních karet. V soukromém sektoru vzniká řada iniciativ, například projekt Monnet, PayFair či Evropská aliance platebních systémů. Paní Bowlesová, dámy a pánové, brzy se setkám s hlavními aktéry na tomto trhu s cílem společně posoudit jejich ochotu pohnout se kupředu, možná i koordinovat jejich iniciativy a vymezit rámec pro činnost. Komise zároveň provede analýzu argumentů, které předložily systémy platebních karet s cílem zdůvodnit své systémy financování, a zaměří se při tom na hledisko předpisů pro ochranu hospodářské soutěže..
Připomenu vám tedy, že obtížnost tohoto tématu vyplývá ze skutečnosti, že jednotná oblast pro platby v eurech je iniciativou platebních institucí, konkrétně bank. Dále bych chtěl říci, že úkolem směrnice o platebních službách, pro niž mám tu čest být zpravodajem, bylo zejména, abychom mohli najít a určit právní nástroje s cílem zavést tento evropský systém plateb. Dalším cílem směrnice bylo zlepšit hospodářskou soutěž v oblasti plateb, a hlava II byla spojena s vytvořením platebních institucí, které měly zastavit monopol bank.
Hovořilo se také o otázce mezibankovních poplatků, s nimiž se skutečně musíme vypořádat. Jsou zde dvě věci. Tou první, jak jste zmínil, je otázka souladu s pravidly hospodářské soutěže, ale druhou otázkou, na niž nesmíme zapomenout, je to, že platební služba je pro platební instituce komerční aktivitou, která tedy musí být spravedlivě zaplacena. Možnost zavést mezibankovní marže jednostranně, podle vlastního uvážení a bez konzultací, v případě, že se odůvodněně jeví jako nepřiměřené, byla zavržena.
Pane předsedající, pane komisaři, jednotná oblast pro platby v eurech je důležitý, neřku-li ústřední nástroj evropského jednotného trhu. To, že jsme se pohnuli z místa, je zásluhou pana Gauzèse. Moje skupina za tím stojí a po čase bych si přál být svědkem toho, že tento systém funguje. Já osobně také cítím, že potřebujeme stanovit lhůt pro přechod na nový systém, ale dnes se podle mne nejedná ani o rozhodnutí, zda to bude trvat tři, čtyři nebo pět měsíců, důležitá je spíše skutečnost, abychom pak měli opravdu fungující systém.
Zadruhé musí samozřejmě fungovat tak, aby přinášel prospěch hospodářství. Zde bych rád zmínil jednu záležitost, která stále zůstává sporná, konkrétně jak přímá inkasa vypočítávat. Zde hospodářství podle všeho nemůže navrhnout rozumný model. Stále existují překážky a sporné body, a jestliže hospodářství není schopno předložit jednotný model, který by v rámci Evropské unie fungoval, potom musí konkrétní návrh předložit Komise - v přiměřené lhůtě, řekněme do konce tohoto roku, jak je uvedeno v tomto návrhu usnesení. Nemělo by to být tak, že začneme hospodářstvím a budeme po něm žádat přechodnou lhůtu, a sami nebudeme vyvíjet žádné užitečné podněty k překonání odporu, který poskytovatelé platebních služeb podle všeho nemohou překonat bez pomoci. Zde potřebujeme iniciativu na úrovni Společenství, aby celá věc mohla fungovat. To je náš celkový přístup k této diskusi.
Avšak jako každá mince, i euro má svůj rub, a zde hovořím o nedostatečné soudržnosti a naprosté nezodpovědnosti, a samozřejmě tu vyvstává i několik otázek pro Komisi. Zaprvé, kdo je v systému eura zodpovědný za nedostatečnou kontrolu? Zadruhé, kdo je zodpovědný za to, že zfalšované rozpočtové údaje z Řecka nebyly rozpoznány dříve? Zatřetí, není to tak, že my sice hovoříme o Řecku, ale skutečný problém je dnes ve Španělsku? Začtvrté, jak může Evropská komise zaručit, že Španělsko nepředloží zfalšovaná rozpočtová čísla, a co v tomto ohledu koná?
Postup, který je v současné době ve směrnici plánovaný, je velmi byrokratický, velmi komplikovaný, a proto bych byl velmi rád, pane komisaři, kdyby se stanovením konečného data - které všichni chceme - znovu řešila tato oblast. Na jedné straně by neměly vznikat příležitosti k podvodu - tento problém v přeshraniční oblasti existuje - na druhé straně by však mělo být možné provádět i inkaso místních poplatků a také by všechny zainteresované společnosti měly být nadále schopny využívat těchto jednoduchých postupů pro výběr předplatného časopisů, pojistného, faktur za mobilní telefony atd.
Zadruhé bych rád řekl, že metoda samoregulace v oblasti bankovnictví, pro kterou jsme se v souvislosti se SEPA rozhodli, je metoda, ve které pracují tyto orgány úspěšně, a ve velmi krátké době se připojilo k oblasti SEPA několik stovek bank. SEPA je součástí jednotného trhu, je větší než eurooblast, ale není to oblast úplná. Velice se přimlouvám za to, aby bylo stanoveno pevné, právně závazné datum, protože si myslím, že tímto způsobem zvýšíme tlak na to, abychom se postarali o zbývající nevyřešené otázky a právní předpisy usilující o důsledné uplatňování. Všem účastníkům tím znovu dáme možnost předložit k projednání záležitostí, které ještě zbývá udělat. Společné datum je nezbytné pro to, aby byla oblast SEPA zavedena co nejdříve a co nejúčinněji a abychom zajistili její maximální vhodnost z hlediska jednotného trhu.
Další hlavní výhoda bude vyplývat ze snížení celkových nákladů pro evropské hospodářství tím, že kapitál bude přemisťován po celém regionu, což je dnes odhadováno na dvě nebo tři procenta celkového hrubého domácího produktu. Musíme však zůstat soustředění na konečný cíl SEPA, jímž bylo vytvořit vskutku domácí prostředí pro platby v celé Evropě, a je pochopitelné, že dosažení těchto ambiciózních cílů není nikterak snadné, zejména uvážíme-li nešťastnou nutnost nalézání kompromisů mezi často protichůdnými zájmy celoevropské bankovní soustavy.
(RO) Ráda bych vás informovala, že má země, Rumunsko, učinila ve věci provedení přechodu na systém SEPA několik důležitých kroků. V říjnu 2009 byla směrnice 64/2007/ES o platebních službách na vnitřním trhu ve vnitrostátních provedena do právních předpisů Rumunska. V roce 2007 Bankovní asociace Rumunska, člen Evropské rady pro platby, přijala roli podpůrné organizace pro připojování k systémům SEPA. Přechod na systém bezhotovostních převodů v rámci SEPA bude ve skutečnosti dokončen k datu, kdy bude přijato euro, a do té doby jen pět bank plánuje v příštích třech letech spustit přímé inkaso v SEPA.
Pane předsedající, rád bych poděkoval všem, kteří přispěli do této rozpravy. Během úvodního projevu paní Bowlesové mě oslovilo zejména to, že celý Parlament projevil zavedení jednotné oblasti pro platby v eurech (SEPA) jednoznačnou podporu, jak již to též hojně demonstroval v minulosti. Odpovídá tomu i návrh usnesení. Je to projekt, který je dva roky starý, a myslím si, že nyní je potřeba jej spustit. Ještě jednou opakuji, že mne velice oslovila jednota, která byla před okamžikem znovu vyjádřena ve věci stanovení závazné lhůty.
SEPA bude úspěšná, jen pokud bude plně vyhovovat očekáváním spotřebitelů a lidem, kteří ji budou využívat. Mám na mysli jak podniky, zejména malé podniky, tak spotřebitele a příslušné útvary státních správ. Komise si přeje - a tím směrem se vydá - aby byly při zavádění SEPA vzaty v potaz zájmy uživatelů. Paní Băsescuové bych rád řekl, že budu věnovat pozornost i úsilí nových členských států - a vím, že takové úsilí existuje ve vaší zemi, ale také jinde - tak, aby byly do projektu SEPA plně zahrnuty, neboť je to v zájmu všech.
A závěrem, pokud jde o platební karty, které jsem zmínil ve svém slyšení, zdá se, že je nutné vnést do této oblasti větší jasno. Znovu opakuji, že potřebuji několik týdnů, či nanejvýš měsíců, během kterých musí dojít k setkáním, jejichž cílem bude vyjasnit záměry klíčových aktérů a určit míru, do níž jsou připraveni koordinovat nebo kombinovat své úsilí ohledně finančního modelu pro případný celoevropský systém platebních karet. Co se týče rámce hospodářské soutěže, ve kterém se vždy pohybujeme, to je otázka, kterou budu muset položit klíčovým aktérům v bankovních soustavách.
Vítáme proto rozhodný postoj Evropské komise k chování narušujícímu hospodářskou soutěž. Je nezbytné, aby špatné chování, zejména těch, kdo tuto činnost páchají opakovaně, sankce postihovaly, ale ty musí současně povzbuzovat k dodržování norem. Sankce musí mít dostatečně odrazující účinek. Vysoké pokuty jsou sice efektivním nástrojem, avšak jako jediný použitý nástroj mohou být hodně necitlivé. Vyzýváme proto Komisi, aby předložila návrhy, díky nimž bude soubor dostupných nástrojů sofistikovanější a účinnější. Ve zprávě navrhujeme, aby se zabývala otázkami, jako je odpovědnost jednotlivce, transparentnost a odpovědnost firem, zkrácení postupů, řádný proces a rozvoj evropských norem a programů zaměřených na dodržování těchto ustanovení právnickými osobami.
Druhou klíčovou otázkou je státní podpora. V souvislosti se světovou krizí byla poskytnuta státní podpora v obrovském množství. Mimořádné okolnosti si žádají mimořádná opatření. Uvědomujeme si to, neměli bychom však zapomínat na to, že poskytnutí státní podpory samozřejmě něco stojí. Narušuje hospodářskou soutěž a vede k rekordním výším veřejného dluhu a rozpočtovým schodkům. Účet za tuto epizodu bude vystaven budoucím generacím. Máme povinnost odůvodňovat každičký cent, který byl vyplacen. Těší mne proto, že Hospodářský a měnový výbor naléhá na Komisi, aby důkladně vyhodnotila výsledky této mimořádné státní podpory.
Ráda bych nyní řekla několik slov o problematice týkající se vertikálních omezení. Víme, že platná dohoda bude do května tohoto roku přezkoumávána. Evropská komise se již dříve zavázala, že do tohoto procesu výrazně zapojí Evropský parlament. K mému zklamání jsem se však o poslední verzi návrhů musela dozvědět z médií. Když jsem pak Komisi žádala, aby mi poskytla stejné dokumenty, jako unikly do tisku, dalo mi velkou práci je získat - nemohu skrýt své rozčarování z takové situace. Komise by měla tomuto systematickému a svévolnému prosakování do tisku učinit konec. Popírat, že se tak děje, je upřímně řečeno urážkou naší inteligence.
Nakonec jsme, pane komisaři Almunio, velmi uvítali váš příslib, že úzce zapojíte Parlament do vytváření politik hospodářské soutěže. Hospodářská krize jasně prokázala, že je nutné, aby měly politiky hospodářské soutěže větší demokratickou legitimitu, a v této souvislosti předpokládám, že incident s dokumentem o vertikálních opatřeních byl pouze nedopatřením. Respektujeme nezávislost Komise - a respektuji ji jako liberálka i já - zároveň však očekáváme, že Komise výrazně zapojí Parlament do vytváření politik hospodářské soutěže, v souladu s principy stanovenými ve zprávě.
Tento dialog je skutečně zásadní pro správné fungování všech politik, a podle našeho názoru totéž platí i pro politiku hospodářské soutěže. Parlament nám připomenul své přání, aby se na politiku hospodářské soutěže vztahoval postup spolurozhodování. Paní in 't Veldová, když dovolíte, budu upřímný: Komise nemá pravomoc měnit ustanovení Smlouvy upravující právní základ, který se použije pro tuto politiku hospodářské soutěže. Jsme však připraveni v jednotlivých případech prověřit, zda lze postup spolurozhodování použít na nové iniciativy, pokud jejich cíle přesahují oblast politiky hospodářské soutěže.
K tomu bych rád podotkl, že komisař Almunia, jak víte, v lednu uvedl, že Parlament bude plně zapojen do veškerých legislativních iniciativ, které se budou týkat žalob na náhradu škody podaných jednotlivými osobami. Komise podobně jako Parlament není toho názoru, že by současná hospodářská krize mohla ospravedlnit uvolnění pravidel hospodářské soutěže pro kontrolu koncentračních snah nebo pro státní podporu. Ze současného dokumentu Komise je zřejmé, že Komise neochvějně lpí na těchto zásadách: předcházení jakémukoli narušení hospodářské soutěže, a to i v době krize, spolu s pružností a otevřeností vůči nezbytným opatřením.
(DE) Pane předsedající, na úvod bych rád poděkoval vám i panu komisaři za vaše vystoupení, a nejprve mi dovolte poukázat na to, že kontrola obsahu ustanovení evropských právních předpisů v oblasti hospodářské soutěže je skutečně velkým zájmem spotřebitelů. Těší mne, že tentokrát Komise poprvé začlenila samostatnou kapitolu o právních předpisech v oblasti hospodářské soutěže, což má pro spotřebitele značný význam. To je obzvláště potěšující s ohledem na to, že komunikace týkající se evropské politiky hospodářské soutěže byla ze strany Evropské komise v posledních pěti letech zcela neproduktivní.
(LT) Pane předsedající, jako stínový zpravodaj bych nejprve chtěl poblahopřát své kolegyní paní in 't Veldové za to, že vypracovala vynikající zprávu. Domnívám se, že tato zpráva jasně vymezuje oblasti, kterým by měla Komise věnovat obzvláštní pozornost. Především se jedná o sledování opatření státní podpory. V průběhu krize poskytla Evropská komise členským státům možnost použít mimořádně opatření státní podpory. Vzhledem k tomu, že byla tato opatření zaváděna ve spěchu, musí Komise nyní prošetřit, zda byla použita účelně, zda byla produktivní a zda krize nevedla k ochranářské reakci členských států, neboť ochranářství a rozdělení jednotného trhu mají škodlivý dopad na hospodářskou soutěž a jen oslabují postavení Evropské unie v rámci světového hospodářství. Dále mne těší, že zpravodajka zohlednila stanovisko Výboru pro průmysl, výzkum a energetiku k problémům vnitřního trhu Evropské unie s energií, zejména skutečnost, že není možné zajistit konkurenceschopnost a celkové fungování tohoto trhu, dokud budou existovat energetické ostrovy, energetická infrastruktura nebude propojena a nebude řádně fungovat.
zpravodajka. - (PL) Jsem ráda, že zde mohu představit 19. hodnotící zprávu o vnitřním trhu, který byl vytvořen v červenci minulého roku. Z tohoto dokumentu vyplývá, že členským státům se stále větší měrou daří provádět právní předpisy EU. Opět se tak podařilo dosáhnout vytčeného cíle - cíle, který si samy stanovily hlavy států a vlád, že průměrný deficit v počtu provádění nepřesáhne 1 %. Počet směrnic, které v tom či onom členském státě nebyly dosud provedeny, jinými slovy roztříštěnost trhu, je však i nadále velmi vysoká. Jedná se o více než 100 směrnic týkajících se vnitřního trhu. Ani dva roky po uplynutí příslušné prováděcí lhůty nebylo navíc provedeno 22 směrnic. Má-li dojít k tomu, že z vnitřního trhu budou mít užitek všichni Evropané, musí členské státy vynaložit ještě větší úsilí než doposud.
V tuto chvíli, kdy vám zde předkládám tuto zprávu, mám v ruce již další hodnotící zprávu, hrubá čísla jejího 20. vydání, z nichž vyplývá, že v provádění legislativy EU došlo k dalšímu pokroku. Deficit v počtu provádění klesl na 0,7 %, tedy na úroveň, která je výrazně nižší než stanovený cíl. Je to zatím vůbec nejlepší výsledek. Lze z toho velmi jasně vidět, že práce Evropské komise, jejímž výstupem je tato publikace, má na členské státy mobilizující účinek. Můžeme tak Komisi poblahopřát k její plodné a usilovné práci.
Zpráva Výboru pro vnitřní trh a ochranu spotřebitelů za tímto účelem navrhuje těsnější spolupráci mezi všemi institucemi, které za provádění nesou společnou odpovědnost, a zúčastněnými stranami. Navrhujeme pořádání každoročního fóra pro jednotný trh pod názvem SIMFO, které by bylo místem setkávání evropských institucí, ale rovněž členských států, poslanců vnitrostátních parlamentů a představitelů obchodu a spotřebitelů. Takovéto fórum bude příležitostí k výměně zkušeností a osvědčených postupů v oblasti provádění právních předpisů EU a zároveň i k přípravě strategií pro zvládání výzev, před nimiž stále stojíme.
Navzdory obavám, jejichž důvodem je skutečnost, že odpovědnost za spotřebitelské záležitosti nyní mají zároveň dva komisaři, věříme, že tato práce bude i nadále úspěšně pokračovat a přinášet své plody a že ohledu na spotřebitele nebude v důsledku jmenování této nové Komise přikládán menší význam. Tato odpovědnost je ve skutečnosti nyní ještě větší, protože článek 12 Lisabonské smlouvy stanoví, že při vymezování a provádění jiných politik a činností Unie budou brány v úvahu požadavky vyplývající z ochrany spotřebitele. To je pro spotřebitele významný pokrok a já se ve své další politické práci hodlám zasadit o to, aby na to nikdo nezapomínal.
Máme-li se zasadit o zvýšení důvěry spotřebitelů, je podstatné, aby byla účinně a s příslušným dohledem uplatňována opatření EU o ochraně spotřebitelů. Tento dohled však v EU neprobíhá ani zdaleka jednotným způsobem a podle statistik jsou v rozpočtech členských států, pokud jde o dohled nad trhem a počet výkonných inspektorů, značné rozdíly. Máme-li proto splnit cíl, jímž je zabezpečení dobré ochrany spotřebitele a zajištění toho, že spotřebitelé budou mít natolik silnou důvěru ve společný trh, že budou schopni využívat všech jeho možností, musí Komise i orgány vnitrostátního dohledu vynaložit větší úsilí než doposud.
Přijímání těchto dalších zaměstnanců musí probíhat logickým a kontrolovaným způsobem s tím, že bude vzat v úvahu počet obyvatel dané země a dosavadní počet případů, jimiž se dané středisko v minulosti zabývalo. Tato analýza musí být provedena se zřetelem k tomu, že k přijímání nových zaměstnanců musí dojít pouze tam, kde je to skutečně potřeba. S přijímáním nových zaměstnanců sítě SOLVIT budou pochopitelně spojeny také určité náklady. Zpráva vyzývá členské státy k tomu, aby k financování nových zaměstnanců využily veškerých dostupných prostředků, včetně alternativních zdrojů financování.
Další stěžejní oblastí této zprávy je propagace sítě SOLVIT, kterou osobně považuji za oblast zcela zásadního významu a věřím, že stejný postoj máte k této věci i vy. Malé a střední podniky mohou využíváním služeb sítě SOLVIT ušetřit spoustu peněz, které mohou investovat do jiných oblastí, kde mohou sloužit k vytváření hospodářského růstu, a které jsou pro jejich rozvoj užitečnější než právní pomoc, bez níž by se při řešení jakýchkoli svých problémů neobešly. Co se týče jednotlivých spotřebitelů, síť SOLVIT jim nabízí výhodnější postup bez zdlouhavého a nákladného soudního řízení.
Výhod, které nabízí síť SOLVIT, mohou ovšem občané a společnosti využít teprve tehdy, budou-li mít povědomí o tom, že tato síť účinným způsobem funguje. To je důvod toho, proč se domnívám, že bychom měli aktivně zapojit vnitrostátní orgány, Evropskou komisi a rovněž poslance tohoto parlamentu do propagace sítě SOLVIT. Existuje celá řada způsobů takové propagace, počínaje informačními kampaněmi a kampaněmi v hromadných sdělovacích prostředcích, které by organizovaly členské státy, a konče vytvořením vlastního portálu sítě SOLVIT. Veřejné služby, které jsou zapojeny do provádění evropských právních předpisů, jimiž se řídí vnitřní trh, by navíc mohly určit osobu, která by pro síť SOLVIT zajišťovala styk s veřejností, což by opět výrazně zvýšilo účinnost této sítě a přispělo k její propagaci. Jako poslanci Evropského parlamentu se můžeme sami chopit iniciativy, pokud jde o propagaci sítě SOLVIT, a můžeme zlepšovat informovanost o této síti mezi našimi kolegy na úrovni vnitrostátních parlamentů.
Nemůžeme nakonec opomenout skutečnost, že SOLVIT se musí často zabývat případy, které nespadají do oblasti jeho působnosti nebo jsou velmi složité a k jejich řešení je nutno použít alternativních metod. Řešením těchto případů, jejichž složitost neumožňuje, aby byly vyřešeny na úrovni sítě SOLVIT, mohou nabízet petice předkládané Petičnímu výboru Evropského parlamentu. Tato zpráva proto přichází s návrhem, aby portál sítě SOLVIT odkazoval takové případy na webovou stránku Petičního výboru Evropského parlamentu a dále také na specializované výbory vnitrostátních parlamentů.
Ve svém politickém životě jsem, dámy a pánové, často zastával názor, že dohlížení na provádění určitého zákona má přinejmenším stejně důležitý účinek jeho vyhlášení. Považuji proto za důležité, aby ten, kdo je v některém z vnitrostátních parlamentů nebo v Evropském parlamentu, ten, kdo je v Komisi, měl nástroje, které by mu umožňovaly ověřovat a vyhodnocovat konkrétní, skutečný způsob provádění zákonů, pro které hlasuje. Domnívám se také, že patřičný způsob jednání vyžaduje patřičnou znalost, a právě v tomto bodě projevili vaši zpravodajové své velké schopnosti a svou obezřetnost.
Paní Thun Und Hohenstein nás zde právě seznámila s dobrými i těmi méně dobrými zprávami týkajícími se hodnotící zprávy. Bavíme se zde o směrnicích či zákonech umožňujících fungování vnitřního trhu, kterých je dohromady zhruba 1 521, což je značné množství. V jejich provádění je v současné době určitý deficit, který nicméně dosahuje, jak jste zde velmi dobře řekla, své vůbec nejnižší hodnoty. To je dobrá zpráva a musíme poděkovat všem těm, kteří jsou za provádění této směrnice v členských státech a v některých případech i v regionech zodpovědní. Mé poděkování patří rovněž mým kolegům z generálního ředitelství pro vnitřní trh.
Ta nepříliš dobrá zpráva se týká kvality provádění, kvality realizace, která je neuspokojivá. Musíme proto pracovat všichni společně, včetně Evropského parlamentu, včetně vnitrostátních parlamentů, včetně představitelů všech členských států. To je také účelem návštěv, které, jak jsem vám během slyšení zde v Parlamentu řekl, mám v úmyslu nyní vykonat - a již také konám - ve všech 27 hlavních městech, abych se zde osobně setkal z pověření příslušných ministrů s představiteli, kteří zodpovídají za provádění směrnic týkajících se vnitřního trhu, za rozpracování jednotlivých bodů této hodnotící zprávy a za zajištění fungování sítě SOLVIT, jak to zde velmi správně řekl pan Buşoi.
Z tohoto důvodu jsem také paní Thun Und Hohenstein řekl, že souhlasím s myšlenkou fóra; je to velmi dobrá myšlenka. Je třeba lidem umožnit, aby se setkávali zde v Parlamentu, aby se setkávali s Komisí, s vnitrostátními parlamenty a se všemi těmi, kdo v jednotlivých členských státech odpovídají za sdílení, hodnocení a předávání osvědčených postupů. Jsem opravdu pevně přesvědčen, že společná setkávání odpovědných osob mohou přinést užitek: shodu místo nátlaku, především shodu, vzájemnou důvěru a spolupráci.
Co se týče sítě SOLVIT, pan Buşoi poukázal na důležitost tohoto nástroje, který začíná dobře fungovat. V současnosti máme 1 500 případů, k jejichž řešení jsme přispěli formou spolupráce, usnesení nebo zprostředkování, podaných hlavně jménem občanů, ale také jménem velkého počtu podniků. Jak zde pan Buşoi správně poznamenal, síť SOLVIT umožňuje šetřit peníze i čas, a občané, spotřebitelé a podniky se tak mohou vracet zpět na svá místa, která zaujímají na jednotném trhu, aniž by se museli účastnit nesmírně zdlouhavých řízení kvůli řešení svého problému, které umožňuje, přináší a nabízí provedení toho či onoho ustanovení vnitřního trhu, které se jich týká.
Spotřebitelská politika tvoří jádro všech hospodářských a sociálních výzev, před nimiž dnes stojíme. Vše je to o lidech. Informovaní spotřebitelé, kteří znají svá práva, vytvářejí poptávku po inovacích a konkurenčním prostředí, ale co je snad vůbec nejdůležitější, podaří-li se nám dosáhnout toho, aby vnitřní trh fungoval ve prospěch spotřebitelů, budeme mít v rukou trumf, který nám umožní navázat opět spojení s občany. Ústřední úloha spotřebitelské politiky se odráží v několika resortech. Kolegium bude každopádně pracovat v těsné součinnosti na tom, aby zajistilo, že přijatá pravidla budou převedena do podoby praktického užitku pro spotřebitele. Jsem zde dnes se svým přítelem Michelem Barnierem, právě na znamení toho, jak těsná bude naše spolupráce. Takovýmto způsobem bude probíhat naše práce.
Spotřebitelské hledisko je třeba sledovat ve všech resortech a v celé Komisi budou přijata kritéria, která umožní měřit, jak dalece se nám daří nebo nedaří dosahovat pokroku. Hodnotící zpráva o spotřebitelských trzích slouží jako výstražný systém, který nám dává upozornění i tehdy, když vnitřní trh z hlediska spotřebitele selhává. Hodnotící zpráva slouží rovněž k monitorování pokroku dosaženého v integraci maloobchodní sféry vnitřního trhu ve prospěch spotřebitelů, malých a středních podniků a dalších maloobchodníků. Pomáhá rovněž sledovat, zda se členské státy v dostatečné míře zasazují o uplatňování nového spotřebitelského zákona a o informování, vzdělávání a posilování práv spotřebitelů.
Je-li řeč o uplatňování, těší mne, že Parlament sdílí názor Komise, která považuje za důležité, aby lidé svých práv, která mají na papíře, měli možnost dosáhnout i v praktickém životě. V tomto směru nás čeká ještě dlouhá cesta. Cílem sdělení z července 2009 bylo nalézt v rámci celé Evropské unie účinnější, použitelnější a důslednější způsoby uplatňování práv. Nyní je ho třeba převést do podoby konkrétních opatření. Jednou z priorit bude vystupňování úsilí o zvýšení účinnosti a použitelnosti našich přeshraničních sítí, které musí vyslat obchodníkům jasný signál, že v EU nenajdou žádné klidné útočiště, kde by mohli unikat stíhání. Totéž platí pro spolupráci s orgány třetích zemí. K dosažení tohoto cíle je nezbytné, aby vnitrostátní orgány zodpovědné za uplatňování zákonů měly k dispozici dostatečné množství lidí a prostředků. V těžkých dobách hospodářské krize jsou všechny veřejné služby pod tlakem úsporných opatření, ale šetřit na uplatňování práv spotřebitelů by bylo špatným způsobem hospodaření. Volné, otevřené a dobře regulované trhy podněcují konkurenci v kvalitě a ceně a vytvářejí konkurenční prostředí. Z toho pak mají prospěch nejen spotřebitelé, ale také hospodářství EU jako celek. Komise a Parlament by se svou společnou prací měly zasadit o zajištění toho, že tato zpráva jasně a hlasitě zazní ve všech členských státech.
Máme také v úmyslu pokračovat v dobře postupující práci na budování celoevropského systému koordinovaného uplatňování práv - tzv. urovnání (angl. sweeps). Při těchto urovnáních vyšlo nicméně najevo, že ani spojené snahy několika členských států nestačí. Potřebujeme řešení na celoevropské úrovni. Velmi rád proto přijmu vaši výzvu, abych provedl průzkum právního základu obsaženého ve Smlouvě a hledal způsoby, jak posílit ochranu spotřebitelů a především jak v tomto směru zvýšit schopnosti Komise, ale dosáhnout toho a vykročit touto cestou můžeme teprve tehdy, až budeme přesvědčeni, že tak vytvoříme přidanou hodnotu, která se spojí s prací na vnitrostátní úrovni.
zpravodaj ke stanovisku Petičního výboru. - (MT) Jménem Petičního výboru jsem vypracoval stanovisko k síti SOLVIT, která má moji plnou podporu, protože je to způsob, jak pomáhat občanům, kteří narazili na problém. Rád bych se nicméně zastavil u jedné věci: u potřeby skutečné spolupráce všech zúčastněných stran, s nimiž přichází občan do styku. Jaké možnosti má občan, který narazí na problém? Může buď podat petici u Evropského parlamentu, jemuž tuto pravomoc přiznává článek 194 Smlouvy, může předložit stížnost Evropské komisi, nebo může podat stížnost v síti SOLVIT. Občan může rovněž žádat odškodnění prostřednictvím stížnosti k evropskému veřejnému ochránci práv, ale to bývá příčinou zmatků, jejichž výsledkem je to, že občan nebude pravděpodobně vědět, kde přesně se může odškodnění a pomoci domáhat. Vzhledem k tomu ve svém stanovisku jménem Petičního výboru vyzývám k tomu, aby všechny dotčené instituce více spolupracovaly a občan tak mohl přesně vědět, kde může žádat odškodnění.
Problém, který naše tři zprávy odhalují, má dvě roviny: především je to liknavost řady členských zemí, s jakou implementují evropské právo do národní praxe, a to manko je sto směrnic, které nemají plný účinek na vnitřním trhu. Vím, že to je malé procento, ale je to procento důležité. Za druhé je to velmi špatné využívání praktického nástroje SOLVIT. Např. v České republice je dobře odborně veden, ale jen 7 % registrovaných podnikatelů vůbec o této službě ví. Ve Francii je situace úplně nejhorší. Podle statistik má SOLVIT na starost jen jeden stážista.
Jsem ráda, že náš výbor podpořil i mé návrhy, které jsem jako stínová zpravodajka předložila, např. opatření na posílení odborné administrativní kapacity sítě SOLVIT v členských státech. Zejména však jde o propagaci sítě v řadách podnikatelů, expatriatů, různých asociací, v národních parlamentech a také tady. Upozorňuji, že je nutné, aby se SOLVIT propojil s jednotnými kontaktními místy i poradenskými službami, které provozuje Komise, a samozřejmě je důležité, aby Komise zajistila včasné informování všech zemí o problémech řešených sítí SOLVIT. Tyto analýzy by měla Komise uvádět ve výročních zprávách, a tím bychom samozřejmě měli zlepšit využitelnost sítě SOLVIT.
Druhá politická zásada spočívá v tom, že musíme zaručit vysoký stupeň ochrany práv spotřebitelů i zaměstnanců. Vnitřní trh jinak řečeno neznamená zrušení práv a neznamená ani deregulaci, nýbrž to, že bude na vysokém stupni zajištěna ochrana společných práv v těchto oblastech. Z tohoto důvodu nesouhlasíme s jedním odstavcem ve zprávě paní Von Thun Und Hohenstein. Týká se tzv. hodnotící zprávy o vnitřním trhu neboli test vnitřního trhu. To je špatný přístup. Vytváří dojem, že to jediné, na čem záleží, je fungování vnitřního trhu. To však není pravda. Musíme se ptát, jaké dopady budou mít právní předpisy Evropské unie na práva zaměstnanců a práva spotřebitelů. Tento pojem proto odmítáme, protože je to špatný pojem.
Vnitřní trh představuje, pane Barniere, v situaci hospodářské krize trumf, jehož musíme rozhodně využít. Tím asi nejdůležitějším hnacím pohonem v rámci vnitřního trhu je samozřejmě spotřeba, kterou bychom měli v krátkodobém horizontu podpořit. Nikoli ovšem spotřebu jakéhokoliv druhu. Potřebujeme takovou spotřebu, která bude brát ohled na budoucnost, to znamená takovou spotřebu, která bude v souladu s výzvami udržitelného rozvoje, zodpovědnou spotřebu, která se nesnaží prosazovat za všech okolností levné výrobky s tím, že tyto výrobky údajně zvyšují kupní sílu rodin, přestože se ve skutečnosti jedná o výrobky nižší kvality, vznikající za cenu téměř systematického přemisťování jejich výroby za hranice Unie. Víme, kdo jsou jejich hlavní oběti: spotřebitelé s nejnižšími příjmy, nejzranitelnější skupina spotřebitelů.
Máme-li posílit a podpořit rozvoj našeho vnitřního evropského trhu, musíme se zkrátka zasadit o obnovení důvěry mezi spotřebiteli a podniky, a to zejména distribučními podniky. Chtěl bych Komisi předat zcela jasnou zprávu. Ano, pane Dalli, budete mít naši podporu, ale pociťujeme přitom jisté znepokojení, které vyplývá z rizika spojeného se způsobem rozdělení vašich pravomocí. Máme obavu, že toto rozdělení povede k rozdrobení vaší odpovědnosti. Zároveň budeme pozorně sledovat, jestli skutečně pracujete společně koordinovaným způsobem. Očekáváme, že politiky Evropské unie budou brát zájmy spotřebitelů v duchu Lisabonské smlouvy skutečně v úvahu.
Dám vám jeden bezprostřední příklad, který spojuje nejen pana Bariera a pana Dalliho, ale také paní Redingovou. Je na čase začít sledovat provádění Zelené knihy o kolektivním odškodnění. Očekáváme od vás, že v této věci dojde k pokroku. Vy sám jste se o tom mimochodem, pane Dalli, zmínil, takže bych se vás rád zeptal, jestli už máte v této věci nějaký časový plán. Očekáváme od vás také, že přijdete s novou a specificky evropskou podobou kolektivního odškodňování, která bude předcházet všem nechvalně známým případům zneužívání tohoto systému ve Spojených státech, že vymyslíme takový systém, ze kterého mohou mít prospěch všichni a který nebude protěžovat zájmy jedné strany na úkor té druhé.
jménem skupiny Verts/ALE. - (DE) Pane předsedající, ráda bych navázala na to, co zde na začátku řekl pan Barnier o velkém významu vnitřního trhu v současné krizi. Tento jeho význam se tentokrát ukázal velmi jasně. Vnitřní trh však pochopitelně předpokládá, že mu občané budou důvěřovat. Jedině tak může správným způsobem fungovat. Tato důvěra dosud na mnoha úrovních chybí. To, čeho si jako poslanci při debatách v našich vlastních zemích často všímáme, je skutečnost, že v široké veřejnosti jsou tyto obavy z vnitřního trhu stále ještě velmi časté a že témata jako protekcionismus se setkávají s příznivým ohlasem, protože jsou to věci, s nimiž nepřicházejí pouze vlády, ale podporují je i mnozí občané. O to víc je pro nás tady v Parlamentu důležitější, abychom učinili vše, co je v našich silách, a posílili důvěru ve vnitřní trh. Klíčový význam pro to, abychom tohoto dosáhli, má samozřejmě spotřebitelská politika. Spotřebitelská politika umožňující vysoký stupeň ochrany spotřebitelů může zvýšit a zajistit důvěru lidí ve vnitřní trh. Musíme proto v této oblasti vynaložit ještě větší úsilí.
Těší nás, že oba komisaři jsou dnes tady. Jste si jistě vědom toho, že i naše skupina se stavěla kriticky ke skutečnosti, že za spotřebitelskou politiku již neodpovídá jeden komisař, protože zpráva paní Kunevy byla velmi pozitivní. Těší nás proto, že zde od vás dostáváme jasný signál, že v této oblasti chcete spolupracovat. Obávali jsme se rovněž, že v důsledku rozdělení odpovědnosti mezi několik komisařů bude ochraně spotřebitelů věnována nedostatečná pozornost. Věřím nicméně, že se nyní nejedná o pouze ojedinělý případ, nýbrž že s námi na této věci budete těsně spolupracovat, protože máme několik velmi důležitých problémů, které je třeba vyřešit; stále je třeba například ještě dokončit debatu o otázkách hromadných žalob a kolektivního odškodnění a musí v této věci dojít k pokroku. Bude to mít samozřejmě velký význam pro zvyšování důvěry občanů.
Potřebujeme další nástroje, které budou jasnou zárukou toho, že občané jsou na vnitřním trhu chráněni. Síť SOLVIT je v tomto ohled nástrojem velmi důležitým. Zprávu pana Buşoie proto z celého srdce podporujeme. SOLVIT, který dává příležitost k mimosoudnímu urovnání, vytváří důvěru ve vnitřní trh, přináší spotřebitelům lepší informace o vnitřním trhu, což je oblast, ve které mají orgány členských států velmi často nedostatky. SOLVIT je může v tomto ohledu důležitým a významným způsobem doplňovat. Letos jsem zpravodajkou pro rozpočet a pana Dalliho mohu ujistit, že rozpočtové otázky a vyčlenění prostředků na oblast spotřebitelské politiky budeme velmi pozorně sledovat. Oslovili jsme už Rozpočtový výbor a zdůraznili, že samozřejmě chceme, aby prostředky byly i nadále k dispozici, a že chceme, aby jich bylo k dispozici odpovídající množství. Můžete se v tomto ohledu spolehnout na naši podporu.
Mám-li to tedy ještě jednou shrnout, domnívám se, že celkem vzato vyslaly tyto zprávy velmi důležitý a velmi dobrý signál. Mají sice naši podporu, v jednom bodě však vidíme důvod ke kritice. Jedná se o test vnitřního trhu, který považujeme za poněkud jednostranný. Směrnice, které máme v úmyslu přezkoumat, je nutno přezkoumat z více různých hledisek. Takovým velmi důležitým hlediskem je udržitelnost a stejně tak i sociální otázky. Má-li dojít k přezkumu, nesmí být zaměřen na pouhý jeden aspekt vnitřního trhu. Musí být komplexní. Patřičnou pozornost je v tomto ohledu třeba věnovat i otázce subsidiarity. Jednostranné zaměření na test vnitřního trhu proto považujeme za nešťastné. V zásadě však přístup zpravodaje podporujeme, a to i co se týče testu vnitřního trhu, a budeme hlasovat ve prospěch zprávy.
jménem skupiny ECR. - (PL) Pane předsedající, proces budování společného trhu založený na čtyřech svobodách - volném pohybu osob, zboží, kapitálu a služeb - je stále ještě procesem nedokončeným, zvlášť pokud vezmeme v úvahu čtvrtou z uvedených svobod, volný pohyb služeb, a je zde třeba vykonat stále ještě hodně práce. Je to proces nesmírně důležitý, zejména pak v době hospodářské stagnace a v situaci hospodářské krize, kterou nyní v Evropě zažíváme. A právě v době zpomalení hospodářského růstu bychom měli mluvit o přínosech společného trhu a snad se i dočkáme politické vůle, k níž zde vyzýval pan Rochefort.
Rád bych z tohoto důvodu poblahopřál předsednictvu Evropského parlamentu za to, že si uvědomuje význam této záležitosti a že se rozhodl zařadit na pořad tohoto zasedání Parlamentu rozpravu o těchto třech zprávách jako rozpravu prioritní. Mé poděkování a blahopřání patří rovněž panu Harbourovi, předsedovi Výboru pro vnitřní trh a ochranu spotřebitelů za to, jak účinné snahy v tomto směru vyvinul. Rád bych také poblahopřál všem třem zpravodajům za jejich velmi důležité tři zprávy. Nemohu ovšem opominout jistou absurditu. Na plenární schůzi dnes projednáváme zprávu paní Thunové - a rád bych dodal, že je to zpráva vynikající - je to však zpráva o hodnotící zprávě o vnitřním trhu za rok 2008. Komise nicméně před pár dny uveřejnila hodnotící zprávu o vnitřním trhu za rok 2009. Domnívám se, že je to o důvod víc k tomu, aby Komise v budoucnu uveřejňovala všechny čtyři důležité zprávy, které sledují fungování vnitřního trhu, ve stejnou dobu. Hodnotící zpráva o vnitřním trhu, hodnotící zpráva o spotřebitelských trzích, zpráva o síti SOLVIT a Občanský rozcestník se koneckonců týkají všechny jedné a té samé věci, a měli bychom je mít proto všechny najednou.
My s tímto postojem a s názorem, že účinněji fungující a pružnější spotřebitelský trh je základním činitelem, na kterém závisí konkurenční prostředí a blahobyt občanů, nesouhlasíme. Hospodářská krize dokazuje, že se musíme řídit ohledem na konkrétní podmínky toho kterého státu a nikoli dogmaticky uplatňovat stále jedno a totéž pravidlo, pravidlo neomezené konkurence. Jsme toho názoru, že mezi konkurencí a blahobytem občanů neexistuje tak těsná provázanost, protože konkurence přináší spíše výhody společnostem, což je patrné z toho, že z poklesů cen neměli spotřebitelé prokazatelně doposud žádný užitek.
S ohledem na to tedy souhlasíme s hodnotící zprávou, která zaznamenává a vyhodnocuje spokojenost evropských spotřebitelů s hladkým fungováním trhu, na druhé straně bychom se však neměli odchylovat od podstaty a cíle, jímž není nic jiného než uskutečňování vnitřního trhu orientovaného na potřeby lidí, jehož středobodem je blahobyt člověka a nikoli čísla. Hodnotící zprávu o spotřebitelských trzích chápeme jako nástroj k zaznamenávání míry spokojenosti spotřebitelů v určitém konkrétním rámci a v určitém konkrétním čase. Toto hodnocení a tyto záznamy však samy o sobě, pouze na základě toho, že přispějí k větší sebedůvěře spotřebitelů a jejich pocitu bezpečí, nemohou přinést občanům větší blahobyt.
V řadě bodů mezi námi panovala naprostá shoda a na těch dalších budeme, jak doufám, budeme mít ještě možnost v budoucnu dále pracovat: jedná se, konkrétně řečeno, o hodnotící zprávu o evropských spotřebitelských trzích, což je nástroj, který propaguje Evropská komise, nástroj velmi důležitý, který však podle mého názoru dosud nepřináší normalizované údaje, na jejichž základě by se lidé mohli jasně rozhodovat. Kdybychom měli podnik a rozhodovali se o budoucnosti naší společnosti na základě nepřesných údajů, mohli bychom se ocitnout v úpadku. Věřím proto, že v budoucnu budeme mít možnost pracovat na databázi, která lidem umožní jasné rozhodování.
Zaprvé se jedná o potřebu přijetí kvalitativnějšího přístupu k provádění hodnotící zprávy o vnitřním trhu, která umožní zjistit příčiny deficitu v počtu provedených směrnic. Nepodceňujeme užitečnost statistických údajů ani tlaku, který vytváří označování dobrých a špatných žáků EU, Komise by si však podle našeho názoru měla klást náročnější cíle a snažit se o to, aby se tato hodnotící zpráva stala nástrojem, který by byl koncipován tak, aby umožnil pochopit potíže, na něž členské státy v rámci prováděcího procesu narážejí. A to tím spíše, že, jak všichni víme, deficit v počtu provedených směrnic nemusí být způsoben neochotou členských států, ale často také spíše průměrnou kvalitou evropských právních předpisů, k jejichž provedení má dojít.
(DE) Pane předsedající, pane komisaři Barniere, pane komisaři Dalli, skutečnost, že tu dnes diskutujeme o třech zprávách z vlastního podnětu o ochraně spotřebitelů a vnitřním trhu je dokladem toho, že přes veškeré úspěchy, kterých bylo v této oblasti dosaženo, zbývá ještě mnohé zlepšit. Provádění směrnic o vnitřním trhu ze strany členských států se sice v průměru hodně zlepšilo, sedm členských států nicméně nesplnilo cíl stanovený Komisí, který ukládá snížit deficit v počtu provedených směrnic o vnitřním trhu na 1 %.
Hlavní problém však souvisí spíše s uplatňováním práva EU nežli s jeho prováděním. V případě porušení smluvní povinnosti ze strany členských států trvá v průměru 18 měsíců - řečeno jinými slovy stále příliš dlouho -, než splní rozsudek Evropského soudního dvora. Je to patrné ze současné hodnotící zprávy o vnitřním trhu a skupina Aliance liberálů a demokratů pro Evropu to považuje za nepřijatelné. Tento deficit bude zdrojem problémů pro občany a především pak pro malé a střední podniky, které jsou závislé na jednotných pravidlech vnitřního trhu, ale když chtějí svou činnost provozovat na opačné straně hranice, potýkají se nečekanými byrokratickými překážkami, které je stojí spoustu času.
Velmi proto záleží na dalším rozvoji sítě SOLVIT. SOLVIT je internetová síť pro řešení problémů na základě pragmaticky orientované spolupráce členských států, jejímž cílem je řešení problémů, k nimž došlo v důsledku nesprávného uplatnění pravidel vnitřního trhu ze strany orgánů veřejné správy. Všechny členské státy musí centra sítě SOLVIT finančně zajistit a poskytnout pro ně odpovídajícím způsobem školený personál. Skupina ALDE důrazně vyzývá k tomu, aby lidé byli o fungování sítě SOLVIT v jednotlivých členských státech více informováni, a usnadnilo se tak přeshraniční obchodování s jejich produkty a službami. K tomu je třeba zorganizovat za účasti příslušných sdružení rozsáhlé informační kampaně a zřídit jednotný, snadno srozumitelný a snadno vyhledatelný internetový portál, jehož prostřednictvím bude možno podávat veškeré stížnosti.
Zadruhé: ze zprávy paní Hedhové, k níž podobně jako k oběma zbývajícím zprávám, o kterých zde byla řeč, velmi významnou měrou přispěli stínoví zpravodajové, je zřejmé, že musíme přikládat stejně velký význam jak důvěře spotřebitelů, tak důvěře podnikatelů. To bude úkolem do budoucna, jehož řešení lze hledat pouze v tom, že vnitřní trh se stane dlouhodobě sledovaným cílem, že se zastaví štěpení generálních ředitelství a politických přístupů a že vnitřní trh začne být skutečně chápán jako velký cíl evropského projektu, který jsme v posledních letech poněkud zanedbávali.
SOLVIT je skvělá myšlenka a myslím, že pan komisař Dalli ji výstižně vyjádřil, když řekl, že to je celé o lidech. V jejím středu je občan a jejím cílem je pomáhat těm, kdo narazili na překážky a problémy, které vytvořila EU, a vyřešit tyto problémy do 10 týdnů. Je mi jasné, že taková představa - "já jsem z vlády a chci vám pomoci" - spoustu lidí odradí, ale SOLVIT je ve své podstatě sítí, která funguje v 27 členských státech a která je tu přesně od toho: aby pomáhala.
Ráda bych, aby tu zazněla slova uznání, která patří všem těm, kdo v členských státech pracují ve střediscích sítě SOLVIT. Zrovna v minulém roce jsem se setkala s malým pracovním týmem, který zajišťuje chod střediska SOLVIT ve Spojeném království. Způsob, jakým středisko SOLVIT ve Spojeném království pracuje, je vzorem toho nejlepšího postupu, protože se snaží používat model SOLVIT+, nabízející větší možnosti pomoci podnikům a jednotlivcům, kteří se na ně obracejí s nějakým problémem. Tým je součástí Evropského regulačního odboru v rámci Oddělení pro obchod a průmysl. Prostřednictvím jednoho z mnoha svých pozměňovacích návrhů jsem se snažila zajistit, aby střediska měla bez výjimky v celé EU vhodné personální obsazení.
Pane komisaři Barniere, v prosinci jsem zde ve sněmovně mluvila o problémech sítě SOLVIT, když jste tu byl přítomen, a zmínila jsem se tehdy, že ve vašem vlastním členském státě, jak nám bylo na podzim ve výboru řečeno, vede středisko sítě SOLVIT nějaký praktikant. Členové výboru z toho byli zděšeni. Mohu se vás zeptat stejně tak jako v prosinci, zda se situace již změnila? A pokud tuto informaci sněmovně nejste schopen poskytnout, mohu vás požádat, abyste to vysvětlil? Dobré personální obsazení středisek SOLVIT je velmi důležité.
(DA) Pane předsedající, jako stínový zpravodaj jsem se zabýval zprávou o hodnotící zprávě o vnitřním trhu, a na tuto zprávu se chci proto také soustředit. Máme se dnes v tomto směru proč radovat. Všichni se dnes asi shodneme na tom, že tyto hodnotící zprávy plní svou úlohu kromobyčejně dobře. Představují velký úspěch v oblasti zcela zásadního významu, a troufám si proto předpokládat, že se asi všichni shodneme na tom, že si zaslouží větší podporu. S radostí také pozoruji, že sociální demokraté, jak se zdá, již zjistili, že není příliš rozumné hlasovat v tomto případě za každou cenu proti. Co se týče toho slavného testu, který byl navržen, my ve skupině Aliance liberálů a demokratů pro Evropu tento návrh přirozeně podporujeme; máme ostatně určité potíže s chápáním toho, co je vlastně podstatou onoho mírně defenzivního argumentu namířeného proti tomuto návrhu. K tomu se nicméně můžeme ještě vrátit. Chci zde jen na obecné rovině poznamenat, že je vynikající, že tyto návrhy i zprávy byly jinak přijaty s tak širokým souhlasem.
Další dobrou věcí je důraz na uplatňování práva. Střediska sítě SOLVIT si vysloužila již hodně chvály a mají mou podporu. Jak zde zmínila moje předřečnice, skutečně bychom mohli v Parlamentu vyhlásit Den sítě SOLVIT. Mám za to, že v současnosti největší problém sítě SOLVIT spočívá v tom, že není dostatečně známá. Je skutečně zapotřebí, aby se SOLVIT dostal do popředí pozornosti, a to v mnohem větší míře, než je tomu v současné době - což souvisí s mým posledním bodem, ve kterém bych chtěl zdůraznit, že se jedná o problém komunikace, jak se to ostatně jasně říká i ve zprávě. Musíme skutečně zajistit, abychom přitáhli zájem tisku a zbytku veřejnosti, a zajistit, abych se oblastem, jako je SOLVIIT a hodnotící zprávy, věnovalo mnohem více pozornosti.
Já osobně jsem se setkal s kolegy, kteří mají na starost SOLVIT v České republice. Je potřeba říct, že je to určitě velice dobrá záležitost pro vnitřní trh, nicméně je potřeba zmínit rozdílnost přístupu v jednotlivých zemích. Důležitý je tam určitě i přeshraniční prvek a věřím, že oba komisaři přispějí k otevírání přeshraničního spotřebitelského trhu a zejména k odbourávání bariér v podobě různých národních výjimek a že se tak dosáhne úplné harmonizace spotřebního trhu.
(DE) Pane předsedající, páni komisaři, dámy a pánové, vezměme za své prohlášení pana komisaře Barniera, které pronesl při svém slyšení, a přičiňme se o to, aby se vnitřní trh stal naším přítelem. Máme-li vzít tento úkol vážně, musíme se přičinit o to, aby se z vnitřního trhu stal trh domácí. Podaří-li se nám dosáhnout toho, že se vnitřní trh stane trhem domácím, dosáhneme tím také toho, že se stane skutečnou součástí života občanek a občanů Evropské unie, prostorem jejich života. My jsme Evropa! Stane se prostorem jejich života, nikoli jejich domovem, v tom je určitý rozdíl.
Vnitřní trh se stále ještě tvoří. Má v sobě stále ještě velký, dosud nerozvinutý potenciál. Komise musí označit všechny překážky a navrhnout opatření k jejich odstranění. Euro a vnitřní trh jsou naší nejúspěšnější odpovědí na globalizaci, a to jak směrem ven, tak i dovnitř. Silnými stránkami vnitřního trhu jsou kvalifikovanost evropských občanů a občanek a malé a střední podniky, které tvoří 90 % hospodářství. Ve všech členských státech proto musí co nejrychleji dojít k provedení aktu o drobném podnikání (Small Business Act). Učiňme z tohoto aktu značku vnitřního trhu! Nicméně 80 % hospodářství v Evropské unii je financováno z úvěrů a pouze 20 % z kapitálového trhu. To musíme mít na paměti při vytváření nových právních úprav finančního trhu.
Dlužno připustit - a jsem velmi ráda, že pan Barnier je zde - že chápu, proč vláda mé země se ve skutečnosti příliš nezasazuje o propagaci této sítě. Ve Francii, v zemi, která má 60 milionů obyvatel a která je z hlediska počtu případů zaznamenaných v roce 2009 druhá v pořadí, má v současnosti, v roce 2010, síť SOLVIT na starosti jeden jediný stážista a tomu by se asi jen stěží dařilo zvládnout zvyšující se počet případů.
(SV) Pane předsedající, rád bych poděkoval dotyčným zpravodajům za jejich konstruktivní práci. Navzdory svým nedostatkům je vnitřní trh EU velkým úspěchem a kritika pana Colmana je pro mě těžko pochopitelná. Cílem vnitřního trhu je nabídnout spotřebitelům široký výběr vysoce kvalitního zboží a služeb za dobré ceny a zároveň s tím zaručit slušnou úroveň ochrany spotřebitelů. Domnívám se proto, že bychom měli usilovat o úplnou harmonizaci práv spotřebitelů a vysokou míru jejich ochrany, tak aby spotřebitelů skutečně mohli využívat výhod vnitřního trhu. To má svůj zvláštní význam i s ohledem na stále větší rozvoj přeshraničního a elektronického obchodování.
Jako stínový zpravodaj pro tuto zprávu za Evropskou konzervativní a reformní skupinu jsem ještě v době, kdy byla zpráva ve fázi projednávání ve výboru, zdůrazňoval význam propagování sítě SOLVIT mezi obyvateli EU a zejména toho, že občanům a především podnikům nabízí možnost uplatnit svá práva. Všichni se pravděpodobně shodneme na tom, že je důležité, aby proběhla informační kampaň, která by síť SOLVIT propagovala jako alternativní způsob řešení sporů. Tímto způsobem se informace o existenci sítě SOLVIT dostane k zainteresovaným stranám. Klíčovou úlohu má při tom internet, takže by bylo dobré, kdyby Komise přistoupila na návrhy Parlamentu a dala podnět k vytvoření společné internetové adresy a domény solvit.eu, kterou by používala všechna vnitrostátní střediska sítě SOLVIT, s tím, že členské státy, které tak doposud neučinily, by zřídily internetové stránky na vnitrostátních doménách, které by odkazovaly na evropský portál sítě SOLVIT.
(PL) Upřímně blahopřeji všem zpravodajům, protože zprávy, které jsou výsledkem jejich práce, charakterizují dva velmi důležité rysy. Zaprvé, zprávy velmi důsledným způsobem hájí existenci vnitřního trhu, poukazují sice na nedostatky spojené s jeho propagací, ale zároveň ho velmi důsledně hájí. Druhou skvělou vlastností těchto zpráv je skutečnost, že si získaly všeobecné přijetí. Myslím, že jsme v situaci, kdy celý Evropský parlament, včetně kolegů poslanců, kteří mají k volnému trhu velmi skeptický postoj, stojí obecně vzato na straně vnitřního trhu a hájí jeho hodnoty - a to je vynikající vlastnost těchto zpráv.
Rád bych se zaměřil na několik konkrétních věcí. Co se týče sítě SOLVIT, ocitli jsme se, jak zde řekl pan Kurski, v paradoxní situaci, kdy nástroj, který měl vyrovnávat rozdíly, má v různých zemích různou míru účinnosti. Podle mého mínění je proto nezbytná určitá koordinace, protože musí vzniknout jednotný systém, který musí fungovat nejen dobře, ale také všude stejně. Velmi důležitým tématem ve zprávě paní Thunové je to, že Komise by měla najít způsob, na jehož základě by bylo možné vytvořit model, který by dával jistotu, že žádný právní předpis, který vytvoříme, nebude v rozporu s volným vnitřním trhem. To bude patrně asi nejdůležitější bod celé zprávy. Pokud by se nám podařilo takový mechanismus vytvořit, nemuseli bychom už o budoucnost nového trhu obávat.
Chtěla bych se soustředit na dva zásadní body. První bod se týká toho, že jak my, to znamená Komise, tak i ti z nás, kteří jsou zde v této sněmovně, máme za to, že na vnitřním trhu probíhá všechno poměrně harmonickým způsobem a že máme osvícené spotřebitele i poctivé dodavatele. Tak tomu často je, ale ne vždycky. Jsou i dodavatelé nezodpovědní, kteří vidí jen své krátkodobé zisky, a kvůli kterým proto potřebujeme přísnější kontrolu a dohled. Existují nicméně i neinformovaní spotřebitelé. Musí být větší informovanost. Nestačí jen čitelné označení na obalu. Informování musí probíhat soustavně.
Myslím, že bychom se měli zaměřit na problémy v bankovních a finančních službách, kde v současnosti i v rámci jednotného trhu stále ještě existují velké rozdíly, pokud jde o poplatky, které se za tyto služby platí. Budete-li například v Rumunsku a budete si přát využít některé služby, kterou zde banky nabízejí - tytéž banky, které svou činnost provozují v Rumunsku, Francii, Itálii a Rakousku - zaplatíte v Rumunsku větší počet poplatků a mnohem větší částky. Taková situace je špatná a já se domnívám, že občané, a to nejen v Rumunsku, ale i v jiných členských státech, jsou oprávněni věřit, že pokud jde o vyjasňování těchto nesrovnalostí, budou hrát evropské instituce aktivnější úlohu. Opakuji, že mluvím o poplatcích, nikoli o bankovním úroku.
(PL) Pane předsedající, ráda bych poblahopřála zpravodajům k jejich velmi dobrým zprávám. V poslední době jsme zde hodně mluvili o potřebě oživení vnitřního trhu. Pan komisař o tom hovořil i při svém slyšení ve Výboru pro vnitřní trh a ochranu spotřebitelů. Stejně tomu bude i v případě zprávy profesora Montiho, na kterou čekáme. Podle mého názoru nemá otázka vnitřního trhu ve strategii Evropské unie 2020 dostatečný prostor. Vnitřní trh potřebujeme. Nepotřebujeme ovšem vnitřní trh jen podle jména, potřebujeme vnitřní trh, který skutečně funguje. A nedá se říci, že bychom tu v současnosti něco takového měli. Neomezenému uplatňování čtyř svobod brání celá řada překážek, které nedovolují využít potenciál trhu a se zásadami vnitřního trhu jsou v rozporu také ochranářské politiky členských států. Na jedné straně potřebujeme řádné provádění právních předpisů členských států a je třeba také podporovat dobře fungující nástroje, jako je SOLVIT, ale zároveň potřebujeme i hlubší (...).
(DE) Pane předsedající, chtěl bych zde promluvit o návrzích, které se týkají ochrany spotřebitele, a rád bych samozřejmě začal u jejich pozitivních aspektů: u způsobu informování a posilování postavení spotřebitelů, k němuž by mělo vést poskytování většího množství informací na všech úrovních, počínaje obecní, místní a regionální sférou a konče přeshraniční komunikací v rámci EU, podpora spotřebitele - o kterou se u nás v Rakousku snažíme s pomocí antimonopolního zákona - a samozřejmě přísnější pokuty pro nezodpovědné banky, které poskytují neuvážené úvěry. Velmi pozitivním krokem je také jednotný úvěrový formulář.
(DA) Pane předsedající, děkuji vám za dnešní velmi dobrou rozpravu. Těší mne, že pan Barnier a pan Dalli vyjádřili takovou podporu potřebě zohledňovat v rámci vnitřního trhu spotřebitele. Ráda bych nicméně upozornila na jeden konkrétní odstavec ve zprávě paní Hedhové - jmenovitě odstavec 40, ve které navrhujeme zřízení Evropské spotřebitelské agentury. Uměla bych si dobře představit, že je to něco, na čem by se vám mohlo chtít pracovat. Taková agentura by mohla pomoci při zpracování údajů, přípravě studií o chování spotřebitelů a mohla by samozřejmě fungovat také jako hlídací pes, který by sledoval práci Komise a Parlamentu v oblasti spotřebitelských záležitostí. Ráda bych slyšela váš názor na tuto myšlenku, jestli je to něco, na čem by se vám chtělo pracovat - co se mne týče, mohli bychom takovou agenturu zřídit klidně ve Francii nebo na Maltě, pokud by to věci nějak pomohlo.
Pane předsedající, paní Schaldemosová zde právě podtrhla kvalitu této rozpravy, zejména pokud se jedná o konkrétní otázku spotřebitelské agentury, která, jestliže se nemýlím, již existuje v Kanadě, a pan Dalli nám řekne, jaká je současná situace. Souhlasím s hodnocením kvality této rozpravy a kvality všech konstruktivních, kritických projevů a návrhů, které zde byly předneseny ohledně provádění a hodnocení a ohledně sledování výsledků provádění těchto 1500 - a opakuji to znovu pro všechny, kdo nás poslouchají - 1500 směrnic či předpisů, které slouží jako právní úprava rozsáhlého evropského trhu. Snad bych měl dodat, že si nejsem jist, zda mám hovořit spíše o rozsáhlém evropském trhu nebo jednotném trhu, co z toho je občanům a spotřebitelům srozumitelnější.
Tato zpráva obsahuje řadu myšlenek a každá z nich, jak jsem měl možnost slyšet, zasluhuje, aby byla přijata či prozkoumána. Pan Bielan podporuje myšlenku ukazatelů uplatňování pravidel obsažených ve zprávě paní Von Thun Und Hohenstein. Paní Gebhardtová zde hovořila také o hospodářském a sociálním hodnocení směrnic a studiích o jejich dopadu. V této fázi bych snad mohl odpovědět na konstruktivní kritiku pana Harboura, která se týká strategie 2020. Poslechl jsem si dále také projev paní Handzlikové, která tvrdí, že se dostatečně nebavíme o vnitřním trhu.
Upřímně řečeno, pokud jste skutečně četli strategii Evropa 2020, kterou Komise uveřejnila minulý týden, museli jste zjistit, že vnitřní trh tvoří její podstatnou část a objevuje se v ní všude, ať už je řeč o inteligentním růstu za využití patentování a dalších nástrojů, zeleném růstu za podmínek řádného využívání veřejných zakázek a začleňujícím, rovnoprávném a spravedlivém růstu. Vnitřní trh se objevuje skutečně všude - a tak je to také správně - nicméně text strategie Evropa 2020 není, pane Harboure, koncipován s tím, že se bude zabývat úplně vším. Nezabývá se například zahraniční a bezpečnostní politikou a neklade si ani za cíl, aby Komisi odpomohl od jejího úkolu, jímž je náležitým způsobem vymáhat správné provádění všech předpisů, dohlížet na ně a sledovat je. Věřte mi, že potřebu kontrolovat a zasahovat, a to někdy i prostřednictvím řízení o nesplnění povinnosti, v zájmu zajištění řádného uskutečňování vnitřního trhu nepřestávám pociťovat jako svůj úkol. Chci však zopakovat, že před donucováním dávám vždy přednost dohodě, důvěře a vysvětlování.
Co se týče sítě SOLVIT, ke které mám na závěr ještě pár stručných poznámek, podporuji myšlenku - dobrou myšlenku - kterou zde někdo zmínil, aby byly vytvořeny webové stránky SOLVIT.EU. Umožní šíření informací, případně uživatele odkáží na vnitrostátní stránky. Práce na těchto stránkách SOLVIT.EU se ujmou moje oddělení a bude probíhat velmi rychle, současně s jedním dalším projektem, který se týká webových stránek Your Europe. Jak řekl pan Kelly a jak jste řekl i vy, slovo SOLVIT je přinejmenším jednoznačné a jednoduché, já s tímto kladným hodnocením souhlasím.
SOLVIT funguje dobře, ale mohl by fungovat ještě lépe. Mnoho občanů a podniků dosud nezná svoje práva a způsoby, jakými by je mohli uplatnit, a podporuji poznámku paní Wethmannová, která vyzývá k větší transparentnosti. Domnívám se také, že někteří z vás, paní Vergnaudová, pane Rossi, paní Stihlerová, paní Raptiová, poukazovali na to, že SOLVIT má k dispozici nedostatečné prostředky a to mimochodem nejen ve Francii, i když jsem vaše výzvy pochopil jasně. Nemluví k vám tady francouzský ministr, i když jsem bývalým francouzským ministrem, a prosím vás, abyste mi věřili, že budu velmi pozorně sledovat, co se v této zemi, jejímž jsem stále občanem, děje, a že budu dbát o to, aby věci fungovaly tak, jak mají, stejně jako to dělám i v ostatních zemích.
Skutečně potřebujeme odpovídající a nezbytné prostředky a u příležitosti všech mých návštěv v terénu to budu ověřovat. Připomeňme, že tyto nástroje jsou nezbytné pro ověřování toho, jestli vnitřní trh řádně funguje, vnitřní trh, který, znovu opakuji, není ještě zcela dotvořený. Musíme ho znovu přivést k životu a zasadit se o jeho rozvoj - jak to zde zmínilo již několik z vás, pan Stolojan, paní Gebharhdtová, pana Karas, pan Kožušník - z hlediska přeshraniční perspektivy i v rámci každé jednotlivé země. Musíme odstranit překážky a z tohoto důvodu je důležité, pane předsedo Harboure, abychom zjistili, kde jsou jaké chybějící články, což bylo dosud možná nedostatečně zdůrazněno, ale je to každopádně součástí strategie 2020. Já o to budu usilovat společně se svými 12 či 15 kolegy v kolegiu, kteří jsou tím či oním způsobem zodpovědní za uplatňování směrnic o vnitřním trhu.
A konečně co se týče záležitosti, kterou zde kritizovalo několik poslanců ze skupiny Pokrokové aliance socialistů a demokratů v Evropském parlamentu, a sice testu vnitřního trhu, tak aniž bych chtěl tuto záležitost dramatizovat, rád bych vám, dámy a pánové poslanci, připomněl, že každý legislativní návrh musí respektovat Smlouvu. A o to se také jedná zpravodajovi; musí jinak řečeno projít testem slučitelnosti se zásadami vnitřního trhu. To je jedna věc, a jelikož jsem se zavázal k tomu, že veškeré právní předpisy budou procházet předběžným hodnocením, budu přitom sledovat určitý počet kritérií, sociálních, environmentálních a hospodářských.
Společný trh je jedním z největších výdobytků Evropské unie a ráda bych zde vyslovila svůj dík za kladné reakce na návrhy, které jsem začlenila do své zprávy. Kolegům poslancům, kteří mají socialistické postoje a mají obavy z odstavce 20 - tzv. test vnitřního trhu - bych ráda připomněla, že to předně není vůbec nic nového. Tento návrh byl přijat Výborem pro vnitřní trh a ochranu spotřebitelů již v roce 2003 a je součástí strategie vnitřního trhu. Neměli bychom se toho bát. Test neohrožuje žádné sociální výdobytky Evropské unie. Před chvílí jsme zde ostatně slyšeli z úst pana komisaře, že Evropská komise hodnotí všechny nové směrnice ze sociálního, hospodářského a ekologického hlediska, a není proto důvod k panice. Všem nám tady záleží na tom, aby se společný trh dále rozvíjel, a všem nám taky záleží na tom, aby si do Evropské komise nenašel cestičku protekcionismus.
Evropská integrace bude postupovat jen tehdy, když občané budou uvědomělí a aktivní a veřejné instituce budou kompetentní, akceschopné a vstřícné k občanům. V této zprávě jsem navrhla řadu řešení, která by vám - kolegům poslancům - měla umožnit účinným a správným způsobem angažovat své voliče do procesu evropské integrace a v tomto případě jim také prostřednictvím posílení společného trhu umožnit více využívat společného trhu, tohoto velkého úspěchu Evropské unie. Musíme i nadále vytvářet nástroje, které napomohou k rozvoji společného trhu. Velmi důležitým momentem je současné uveřejňování všech čtyř zpráv a stejně tak i lepší koordinace a lepší provádění právních předpisů. Neměli bychom na slovo 'trh' reagovat negativně. V té části světa, ze které pocházím, jsme nesměli využívat trhu několik desetiletí, a víme, k čemu to vedlo.
V některých střediskách sítě SOLVIT musí být zvýšen počet zaměstnanců, aby byla zajištěna efektivita této sítě, a zaměstnanci musí být kromě toho také patřičně kvalifikovaní a musí projít školením v oblasti právních úprav týkajících se vnitřního trhu. Dalším neméně důležitým faktorem je to, aby zaměstnanci sítě SOLVIT měli možnost získání právní asistence, a to jak ze strany úředních činitelů pracujících v orgánech veřejné správy, tak ze strany Evropské komise, podle složitosti případů, které byly síti SOLVIT nahlášeny. Evropská komise odpovídá někdy na žádosti zaměstnanců sítě SOLVIT o právní pomoc se zpožděním, což pak zpožďuje i celý proces řešení případu.
Účinně fungující vnitřní trh je podmínkou pro adekvátní zaručení smluvně daných práv volného pohybu osob, služeb, zboží a kapitálu uvnitř Společenství. V době krize může pomoci opět vytvořit stabilní a prosperující hospodářské prostředí. Vnitřní trh však nemůže plnit svoji funkci bez správného provádění, uplatňování a vymáhání právních předpisů. Členské státy jsou povinny provádět právní předpisy včas, pokud se k tomu smluvně zavázaly. Deficit provádění 1 % se může zdát malý, přepočtem na počet pozdě či dosud neprovedených směrnic je ale pro řádné fungování vnitřního trhu výrazný. Pochybení se u některých členských států opakují. Podporuji poskytování podrobnějších informací o směrnicích, které nebyly dosud provedeny, na webových stránkách Komise. Tyto informace by mohly přispět ke zvýšení informovanosti široké veřejnosti a ústavních orgánů v členských zemích. Vítám výzvu směřovanou členským státům přijmout nezbytná opatření včetně přidělení zdrojů s cílem zajistit fungování přeshraničních sítí elektronických informačních systémů včasné výměny informací, zejména pro nebezpečné nepotravinářské výrobky (RAPEX), pro potraviny a krmiva (RASFF) či sítě pro spolupráci v oblasti ochrany spotřebitele (CPC). Tyto systémy dodnes řádně nefungují a není na ně ve všech členských státech spolehnutí. Pozornost je třeba také věnovat správnému uplatňování směrnic. Toho lze dosáhnout účinnou spoluprácí mezi orgány na celostátní, regionální a místní úrovni.
písemně. - Mechanismy odškodňování s celoevropskou platností, jako je SOLVIT, jsou něco, čím se musíme vážně zabývat. Tento alternativní přístup k odškodňování je dosud málo využíván, což je dáno tím, že občané, spotřebitelé a podniky o jeho existenci nevědí, a rovněž i tím, že na vnitrostátní úrovni nejsou k dispozici odpovídající prostředky. Střediska sítě SOLVIT, která v současnosti působí ve všech členských státech (také v Norsku, na Islandu a v Lichtenštejnsku) mají nedostatek zaměstnanců a finančních prostředků - pro zlepšení administrativní kapacity středisek je třeba zlepšit školení zaměstnanců a finanční zajištění. Vyzývám Komisi, aby si jako svou prioritu stanovila dokončení plánu asistenčních služeb pro jednotný trh (SMAS). Navrhuji, aby Komise zvážila, zda by se součástí hodnotící zprávy o spotřebitelských trzích neměla stát podrobná zpráva o dosaženém pokroku, výsledcích a nedostatcích sítě SOLVIT. V rámci zvyšování informovanosti by členské státy dále také měly prostřednictvím celostátních informačních kampaní propagovat SOLVIT jako výhodný a přístupný alternativní mechanismus řešení sporů. A konečně je také třeba zaznamenávat zlepšení, k nimž došlo na straně Komise a členských států, aby byla větší informovanost o možnostech, které jednotný trh občanům, spotřebitelům a podnikům nabízí.
písemně. - (PL) Společnost, která svobodně využívá možností, které jí nabízí jednotný trh, je základem úspěšného procesu evropské integrace. Nikdy se nám nepodaří vybudovat skutečně jednotnou Evropskou unii, nebudou-li lidé přesvědčeni, že Evropa jako celek je jejich domovem. Tomuto cíli může ve své podstatě sloužit SOLVIT. Můžeme bez přehánění říci, že zřízení systému SOLVIT v roce 2002 bylo jednou z těch událostí v historii Evropy jakožto sjednoceného kontinentu, která sice vypadá nenápadně, která však postupem času přinesla neočekávané výsledky. Myšlenka, na které je tento systém založen, odkazuje přímo ke zdrojům evropské integrace, jinak řečeno k tomu, že jejím cílem je sloužit především občanům Unie spíše než členským státům či vládám.
Může být něco lepšího než dát obyčejným lidem jednoduchý nástroj, který jim umožňuje řešit problémy omezující jejich svobodnou aktivitu na jednotném trhu? Bezmála desetiletá zkušenost nicméně ukázala, že je tu stále ještě velký počet překážek, který lidem brání využívat všechny možnosti tohoto systému. Měli bychom proto souhlasit s návrhy obsaženými ve zprávě, kterou vypracoval Výbor pro vnitřní trh a ochranu spotřebitelů. Měli bychom se především soustředit na propagování sítě SOLVIT v členských státech, mezi občany, protože ti o ní vědí jen velmi málo. Pokud lidé nebudou vědět, že takového nástroje vůbec mohou využívat, bude lepší finanční a personální zajištění a doplňující školení či jmenování styčného úředníka pro síť SOLVIT bezpředmětné. Podle mého mínění by proto všechna opatření, která učiníme, měla začít právě tímto, aniž bychom se ovšem měli vzdát těch ostatních myšlenek.
písemně. - (RO) Pane předsedající, dámy a pánové, hladký chod vnitřního trhu musí zůstat prioritou Evropského parlamentu a totéž platí i pro služby, jako je síť SOLVIT, které jsou důležité pro jeho zajištění. Zpráva tento bod jasně zdůrazňuje a zaměřuje se na problémy, s nimiž se tato služba potýká. I když si zde všichni uvědomujeme, že otázky jako komunikace a zajištění lepšího mediálního profilu služby SOLVIT mají obrovský význam, přesto jsme svědky toho, že tyto otázky představují i nadále problémy, které se neustále vracejí a které tuto službu provázely už od prvních let. Členské státy a Evropská komise musí zajistit, aby evropští občané, podniková sféra a zejména malé a střední podniky, které potřebují podporu, mají-li být schopny plně využívat možností, jež jim vnitřní trh nabízí, měli přístup ke zdrojům informací a možnostem rychlého řešení. Střediska sítě SOLVIT potřebují také další prostředky. Mám na mysli kvalifikovaný personál a potažmo i průběžné školicí kurzy pro tento personál. Členské státy si musí uvědomit, že tato střediska mají velký význam a že představují velmi dobrý prostředek k zajištění správného provádění právních úprav týkajících se vnitřního trhu. Myslím, že možností, které tato služba občanům i podnikové sféře nabízí, nebylo ještě ani zdaleka využito.
Ochrana spotřebitelů v Evropské unii musí být koncipována takovým způsobem, aby občané mohli v rámci vnitřního trhu využívat výhod širokého výběru velmi kvalitních výrobků a služeb, zároveň však měli i důvěru v ochranu svých spotřebitelských práv a vznikne-li taková potřeba, tak i v možnost jejich účinného uplatnění. Netřeba zdůrazňovat, že je k tomu nutné i to, aby si spotřebitelé byli svých zákonných práv a povinností plně vědomi. Ve zprávě zmiňované iniciativy, které jsou zaměřeny na poskytování vysvětlení a informací občanům EU, jsou proto důležité a musí být co nejdříve provedeny. Je to zejména narůstající složitost odvětví služeb, která představuje značný problém, protože možnost informované volby při nákupu zboží či služeb je pro spotřebitele stále obtížněji dosažitelná. Orgány EU musí ve svých politikách a zákonodárné činnosti brát v úvahu znalosti i potřeby spotřebitelů, na které upozorňuje také spotřebitelský barometr. Vzhledem ke stále častějšímu využívání služeb v rámci přeshraničního styku by měla být naším cílem větší harmonizace právních předpisů týkajících se ochrany spotřebitelů - a mám zde na mysli úpravy prováděné zezdola nahoru. Při všech svých snahách o zlepšování vnitřního trhu však nesmíme zapomínat na rozsáhlý objem dovozu ze třetích zemí. V této souvislosti potřebujeme navázat lepší spolupráci s orgány celní správy a orgány na ochranu spotřebitelů v členských státech, abychom byli schopni chránit spotřebitele před výrobky, jejichž bezpečnost není jistá.
písemně. - (ET) Postupem let doznalo zaměření politiky EU na ochranu spotřebitelů změn, které odrážejí měnící se potřeby a očekávání lidí. Vzhledem k bezmála 500 milionům spotřebitelů má vnitřní trh EU významnou úlohu při realizaci cílů lisabonského akčního plánu (hospodářský růst, zaměstnanost a zvyšování konkurenceschopnosti), neboť utrácením svých peněz spotřebitel přináší EU bohatství. Významně se v důsledku prudkého rozvoje elektronického obchodování zvětšil především přeshraniční rozměr spotřebitelských trhů EU, což ještě zvýšilo potřebu vysokého stupně ochrany spotřebitelů. Stávající právní předpisy EU na ochranu spotřebitelů však bohužel nejsou dosud ve všech členských státech stejnou měrou provedeny a uplatňovány. Přísnější dohled nad fungováním trhu, mechanismy umožňující uplatňování práv a jejich efektivní a úplné provádění jsou podle mého mínění tím, na čem podstatně závisí zvyšování důvěry spotřebitelů. Z tohoto důvodu podporuji návrhy zpravodaje, ve kterých žádá, aby Evropská komise pečlivě sledovala, jak v jednotlivých členských státech probíhá přijímání a provádění práv spotřebitelů v EU, a všemožně v tom členským státům pomáhala. Myslím, že Evropská unie by měla zvážit myšlenku vytvoření evropské kanceláře na ochranu spotřebitelů, která by mohla fungovat jako ústřední koordinační kancelář, zabývající se zejména řešením přeshraničních sporů, s tím, že by svou činností podporovala a doplňovala práci příslušných kanceláří na ochranu spotřebitelů v členských státech týkající se provádění a uplatňování právních předpisů EU v oblasti ochrany spotřebitelů. Myslím, že právní předpisy EU v oblasti ochrany spotřebitelů nepřinesou valný užitek, nebudou-li náležitým způsobem přijaty, provedeny a uplatňovány na vnitrostátní úrovni.
Konference v Kodani byla krokem o hodně menším, než Evropská unie chtěla, nicméně byl to krok kupředu. Sto devět zemí - průmyslových států stejně jako rozvojových národů, které společně odpovídají za více než 80 % světových emisí skleníkových plynů - nyní oficiálně zahrnulo své cíle a akce v oblasti snížení emisí do Kodaňské dohody. Jinými slovy máme příležitost stavět na tomto odhodlání a napomoci v tom, aby směřovalo k mezinárodní akci. Musíme se této příležitosti chopit a přispět k tomu, aby byla zachována hybná síla a směřování k silné a právně závazné celosvětové dohodě v oblasti změny klimatu v období po roce 2012, která je samozřejmě nadále naším cílem.
Východiskem Komise je, že Evropská unie musí nadále prokazovat vedoucí postavení. Domníváme se, že nejpřesvědčivějším způsobem, jak to Evropa může udělat, je přijímat konkrétní a rozhodná domácí opatření, aby se stala regionem, jenž je oblastí nejšetrnější k životnímu prostředí na světě. Musíme tak učinit v rámci strategie EU do roku 2020, která byla minulý týden předložena. A dovolte mi, abych řekla hlasitě a jasně: je to ve vlastním zájmu Evropy. Jak to? Inu proto, že to - pokud to uděláme rozumně - zvýší naši konkurenceschopnost, posílí bezpečnost našich dodávek energie a bude to stimulovat zelenější hospodářský růst a inovace, a tedy vytvářet nová pracovní místa. Komise se proto nyní pustí do práce na nastínění cesty přechodu Evropské unie k nízkouhlíkovému hospodářství do roku 2050.
Součástí tohoto přechodu bude snížení našich emisí do roku 2050 o 80 % až 95 %, jak již bylo dohodnuto, a - jak tato sněmovna dobře ví - Evropská unie se zavázala ke snížení svých emisí do roku 2020 alespoň o 20 % oproti úrovním z roku 1990 a ke zvýšení tohoto podílu na 30 %, pokud budou podmínky příznivé. Plně sdílím přání tohoto Parlamentu, aby Evropská unie 20% cíl překročila. Musíme naše snížení uvést lépe v soulad s tím, co je podle vědců nezbytné ke splnění cíle Kodaňské dohody, jímž je udržet celosvětové oteplování pod dvěma stupni. Jak jste ve svém usnesení rovněž konstatovali, krize dosažení těchto cílů usnadnila. Chceme-li dnes být tak ambiciózní, jak jsme byli připraveni být, když jsme přijímali soubor opatření v oblasti klimatu a energetiky v roce 2007 a 2008, tak bychom měli 20% cíl překročit. Proto vám s potěšením oznamuji, že Komise připraví před červnovým zasedáním Evropské rady analýzu toho, jakých praktických politik bude třeba, abychom do roku 2020 snížili emise o 30 %. Komise se rovněž zapojí do vytváření analýzy milníků na naší cestě do roku 2050, včetně nezbytných scénářů ambiciózní úrovně pro rok 2030. To si vyžádá stanovení vhodných strategií pro stěžejní odvětví vypouštějící emise, jež budou sladěny se strategií EU do roku 2020. Komise rovněž v souladu s konečným termínem dohodnutým ve směrnici o systému pro obchodování s emisemi představí svou analýzu situace energeticky náročných průmyslových odvětví v případě přesunu emisí uhlíku.
A konečně toto sdělení navrhuje plán dalších kroků v procesu OSN, jenž by měl být dohodnut na jaře v Bonnu, až budou znovu zahájena vyjednávání. Technické schůzky v Bonnu musí začít s procesem začlenění politických pokynů z Kodaňské dohody do vyjednávaného textu OSN a zaplnění zbývajících mezer. Nejdůležitější je, myslím si, zabývat se tím, jaké konkrétní výsledky může mít konference v Cancúnu. Zásadní bude nejen v oficiálním vyjednávacím procesu OSN uplatnit cíle vyspělých zemí a opatření rozvojových zemí podle Kodaňské dohody a politické pokyny k systémům monitorování, vykazování a ověřování, ale také rozhodnout o otázkách, jež Kodaňská dohoda opomíjí, jako je vývoj mezinárodního trhu s uhlíkem, snížení emisí z mezinárodní letecké a námořní dopravy prostřednictvím ICAO a EIMO, zemědělství a další. Při oficiálních vyjednáváních v Kodani byl učiněn značný pokrok v souvislosti s rámcem pro přizpůsobení, technologickým rámcem a lesním hospodářstvím, což by mohlo rovněž patřit mezi konkrétní cíle pro konferenci v Mexiku.
Nikdo by nebyl šťastnější než já, kdyby z konference v Cancúnu také vzešla právně závazná dohoda a kdyby tam byla vyřešena i právní otázka - a nebuďte na omylu, Evropská unie je připravena. Nicméně musíme uznat, že přetrvávající rozdíly mezi zúčastněnými stranami mohou dohodu v této věci odložit až na příští rok. Proto musíme se svými očekáváními pečlivě zacházet. Myslím, že všichni víte, že vysoká očekávání od konference v Mexiku, která by pak nepřinesla konkrétní výsledky, představují velice vysoké riziko, že celý proces nakonec bude zničen. Takže si myslím, že pro nás všechny, pro něž je velmi důležité dosáhnout mezinárodní dohody, je také velice důležité postupovat krok po kroku a pokusit se udělat cokoli, abychom se mohli postarat o to, že se světu dostane právně závazné dohody nejpozději do roku 2012.
Závěrem několik slov o integritě životního prostředí. Integrita životního prostředí musí být při vyjednáváních naším sloganem a já vím, že Parlament názor na tuto záležitost sdílí. Proto je třeba vyřešit nedostatky Kjótského protokolu. Tím mám na mysli omezený počet zemí, jichž se týká - odpovídá to jenom 30 % dnešních emisí -, a závažné slabé stránky, které obsahuje, jako jsou pravidla pro vykazování emisí z lesního hospodářství a zacházení s přebytkovými vnitrostátními emisními právy z období 2008-2012, což bylo také zdůrazněno ve vašem únorovém usnesení.
A konečně Evropa musí jít dále s cílem prosazovat proces OSN a obnovení důvěry, aby bylo možné uzavřít celosvětovou dohodu. Musíme lépe porozumět oblastem, kde naši partneři trvají na klíčových otázkách, a rovněž musíme vysvětlit, co Evropská unie od celosvětové dohody požaduje. Komise při tom bude v úzkém kontaktu s Radou a předsednictvím Rady. Já budu vést rozhovory tento měsíc ve Washingtonu a v Mexiku a v dubnu mám v plánu navštívit mimo jiné Indii, Maledivy, Čínu a Japonsko.
členka Komise. - Paní předsedající, nejprve odpovím panu Seeberovi ohledně panelu IPCC a toho, proč jsme v tomto dokumentu nekritizovali to či ono, což se od nás očekávalo: Musím říci, že i když si myslím, že je zásadní, aby bral panel IPCC kritiku vážně a pokusil se o nápravu tam, kde je jí třeba, dosud jsem se nesetkala s ničím, co by změnilo moje hluboké přesvědčení a pocit, že se opravdu musíme změnou klimatu zabývat. Došlo k různým věcem, jsou to drobnosti, uniklá korespondence a podobně. Nesetkala jsem se s ničím závažnějším, co by změnilo můj vnitřní postoj, a domnívám se, že jde o velmi mnoho, takže je to velice dobře promyšleno. Domnívám se, že panel IPCC se musí pokusit být nyní pečlivý, aby obnovil důvěru v cokoli, co od něj pochází.
Paní Ulvskogová, řekla jste, že jsem hovořila více o roku 2050 než o roku 2010. Toto je strategie pro další směřování po roce 2012. My již v Evropské unii máme politiku právě pro tuto chvíli, pro rok 2010, toto je výhledová strategie. Myslím si, že k novým věcem, jimž musíme věnovat pozornost, patří to, že začínáme říkat, že musíme určit směrování v létech 2020 až 2050, a proto budu přicházet s myšlenkami k tomu, čeho by mělo být dosaženo do roku 2030.
Rozhodně nechci snižovat očekávání, ale byla bych velice opatrná v tom, abychom neměli tak vysoká očekávání, že by ti, kdo nechtějí, aby byla mezinárodní vyjednávání úspěšná, mohli proces po konferenci v Mexiku zničit, pokud bychom ničeho nedosáhli. Proto musíme být praktičtí. Obhájím přede všemi, že až do konference v Kodani bylo správné mít vysoká očekávání, udržovat tlak a učinit toto téma hlavním bodem pořadu jednání hlav států. Nutilo je to přijmout odpovědnost; nutilo to rozvíjející se ekonomiky a Spojené státy, aby stanovily své domácí cíle; bylo to důležité. Ale jen jedenkrát můžete udělat něco takového a pak nebýt zcela úspěšný. Obávám se, že to nemůžeme udělat dvakrát.
A konečně - pro pana Chrise Daviese, ano, máte pravdu. Jsme závislí na ostatních, abychom mohli udělat pokrok, a proto musíme udělat průměr a pokusit se analyzovat informace, které dostáváme. Co se děje v Pekingu? Co se děje v Dillí? Co se děje ve Washingtonu? Co se děje v Kongresu Spojených států? A pak musíme všechny tyto záležitosti zvážit a pokusit se pochopit, že se zároveň stále můžeme postarat, abychom náš cíl splnili, totiž aby byla uzavřena právně závazná, skutečně mezinárodní dohoda.
Jestliže si má Evropská unie skutečně zachovat svou vedoucí úlohu v oblasti ochrany klimatu, měli bychom zvýšit náš cíl aspoň na 30 %, což je cíl, za který jste se již zasazovala. Chci k tomu dodat, že změny, které do této situace vnesla recese, znamenají, že snížení o 20 % se ve skutečnosti neliší od scénáře "všechno při starém". Jestliže chceme být ambiciózní, musíme své cíle zpřísnit a zvýšit je aspoň na minus 30 %, nebo raději minus 40 %.
Nikdo by samozřejmě neměl být naivní. Samozřejmě bychom se měli zjevně starat o náš vlastní průmysl. Měli bychom vědět, co děláme, a neměli bychom být naivní. Já jsem zkrátka toho názoru, že pokud to uděláme rozumně a jednotně, mohli bychom zvolit takové nástroje, aby to přineslo prospěch zároveň v oblasti změny klimatu a snížení emisí, energetické účinnosti, zabezpečení dodávek energie, inovací i vytváření pracovních příležitostí. A to budeme očekávat. Neříkám, že to bude jednoduché. Neměli bychom si myslet, že dostat se na 30 % bude hračka, ačkoli musíme vědět, jaký by tady byl potenciál a jaké dopady, a to bude v analýze, kterou poskytnu v červnu před zasedáním Evropské rady. Později bychom měli mít analýzu směrů do roku 2020, včetně výhledu do roku 2030, o němž bychom podle mého názoru měli začít přemýšlet, samozřejmě proto, že jsme slíbili, že do roku 2050 snížíme emise o 80 až 95 %. Jestli s tím nezačneme, bude to v posledním desetiletí či dvou před rokem 2050 mimořádně pracné.
Může být hypotéza, která závisí na manipulování s údaji, řádným základem pro odůvodnění enormních výdajů a uzavření továren, jako je závod Corus v Middlesbroughu? Evropská unie platí mimořádné podpory nátlakovým environmentálním skupinám, které se shodují na doporučení, že by EU měla provádět politiku, k níž se již zavázala. Je vhodné, aby Evropská unie používala veřejné finance na dotování nátlakových skupin? Je to plýtvání veřejnými penězi, poskytuje to politikám Evropské unie falešnou podporu a ohrožuje to nezávislost angažovaných organizací.
(DE) Chci vás srdečně přivítat v této sněmovně. Podle mého názoru byla jedním z hlavních problémů konference v Kodani ztráta důvěry. To by teoreticky mohlo pokračovat jak na celém světě, tak i v Evropské unii. Ptám se vás, co se děje s nástroji, které jsme přijali loni? Starosti mi dělá systém obchodování s emisemi (ETS), protože si nejsem zcela jist, co Komise nyní dělá například s ohledem na rozhodnutí z Kodaně nebo s ohledem na referenční kritéria či přesun emisí uhlíku.
Když slyším "není na čase udělat přestávku?", musím říci jen to, že mezinárodní vyjednávání o změně klimatu byla mnoha způsoby dána k ledu docela nadlouho. Myslím si, že i přesto v této oblasti musíme podstatně pokročit. Já zkrátka nechápu, proč někdo chce kvůli několika uniklým informacím zamířit skepsi vůči celému projektu. To není můj způsob. Jsem politička. Nemohu posuzovat práci vědců, ale umím používat vlastní rozum a umím si přečíst jejich hlavní závěry a posoudit, jaká jsou fakta. Pak mohu sama zvážit, zda chci riskovat a nedělat nic, což může mít obrovské důsledky - anebo zda se místo toho pokusím na tuto výzvu reagovat.
Jsem spíše znepokojen tím, že by vyjednávání o klimatu mohla mít stejný osud jako vyjednávání v Dohá, která jsou rok za rokem odkládána. Proto se ptám, jaký je váš plán B, aby bylo dosaženo výsledků třeba v dílčích odvětvích? Také mám otázku ohledně Kjótského protokolu. V Bangkoku jsme udělali tu strategickou chybu, že jsme vyvolali dojem, že od něj upustíme. Co se stane, jestliže něco nepřijmeme do roku 2011 nebo 2012? Jakou má Kjótský protokol budoucnost?
Jsem přesvědčena, že Evropa musí přijmout bojovnější postoj, že musí ukazovat spíše své zbraně než své záměry. Moje otázka, na kterou pro vás bude snadné odpovědět, je trochu podobná otázce předsedy Výboru pro životní prostředí, veřejné zdraví a bezpečnost potravin, protože i já jsem přesvědčena, že Evropa musí napříště zajistit, aby byl rozměr klimatu začleněn do všech jejích obchodních dohod se třetími zeměmi, a to s evropskou uhlíkovou daní, která je jedinou řečí, jíž mohou rozumět ti, kdo odmítají vzít na vědomí závažnost této výzvy.
Mám dvě otázky, paní komisařko; jedna se týká peněz na rychlé zahájení. Jak se s panem Piebalgsem spojíte, abyste skutečně zajistili, že tyto finance budou vynaloženy na účinnost a na obnovitelné zdroje a decentralizovaným způsobem na decentralizovanou výrobu energie, čímž se tato věc spojí také s otázkou energetické chudoby? Druhá otázka zní, jak do hry zapojíte velká evropská města a progresivní regiony, rovněž na mezinárodní úrovni? Jsem skutečně zklamán, že v dokumentu z minulého týdne o strategii EU do roku 2020 se města a regiony v zásadě nevyskytují. Jak se vůbec můžeme odvážit myslet si, že Evropu posuneme kupředu, zatímco budeme ignorovat občanské regiony v Evropě a vliv, který by mohly mít v mezinárodním měřítku?
členka Komise. - Paní předsedající, nejprve odpovím panu Leinenovi. Myslím si, že je velmi dobrý nápad, abyste kdykoli, když vyrážejí delegace na cestu, našli čas a dali prioritu zařazení klimatu do programu. Je to velmi důležité a mohlo by být velice užitečné srovnávat postřehy, takže až dostanete v jedné zemi určitou informaci a já dostanu nějakou informaci o měsíc později, někdy se spolu sejdeme a svá zjištění srovnáme, abychom mohli z informace, kterou každý z nás dostane, opravu vycházet.
Riziko, že proces skončí podobně jako vyjednávání v Dohá, bylo bezprostředním důvodem, proč jsme vyvíjeli na konferenci v Kodani tolik tlaku, abychom udělali vše, co bylo v našich silách, a takové situaci zabránili. Také máte pravdu, že existuje nebezpečí, že když jsme neuspěli v Kodani, mohla by se tato záležitost odkládat napořád. Proto bych byla ráda, kdybychom měli pro každý případ konkrétní časový plán s přesnými cíli a přesné datum, kdy proces musíme uzavřít. Myslím, že je to velmi dobrá myšlenka.
My s Kjótským protokolem nemáme problém. My jsme splnili cíle dříve než kdokoli jiný. V prvním období od roku 2008 do roku 2012 jsme cíle a své formální závazky splnili. Splníme cokoli, co jsme slíbili, a rovněž jsme připraveni s Kjótským protokolem pokračovat. Evropská unie není v této souvislosti problém. Jsou to ostatní strany, které s protokolem problém mají a budou muset zjistit, zda chtějí alternativu, pokud by nějaká byla, nebo jak si poradí s pokračováním protokolu v druhém období závazků.
Chápu vaši poznámku o velkých městech. Myslím si, že iniciativa C40 a mnoho dalších jsou velice dobré, a máte také pravdu, že hodně emisí vzniká v souvislosti s městy a životním stylem v nich. Výzva, které v této věci čelíme, spočívá v tom, že velká část plánování a dalších druhů nástrojů, jež tyto záležitosti opravdu mohou řešit, často závisí na členských státech, nicméně s vámi souhlasím a také jsem s některými velkými městy před konferencí v Kodani spolupracovala. Toto hledisko bychom měli mít na paměti a měli bychom se pokusit zjistit, jak lze v této záležitosti pokračovat dále. Také pokud jde například o dopravu a její dekarbonizaci, pro nalezení řešení budou samozřejmě velká města klíčová.
Nesouhlasím se strategií, která v této rané fázi připouští, že v Mexiku neuzavřeme dohodu. Proto se vás ptám, zda to je něco, o čem jste zkrátka rozhodla, nebo zda to je mandát, který vám byl udělen - a pokud je tomu tak, kdo vám tento mandát udělil? Jsou to hlavy států? Nebo postup spolurozhodování, nebo něco jiného? Doufám, že lze tuto strategii revidovat. K čemu je dobré říkat: "Co když vznikne velká hybná síla a velká očekávání a pak to všechno ztroskotá - jak bychom pak vysvětlili dvojí fiasko?" Poslyšte, něčím takovým se nemusíte znepokojovat. Spojené státy a Čína o ostatní se patrně postarají o to, aby nevznikla žádná velká očekávání vůči mexické konferenci. Úlohou Evropské unie by nemělo být zmenšovat očekávání - úlohou EU by mělo být je zvětšovat. Jestliže budeme říkat, ještě než vrcholná schůzka začala: "Poslyšte, jsme ochotni připustit, že nebude uzavřena nějaká zvlášť dobrá dohoda" atd., pak zmaříte jakoukoli šanci na úspěch ještě dřív, než jste vůbec začali. Vzniká tak úplně nový výchozí bod, a dohoda kvůli tomu bude jedině horší.
členka Komise. - Paní předsedající, na poslední poznámku o panelu IPCC je odpověď rozhodně jasné "ne". Kdybych se měla distancovat od všeho, co není v dokumentu, distancovala bych se od spousty věcí. Je to pokus vyjádřit, že je samozřejmé, že čelíme výzvě, že ji musíme řešit a že se Evropská unie musí ujmout vedení, pokud jde o to, jak ji řešit. Toto je myšlenka v pozadí tohoto dokumentu.
Nicméně v Kodani jsme si všimli něčeho zcela nového: zatímco v minulosti měla Evropská unie často jen pár partnerů, když vstupovala do mezinárodních vyjednávání a pokoušela se něco prosadit, tentokrát vedoucí představitelé zastupující více než 80 % celosvětových emisí v Kodani slíbili, že se od nynějška také vydají tímto směrem. To podstatně mění celou dynamiku. Mohu vám připomenout, že získat rozvíjející se země na svou stranu a přimět je k převzetí společné zodpovědnosti bylo po celé roky evropskou prioritou a v Kodani toho skutečně bylo dosaženo.
Paní Carvalhová: ano, rozhodně souhlasím, že bychom se měli připravovat jak odborně, tak politicky, a že bychom v tom měli být lepší, v neposlední řadě proto, abychom u vyjednávacího stolu jen neříkali, co chceme, zatímco poté, co s námi zbytek světa nesouhlasí, vlastně nevěděli, co dál, protože jsme vynaložili veškerou energii na to, abychom se pokusili shodnout na velice pevném a podrobně formulovaném stanovisku. Měli bychom být pružnější ve způsobu, jak tuto záležitost vyjednáváme.
členka Komise. - (DA) ... a nakonec k Danu Jørgensenovi: samozřejmě si nemyslím, že bychom neměli v Mexiku uzavřít dohodu. Předmětem diskuse je to, zda věříme, že můžeme v Mexiku prosadit všechny podrobnosti, včetně formy dohody. Z toho mám obavu. Z tohoto hlediska se domnívám, že tlak na Spojené státy a Čínu i na ostatní zvýšíme právě tím, že budeme říkat, že musíme mít velmi konkrétní cíle a že v Cancúnu musí být dosaženo velmi konkrétních výsledků. Nemůžeme to jen odbýt.
Pokouším se jim ztížit možnost ničeho v Mexiku nedosáhnout. Myslím si, že pokud máme být úspěšní, musíme dát jasně najevo, že se nesoustředíme příliš mnoho na právní formu, protože to by dost dobře mohlo být překážkou k uzavření dohody o nynějším obsahu. Je třeba zohlednit mnoho faktorů, například: "Co si myslíme? Co slyšíme? Myslíme, že je možné přimět Spojené státy k souhlasu jen tři týdny poté, co pořádaly volby v polovině období?" V úvahu přichází mnoho faktorů, nicméně věřím, že pan Jørgensen mě zná dost na to, aby si uvědomil, že to není proto, že si myslím, že bychom v Mexiku neměli být ambiciózní. Zkrátka se musíme pokusit určit, jaké maximum můžeme v Mexiku získat. To je rozhodující bod této strategie, kterou jsem se zde dnes pokusila představit.
Evropská unie má všechny příležitosti razit cestu přijímání opatření ke snížení emisí CO2. Vrcholná schůzka v Kodani patrně v mnohých zanechala pocit zklamání kvůli některým účastníkům, kteří se odmítli zavázat k jakýmkoli konečným cílům v oblasti ochrany před změnou klimatu. Indie a Čína nedávno vyslaly OSN signály naznačující, že jsou odhodlány splnit cíle stanovené Kodaňskou dohodou, jakkoli vágní je. To je důležitá známka a EU se může chopit iniciativy na celosvětové úrovni a přivést všechny státy zpět k témuž stolu, zvláště asijské státy, jejichž průmyslová kapacita každým měsícem narůstá. Změna klimatu je jistá, právě jako je jisté, že ji urychluje znečištění. To je důvodem ambicí EU jít příkladem v přijímání opatření ke snížení znečištění. Náš cíl stát se nejméně znečištěným regionem na světě vlastně může být jedině naší výhodou. Mezi jeho přínosy patří více než pouhý okamžitý prospěch v podobě čistšího životního prostředí. Přesměrování Evropy k zelenému hospodářství a průmyslu vytvoří pracovní příležitosti, otevře nové oblasti výzkumu a v neposlední řadě zmenší výdaje všech států.
I když ochrana atmosféry naší planety musí být odpovědností, jež budou různé země sdílet, je také zřejmé, že vliv, jaký měla každá z těchto zemí na atmosféru v průběhu dějin, a vliv, jaký mají dnes, jsou dvě různé věci, takže jejich odpovědnost musí být v zájmu základní spravedlnosti rozlišená. Kromě toho musí definice odpovědnosti každé jednotlivé země v rámci celosvětového usilování o snížení emisí zohledňovat počet obyvatelstva příslušné země, aby to bylo spravedlivé. Množství emisí Číny na hlavu je v současné době čtyřikrát nižší než množství emisí USA a tvoří asi polovinu průměrného množství emisí EU. Indie vypouští asi desetinu průměrného množství emisí EU a dvacetkrát méně emisí než USA. V Indii nyní žije kolem 500 milionů obyvatel (zhruba počet obyvatel Evropské unie) bez přístupu k elektřině. Proto je nepodložené a nespravedlivé obviňovat tyto země z nezdaru konference v Kodani a to nehovořím o směšném obviňování zemí Bolívarovské aliance pro národy naší Ameriky v usnesení této sněmovny. Toto stanovisko je odůvodněno jen čistou politickou stranickostí, což podkopává a podrývá to, co se v Kodani skutečně událo.
Velice vytrvalé lobbování Evropské komise a jejího předsedy ve věci "ambiciózní" politiky v oblasti klimatu a energetiky, což se děje již léta, není ničím jiným než pokusem zničit průmysl Evropské unie. Tato politika je buď výsledkem ignorantství zhoršeného Mezivládním panelem pro změnu klimatu, nebo prostě hloupostí, anebo je také výsledkem přehnaného cynismu vedoucího k hospodářské sabotáži. Je škoda, že levicoví poslanci si neuvědomili, že to pro ně není nic jiného než slepá ulička, protože největší počet těch, kdo podporují obchodování s emisemi, patří mezi ty, kteří již zavinili jednu krizi. Tentokrát však bude "finanční bublina" podstatně větší. Škoda, kterou již tato sebevražedná politika způsobila, je obrovská, zvláště v mé zemi, v Polsku. Nepotřebujeme válku. Je snadnější zemi zruinovat než ji přestavět. Vyzývám Komisi - vzpamatujte se, protože to, co děláte, je nejen proti Evropě, to je proti člověku. Je třeba okamžitě revidovat soubor opatření v oblasti klimatu a energetiky. Začněte na tom pracovat a přestaňte nutit ostatní, aby spáchali hospodářskou sebevraždu. Zelené hospodářství - ano, ale to samozřejmě znamená recyklaci materiálů a energie, kombinovanou výrobu tepla a energie, modernizaci zateplení budov, udržitelnou energii tam, kde nejsou jiné zdroje, recyklaci odpadních vod, jadernou energii, větší energetické hospodářství, vyšší energetickou účinnost a další. Mají tedy emise CO2 také nějakou souvislost s hospodářstvím, které je takto "zelené"? Ano, ale paradoxně, když emise narůstají... tak je to dobře.
písemně. - (FI) Paní předsedající, jsem paní komisařce Hedegaardové vděčná, že naznačila, že chápe základní dilema politiky v oblasti klimatu: Evropská unie nemůže snižovat emise sama, protože pak nejenže naše výsledky přijdou nazmar, ale vytvoříme riziko, že životní prostředí utrpí. Jestliže v Evropě nebude kvůli prudce rostoucím nákladům na obchodování s emisemi možné pokračovat ve výrobě a jestliže se v důsledku toho bude ocel nebo papír vyrábět na místech, kde to s sebou ponese více emisí než v Evropě, tak se jejich množství celkově zvýší. Jednostranná ambice není ambice: jen když budeme jednat společně podle stejných pravidel, bude snadné si podstatně utáhnout opasky. Základem takového přístupu musí být jiný druh klimatické strategie, a sice sladěné snižování konkrétních emisí. To znamená systém dekarbonizace, který bude nezávislý na hospodářském cyklu a vždycky odmění stranu, která snížila emise, na rozdíl od nynějšího systému obchodování s emisemi. Čína, Japonsko a Spojené státy americké a další mají o takový systém zájem, takže by i Evropská unie měla svoji strategii aktualizovat, aby odrážela nynější situaci. Také bych se chtěla zeptat, zda má nějaký smysl se po roce 2012 držet systému obchodování s emisemi, neboť je nyní zjevné, že ve světě takové systémy, které by mohly být spojeny s naším, nevzniknou. Jestliže nebude specifikace a přidělování emisních povolenek poměrné, nebude možné zabránit narušení hospodářské soutěže. Když jsme právě před deseti lety začali vypracovávat směrnici o obchodování s emisemi, celý systém nám byl nabízen jako příprava na obchodování s emisemi v celosvětovém měřítku. Získali jsme odborné znalosti a zkušenosti. Tyto zkušenosti nás přišly rozhodně draho a přínos pro životní prostřední není nijak zjevný. Snižování emisí by mělo probíhat způsobem, který jej nebude tolik vystavovat selháním trhu a spekulacím. Domnívá se Komise, že existují dobré důvody pro to, abychom pokračovali sami?
Paní předsedající, paní Hedegaardová, vrcholná schůzka v Kodani, na kterou jsme jeli jako vedoucí představitelé v oblasti změny klimatu, byla porážkou a ukázalo se, že na omezení emisí CO2 má zájem jenom Evropa.Paní Hedegaardová nám oznámila, že boj proti celosvětovému oteplování bude i navzdory tomuto fiasku nadále v centru evropské politiky. Nyní vytváříme novou strategii před vrcholnou schůzkou v Mexiku, takže musíme odpovědět na otázku, kde jsme udělali chybu, a přezkoumat své názory a očekávání, protože svět dnes není ochoten přijmout tak velká omezení. Proto mám pro paní Hedegaardovou tři otázky. Za prvé, jak hodláme vyjednávat a jaké cíle si stanovíme, aby vrcholná schůzka v Mexiku neskončila podobně jako kodaňský summit? Za druhé, ověřila Evropská komise informace o celosvětovém oteplování a tání ledovců v souvislosti se zavádějícími a nepravdivými informacemi, které poskytli někteří vědci? Za třetí, souhlasíte s mým závěrem, že pokud nebudou se značným snížením emisí souhlasit USA, Čína, Rusko a Indie, přijdou snahy Evropské unie i vzniklé náklady nazmar?
Zásadním úkolem Evropské unie po vrcholné schůzce v Kodani je co nejrychleji vypracovat něco, co je nezbytné - společný plán pro summit COP 16 v Mexiku. Po Kodani jsme si museli uvědomit, že dobré úmysly nestačí. Z konference v Kodani můžeme vyvodit tyto čtyři závěry. Za prvé, Evropská unie nebude zcela efektivní, jestliže jenom stanoví rámce, jež mají být dodržovány. Evropa by měla poskytnout rozvojovým zemím skutečnou pomoc, která ambiciózní cíle Společenství v souvislosti s emisemi podpoří. Za druhé musí Evropská unie v rámci transatlantické vedoucí úlohy znova zahájit diskuse se Spojenými státy, stejně jako diskuse s ostatními vedoucími světovými mocnostmi. Za třetí by měla Evropská unie ke strategii omezení emisí CO2 přistoupit racionálněji, tak aby se při snižování emisí vyhnula vysokým nákladům na přizpůsobení. A za čtvrté by Evropská unie měla zvýšit úsilí o vybudování účinného hospodářství s nízkými emisemi. Paní Hedegaardová, otázka je prostá - je v Evropě pro takovou změnu klima?
Tento význam je zdůrazněn dvěma hledisky. Za prvé, důležitým nástrojem je investování do nízkouhlíkových technologií šetrnějších k životnímu prostředí. Tyto investice ochrání životní prostředí a zároveň vytvoří nové hospodářské příležitosti a nová pracovní místa. Evropská unie může hrát v tomto odvětví na celosvětovém trhu důležitou úlohu. Druhým hlediskem je význam stěžejní iniciativy "Evropa méně náročná na zdroje". Požadavek Komise, aby členské státy využívaly strukturální fondy k investování do budování energeticky účinných veřejných budov, určitě přinese část řešení. Nicméně se domnívám, že musíme věnovat alespoň stejně tolik pozornosti domácnostem, konkrétněji společným obytným budovám postaveným v minulosti, jež jsou v některých členských státech, zvláště ve východní Evropě, energeticky velmi náročné.
V Kodani rovněž došlo k zásadnímu pokroku s ohledem na sledování, podávání zpráv a ověřování. To s vytvářením důvěry přímo souvisí, protože takový systém nám umožní sledovat, že každý hraje svou roli, a také zjistit, jak jsou naše politiky účinné a jak bychom je měli v budoucnu upravit. Evropská unie musí pokračovat v provádění systému obchodování s emisemi a dalších iniciativ, jako je snižování energetické náročnosti budov. Musíme splnit své emisní cíle a ukázat, jak z úspor energie můžeme mít prospěch všichni. Předvést úspěšný příklad politiky snižování emisí, která je přeměněna ve prospěch běžných občanů, je nejlepším způsobem, jak ostatní přesvědčit, aby nás následovali.
Oba body jsou důležité, ale chtěla bych připomenout, že velmi důležitý je i způsob, jak se uvedené problémy budou řešit. Buďme k sobě upřímní - po dlouhých letech vágních politických prohlášení a nečinnosti mnozí z nás cítí naléhavou potřebu konečně přejít ke konkrétním opatřením. Jsem nekompromisní zastánkyní lidských práv a všechna moje vystoupení na půdě Evropského parlamentu za posledních šest let tyto souvislosti vždy zahrnovala. Během těchto šesti let jsem si také vyslechla několik diskusí o diskriminaci romského etnika a o potřebě řešení jeho problémů. I přes bohaté rozpravy jsme dodnes nebyli s to přijmout žádné zásadní nástroje na konkrétní vyřešení a jsem přesvědčena, že je to způsobené zejména tím, že se formálně zaměřujeme na odborný pojem diskriminace a neřešíme skutečné příčiny současné situace, v níž naši romští spoluobčané žijí.
Jestliže tedy chceme skutečně řešit problém Romů, musíme se v první řadě zaměřit na dodržování mezinárodních smluv vnitřního práva a rovněž na mezinárodní úmluvy. Mám na mysli zejména Úmluvu o právech dítěte, jejíž ustanovení jsou v mnoha romských rodinách porušována. Hovořím o Slovenské republice, kde mají zabezpečenou bezplatnou péči a bezplatné vzdělávání na základních a středních školách. Všechno to zabezpečuje a financuje stát. Přesto nejsou ani v těchto dvou politikách dodržována základní práva dítěte.
Tato situace, která postihuje téměř 10 milionů lidí ve středu Evropské unie, jež se nyní řídí Listinou základních práv a brzy podepíše Evropskou úmluvu o lidských právech, vyvolává vážné pochyby ohledně politiky nediskriminace a účinnosti práv, a to jak na úrovni EU, tak na úrovni členských států. Muselo dojít k rasistickým násilnostem v Itálii v prosinci 2007, aby došlo k evropské mobilizaci ve velkém měřítku a na vysoké úrovni, která vyvrcholila uspořádáním prvního evropského summitu v září 2008.
Třetí otázka zní, zda v tomto problému má trio předsednických zemí strategický návrh nebo strategický plán. Mohu potvrdit, že v programu navrženém triem předsednických zemí je sociální a hospodářská integrace Romů řešena jednoznačně. Tento záměr je obsažen v programu, který jednomyslně přijala Rada pro obecné záležitosti, a tudíž je v souladu se strategií pro příštích 18 měsíců, což je období, které pokrývá program tria předsednických zemí.
Konečně, pokud jde o otázku nediskriminace, je známo, že během tohoto volebního období španělské předsednictví a samozřejmě trio předsednických zemí mají v úmyslu prosadit přijetí směrnice, která dosud nebyla v Evropské unii přijata nebo dovedena do konce: souhrnné směrnice o boji proti diskriminaci a prosazování rovných práv; toto je nezbytné právě pro ty skupiny, které nejvíce trpí diskriminací, a konkrétně pro romskou komunitu.
místopředsedkyně Komise. - Pane předsedající, ráda bych poděkovala panu Swobodovi a jeho kolegům za předložení ústní otázky o evropském summitu o romské problematice. Komise tak může vyjádřit své odhodlání zajistit ochranu základních práv na jedné straně a plnou sociální a hospodářskou integraci do našich společností na straně druhé. Právě jsme slyšeli, že podle Rady mají členské státy pokračovat tím, že z této problematiky udělají hlavní směr svých politik.
Toto není problém, který je možné vyřešit jednoduchým heslem. Vyžaduje mnoho konkrétní práce. Proto Komise nabádá členské státy, aby plně využívaly potenciál těchto fondů k podpoře začleňování Romů. Za tímto účelem jsme zahájili řady dvoustranných návštěv na vysoké úrovni v členských státech, v nichž žije výrazný podíl romského obyvatelstva. Měly by vést ke konkrétním závazkům s dohodnutými cíli. První akce se uskutečnila v říjnu 2009 v Maďarsku za plné spolupráce vlády. Další proběhnou v budoucnu.
Dalším konkrétním příkladem odhodlání Komise využívat strukturální fondy na řešení vyloučení Romů je pozměňovací návrh k čl. 7 odst. 2 nařízení o Evropském fondu pro regionální rozvoj. Na začátku tohoto měsíce velká většina zde ve sněmovně hlasovala pro zprávu vašeho kolegy pana van Nistelrooije: opatření, které otevírá novou politiku a příležitosti pro financování bydlení ve prospěch marginalizovaných společenství, kam můžeme zařadit zejména, přestože nikoli výlučně, Romy.
A konečně, díky Evropskému parlamentu existuje pilotní projekt pro začlenění Romů s rozpočtem 5 milionů EUR na dva roky. Zabývá se řadou oblastí, od vzdělávání v raném dětství a samostatně výdělečné činností až po mikroúvěry a veřejnou informovanost. Hodnocení tohoto pilotního projektu provedou společně Rozvojový program OSN a Světová banka. Velmi se na toto hodnocení těším, protože nám přinese informace o tom, co jsme udělali správně a kde jsou nedostatky, takže z něj budeme moci vycházet při další cílené činnosti.
Evropská platforma pro začleňování Romů byla založena jako společná iniciativa Komise a českého předsednictví v dubnu 2009. Jejím cílem je spojovat příslušné subjekty na evropské, vnitrostátní a mezinárodní úrovni stejně jako subjekty z občanské společnosti a mnohem více sladit existující politiky. Díky ní byly vypracovány společné základní zásady pro začlenění Romů, které jsou připojeny k závěrům ze zasedání Rady ohledně začlenění Romů, jež se konalo loni v červnu. Tyto závěry vyzývají Komisi, aby při navrhování a provádění politik přihlížela k 10 společným základním zásadám pro začlenění Romů. Očekává se, že k dalším setkáním platformy dojde během španělského a belgického předsednictví, takže se nejedná o jednorázovou akci. Velmi vítám silné odhodlání tria předsednických zemí v této záležitosti, protože abychom dosáhli pokroku, je třeba vzájemně spolupracovat. Komise bude nadále podporovat kroky tria prostřednictvím svých politik a nástrojů, samozřejmě v těsném partnerství s členskými státy a občanskou společností.
Kromě účinného provádění mezinárodních a vnitrostátních antidiskriminačních zákonů, jak jsme právě slyšeli od komisařky Redingové, musí být v Córdobě kladen zvláštní důraz na ekonomickou stránku začleňování Romů, protože jejich integrace do pracovního trhu a vzdělávání je klíčovým hospodářským zájmem členských států. V nedávných letech několik mezinárodních organizací vyvinulo plány pro budoucnost, ale ty se na úrovni členských států neprovádí kvůli nedostatečné závaznosti, nedostatečné možnosti ukládat případné sankce a kvůli nedostatku rozpočtových prostředků.
Evropská unie je schopna zajistit rozvoj, vhodné vymáhání a hodnocení založené na jasných ukazatelích nezávazné strategie Společenství, která překračuje opatření nepovinných předpisů. Jako zpravodajka Evropského parlamentu o evropské strategii v romské problematice jsem přesvědčena, že je obzvláště důležité, aby ve strategii byly určeny kritické oblasti jednotlivých členských států, v nichž je nutno okamžitě jednat. Sociální znevýhodňování je v různých geografických regionech rozšířeno nerovnoměrně, přičemž v některých mikroregionech hustě osídlených romskými i neromskými obyvateli je soustředěna extrémní chudoba a sociální vyloučení. To vytváří vážné překážky pro sociální rozvoj Evropy. Tyto regiony by měly být vyřazeny z hospodářské soutěže, která je pro ně nespravedlivá, a jejich rozvoj by měl být nastartován s využitím programů přizpůsobeným jejich specifickým potřebám.
V souladu se zásadou subsidiarity by dozor a dohled nad strategií měl být starostí místních organizací. Také navrhuji, aby byly prováděny rozsáhlé průzkumy potřeb místních cílových skupin podobné zemědělským projektům v Irsku. Abychom dokázali zhodnotit výsledky programu, je také nezbytné třídit shromážděné statistické údaje podle etnických skupin a hodnotit je nezávisle. Podle Evropské lidové strany jsou toto základní otázky, které by měl řešit summit v Córdobě.
Pane předsedající, je dobré i nezbytné, aby se tato sněmovna zabývala osudem Romů. V několika posledních stoletích byla diskriminace možná tím nejmenším zlem, které je postihlo. Je nezbytné využívat evropské prostředky a evropské směrnice k podpoře integrace Romů a ke zmírnění jejich znevýhodněného postavení. Také se domnívám, že je důležité vytvořit dobrou strategii, která zajistí, aby evropské miliony skutečně došly k lidem, kteří je potřebují. Důraz zde musí být kladen na vzdělávání. Musíme romské děti vybavit, aby byly schopny vymanit se z negativního cyklu, který je nešťastnou skutečností.
Pane předsedající, v prosinci 2009, když jsem byla v Prištině a Mitrovici a viděla, jak lidé žijí v mahalách a zejména v táborech zamořených olovem, byla jsem šokována, zejména tím, v jaké situaci se nacházejí místní děti. V téměř každém rozhovoru, který jsem vedla, jsem se dozvídala, že nejen v Kosovu, ale také v mnoha zemích v Evropě je situace jedné z nejstarších skupin obyvatelstva Evropy, Romů, zoufalá. Setkala jsem se s Bekimem Sylou z Dokumentačního střediska pro romské a aškalské záležitosti v Prištině, který nás přijal se slovy "Už máme dost mluvení".
Je třeba podniknout kroky, a proto od summitu v Córdobě očekáváme především to, že se zde nebude jen mluvit a že budou přijata okamžitá opatření. Okamžitá opatření znamenají, že neusneme na vavřínech směrnic EU, které zavádějí zásadu rovného zacházení s lidmi bez ohledu na jejich rasový nebo etnický původ, a také rámcové směrnice o zaměstnanosti, protože to by nepřineslo nic dobrého. Předpokladem okamžitých opatření je, že bude uznáno, že tyto směrnice nestačí, aby byli Romové v Evropské unii chráněni před degradujícím a diskriminujícím zacházením, a především k tomu, aby byla umožněna jejich trvalá integrace. Proto potřebujeme evropskou strategii pro integraci Romů, která bude součástí všech oblastí politiky - nedílnou součástí všech politik.
Většina vlád však provádí projekty, které jsou pouze sporadickými opatřeními. Potřebujeme střednědobé a dlouhodobé politické iniciativy. Naléhavě potřebujeme opatření pro hospodářský rozvoj romských společenství. EU nesmí čekat do roku 2014, než své strukturální a regionální fondy učiní flexibilnějšími; musí to udělat hned, aby z nich mohli Romové také čerpat. To zahrnuje mikroúvěry, které je třeba vyřizovat s co nejmenším množstvím byrokracie, například mikroúvěry na rekonstrukci romských osad. Patří sem velmi specifická opatření na podporu zdraví a opatření v oblasti vzdělávání, odborné přípravy a rozvoje pracovního trhu. Ráda bych jasně řekla, že by žádné dítě nemělo neuspět vůli bariérám ve vzdělávání nebo jazykovým bariérám. Skupina konfederace Evropské sjednocené levice a Severské zelené levice nechce romské školy, ale školy pro všechny, kde mohou žít a učit se také Romové.
Ráda bych dodala, že zde nejde jen o peníze, ale také o přijetí rozhodných opatření pro boj proti rasismu. Anticikanismus nesmí být považován za bezvýznamný trestný čin, ale musí být trestán jako zločin. EU nese velkou odpovědnost za to, do jaké míry, doufejme, brzy uspějeme v dosahování spravedlnosti pro více než 10 milionů Romů v Evropě, protože spravedlnost je začátek a pokračování by měla být rovnoprávnost. K tomu potřebujeme velmi jasné politické "ano" a rozhodnou, silnou evropskou rámcovou strategii, a upřímně řečeno potřeba je zde i náš oddaný závazek - jakožto poslanců Evropského parlamentu i jakožto lidí - vůči této skupině obyvatelstva, Romům a Sintům. Jednejme hned.
Podle historiků přišli Romové do Evropy v období mezi 5. a 9. stoletím našeho letopočtu a od té doby hledají mnohé evropské národy způsob co nejlepšího soužití s romským etnikem. Objektivně je třeba přiznat, že ani po více než tisíciletém hledání takového modelu jsme v Evropě nenašli způsob, jak romské etnikum do naší společnosti dobře začlenit. Nevím, zda je příčina přetrvávajících problémů v nás, nebo v druhé straně, ale po zkušenostech z mé země vím jistě, že pomáhat tak, že jen dáváme, nemá smysl.
A jaký je výsledek? Moderní byty jsou zničené, sanitární zařízení a ostatní vybavení demontováno a rozkradeno. Splašky a smetí vyhazují lidé z těchto bytů z oken rovnou na ulici. Do práce chodit nechtějí, ani když jim ji místní vláda nabízí. Zdravotnický personál, který jim přináší ochranu před infekčními chorobami, vyženou z osady. Děti jsou zanedbané, hladové a často nechodí ani do školy. Proto jsem přesvědčen, že pokud chceme romskému etniku skutečně pomoci, musíme se především snažit učit romské děti civilizovanému, kulturnímu a slušnému způsobu života.
Generace Cikánů v některých regionech Maďarska vyrostly v rodinách žijících spíše z podpor, než že by si vydělávaly na živobytí. Z toho není cesta ven bez vytváření pracovních míst. Proto se musíme zbavit neoliberálních hospodářských politik. Ani obtížná situace nemůže ospravedlnit porušování zákona. V Maďarsku se Cikáni podílejí na velmi vysokém procentu zločinů. Proti tomu musíme zakročit nejen pro dobro většinové společnosti, ale také pro dobro slušných cikánských obyvatel. Nikdy jsme nepoužívali genetická nebo etnická označení jako záminku. Nejde tedy o rasismus, jen hovoříme o zvláštních sociálně kulturních okolnostech. Pokud budeme osoby, které toto říkají, označovat za rasisty, bude to pštrosí politika.
(ES) Pane předsedající, začnu poděkováním paní Járókové za bránění romského obyvatelstva v rámci orgánů Evropské unie. Mělo by být řečeno, že paní Járóková a skupina Evropské lidové strany (Křesťanských demokratů) vytvořily první evropskou strategii pro integraci romské menšiny, v níž navrhly specifické kroky Společenství ve prospěch více než devíti milionů občanů žijících v Evropské unii. Situace romských občanů je odlišná od situace ostatních národnostních menšin v Evropě, a proto je třeba přijímat specifická opatření, pokud jde o ně.
A konečně členské státy jsou odpovědné za prosazování opatření k boji proti diskriminaci, kterou Romové tak často trpí. Přístup ke zdravotní péči, kvalitnímu vzdělávání, další odborné přípravě a profesionální rekvalifikaci jsou nezbytné cíle, díky nimž budou romští občané schopni získat řádné zaměstnání a být plnohodnotnou součástí občanské společnosti. V tomto ohledu je nezbyté, aby se zapojily místní orgány, a já dobře vím, o čem mluvím. Musíme pro ně udělat vše, co je v našich silách, ale nezmůžeme nic bez jejich účasti, a zde ve sněmovně, pane předsedající, již máme několik skvělých romských poslanců.
(HU) Jsem přesvědčena, že druhý summit o integraci Romů v Córdobě skýtá skvělou příležitost zhodnotit, čeho jsme za posledních několik let v oblasti integrace největší a nejzranitelnější etnické menšiny v Evropě, tedy Romů, dosáhli. Předně bych ráda zdůraznila, že jsme podnikli důležité kroky, abychom z tohoto problému udělali evropský problém. Není to jen problém střední a východní Evropy, ale jde o problém celoevropský. Abychom byli schopni nalézt řešení, musíme stejný přístup využít i v budoucnu. Důležité kroky podnikl Evropský parlament tím, že schválil usnesení o nezbytnosti strategie v romské problematice. Ta bohužel ještě nebyla přijata a my doufáme, že další významné kroky budou podniknuty během mandátu tria předsednických zemí a této Komise. Zpráva Evropského parlamentu z roku 2009 o sociální situaci Romů a zlepšení jejich přístupu na pracovní trh byla důležitým mezníkem a nyní jsme v polovině "desetiletí začleňování Romů", což je také důležitý program. Aby naše strategie byla úspěšná, je třeba vědět, do jaké míry byly využívány strukturální fondy a Fond soudržnosti a zda a za jakých okolností přispěly k sociální integraci Romů. Potřebujeme údaje, ale jsme si vědomi, že údaje o etnickém původu jsou vždy citlivé a při jejich vyžadování a zacházení s nimi musíme být opatrní. Přestože bylo provedeno mnoho pozitivních kroků, uvědomujeme si také, že vymáhání dohod o zpětném přebírání osob způsobilo i mnoho problémů. Již zde bylo zmíněno Kosovo. Upřímně doufám, že summit přispěje k řešení těchto otázek.
(FR) Pane předsedající, romská problematika je v mém regionu, západní Francii, vnímána velmi silně. V Nantes je více než 1 000 Romů vyháněno z jednoho bydliště za druhým kvůli nedostatku vládou regulovaných míst, kde je možné je ubytovat. Několik obvodů v městské aglomeraci Nantes vybavených pro ubytovávání Romů, například Rezé a Indre, již nemá volné kapacity a trpí nedostatkem podpory veřejných orgánů. Nejvíce proaktivní a otevření starostové proto čelí ohromným potížím. Reakce na to nemohou být jen místní. Musí být globální. Začleňování Romů musí být součástí každé politiky Evropské unie, aby diskriminace těchto evropských občanů mohla skončit.
Také bych ráda upozornila na specifickou situaci žen. Problémy, kterým čelí romské ženy, jsou obzvláště alarmující, například v souvislosti s domácím násilím nebo nechtěným těhotenstvím. Ve Francii prodělá podle Médecins du monde každá druhá romská žena, tedy 43 % žen z této skupiny, do 22. roku věku potrat. Průměrný věk pro první těhotenství je 17 let. Pouze 10 % romských žen používá antikoncepci. Evropská unie proto musí do všech studií a zákonů týkajících se Romů zahrnout hledisko rovnosti žen a mužů. Hlavní prioritou musí být vzdělávání. Musíme jednat naléhavě a informovat romská společenství o jejich základních právech a usnadnit jim přístup k veřejným službám.
(MT) Také bych rád vyjádřil svou podporu, a to zejména poslankyni Evropského parlamentu Lívii Járókové, která na tomto citlivém a důležitém tématu neúnavně pracuje. Pane předsedající, jak řekl můj kolega, situace romského obyvatelstva v Evropě se netýká jen omezeného počtu zemí. Je to situace, která se týká celé Evropské unie, protože romská komunita je nejpočetnější etnickou menšinou v Evropě. Proto je nezbytné, abychom zhodnotili, co Evropská unie v současné době dělá, abychom zjistili, jak můžeme věci dělat lépe. Rád jsem si vyslechl vysvětlení této záležitosti od místopředsedkyně Evropské komise Viviane Redingové. A toto je vzhledem k summitu o romské problematice, který se bude konat příští měsíc v Córdobě, správný okamžik pro takové zhodnocení. Jisté je, že nemůžeme situaci nechat tak, jak je, protože sama se nevyřeší, a pokud nepřijmeme nezbytná opatření, tito lidé zůstanou vytlačeni na okraj a chyceni v pasti chudoby. Proto musíme přijmout politiku integrace, která povede k tomu, že romská komunita bude mít skutečný přístup k příležitostem, které jsou dostupné pro ostatní. Těmto lidem musí být poskytnuta zejména možnost pracovat, využívat svých schopností, žít důstojný život a být úspěšní. Tak budou schopni nejen uživit sami sebe, ale také být přínosem pro společnosti, v nichž žijí. Abychom toho však mohli dosáhnout, musíme podniknout nezbytné kroky k odstranění stávajících překážek. Doufám, že naše poselství z této sněmovny, z tohoto Parlamentu, naše poselství solidarity s romskými lidmi, bude na summitu příští měsíc přijato.
To je další důvod k tomu, aby byl Parlament v této otázce aktivní. Zelení však mají jiný názor a nebudeme na sebe hrdí, pokud všechny členské státy neuznají, že v romské problematice si můžeme vést lépe. Otázky jako je tato musí tvořit část společného požadavku na evropskou strategii pro začleňování Romů. Tuto strategii potřebujeme; potřebujeme ji proto, že Evropská unie také ztrácí důvěryhodnost na mezinárodní úrovni. Mnohé země se od nás kvůli tomuto problému distancují. To je také důležité, protože i v minulosti jsme chápali, že to souvisí s lidskými právy a sociálním začleněním.
Kvůli vysoké porodnosti a bohužel také nízké průměrné délce života tvoří 46 % romského obyvatelstva děti. Přístup ke vzdělávání by jim zajistil reálné příležitosti. Přestože přístup a nárok na vzdělání je evropskými předpisy zaručen, většina dětí patřících do chudých romských společenství školu vůbec nenavštěvuje nebo ji nedokončí. Specifickým opatřením by bylo zahrnout tyto děti a mladé lidi do povinného školního systému a tak jim zabránit, aby školu nedokončili. Ve školním roce 2009-2010 rumunské ministerstvo školství vyčlenilo 7 483 zvláštních míst na středních školách v zemi, zapsalo se na ně však pouze 2 460 žáků, z nichž bylo přijato 2 246.
Jedním, ale nikoli jediným, příkladem je vzít romské děti z jejich rodin a dát je do odloučených internátních škol. Tato opatření neřeší problémy: vedou spíše k další segregaci a mají hluboký a negativní dopad na životy romských rodin. Evropa potřebuje účinnou dlouhodobou strategii pro romskou problematiku. Tento summit nám poskytuje novou příležitost k pozitivní diskriminaci, jinou než první summit o romské problematice, který nezahrnoval skutečné politické závazky EU. EU by měla jít dobrým příkladem a poskytnout více pracovních míst Romům a začlenit do strategie romskou a občanskou společnost.
(HU) Jako člověk, který se podílel na plánování prvního střednědobého vládního programu pro Evropu ohledně romské problematiky, a jako zpravodaj, který sestavil zprávu Rady Evropy o Romech v roce 2002, souhlasím s těmi, kdo říkají, že jde o jednu z nejsložitějších otázek dnešní Evropy. Nezávidím komisařce Redingové její pozici, protože toto je v současnosti nejsložitější problém v Evropě. Je zjevné, že Romové nejsou pouze etnickou a národnostní menšinou, ale jsou také několikanásobně znevýhodněnou sociální menšinou. Není zde však patrné rozdělení odpovědnosti mezi většinu a menšinu. Sociální odpovědnost je mezi většinu a menšinu rozdělená nerovnoměrně, protože většina má odpovědnost mnohem větší, ale menšina, v tomto případě Romové, má přece také svou odpovědnost. Čtvrtým a obzvláště důležitým bodem je, že potřebujeme integraci bez asimilace.
Konečně, toto není pouze otázka rozpočtu, která by závisela jen na finančních prostředcích. Toto je otázka toho, zda fungují lidé a mechanismy, a to jak ve většinové společnosti, tak mezi Romy. Jako bývalý ministr zahraničních věcí musím říci, že výsledků dosáhly regiony, v nichž vedoucí představitelé z většinové společnosti byli této problematice oddáni a v nichž věrohodní místní vůdci minoritní společnosti byli schopni menšinu motivovat a podporovaly je nevládní organizace. Není to otázka financování. Musíme tuto záležitost řešit na evropské úrovni, ale úspěchů je třeba dosáhnout na úrovni členských států a místní úrovni. Proto podporuji strategii Unie.
Podle mého názoru jedním z největších problémů, kterým musíme čelit, jsou mizivé naděje pro mladou generaci. Romské obyvatelstvo je mladé, výrazný podíl mají lidé do 20 let. Pokud ve společnosti založené na znalostech a inovaci, kterou chce Evropa rozvíjet, nedokážeme přijmout okamžitá opatření, rozdíly mezi mladými Romy a zbytkem obyvatelstva budou narůstat. S dětmi a mladými lidmi počítá jen málo současných politik a strategií, přestože vysoký počet dětí a mladých lidí v romské populaci znamená, že je to generace změny. Proces udržitelného rozvoje musí začít od generace dětí, které mají přístup ke vzdělání, zdravotní péči a všem příležitostem, kterým se těší děti z většinové populace.
Proto bych vás rád upozornil na skutečnost, že návrh Komise na strategii EU 2020 neobsahuje žádné plány na řešení problémů romské komunity. Pokud nepřijmeme specifická opatření a neprovedeme zásadní změny v přístupu, miliony mladých Romů budou nadále čelit sociálnímu vyčlenění a opomíjení v průběhu celého života. Nedostatek naděje změní tyto komunity v oblasti nejistoty pro jejich obyvatele i pro ostatní občany. Musíme romskému společenství poskytnout skutečnou příležitost ke změně jeho vyhlídek. Solidarita je základní hodnotou v srdci evropského projektu. Proto se musíme přesunout od politické vůle k přijímání opatření k jejich skutečnému zavedení do praxe.
(CS) Vážené kolegyně a kolegové, podle nedávného průzkumu veřejného mínění by Roma za svého souseda nechtělo 76 % Čechů. V uplynulých více než 10 letech jsem se ve své každodenní politické praxi místostarostky zabývala problémy soužití a sousedských vztahů mezi romskými a neromskými občany našeho města. Proto jsem přesvědčená, že v penězích řešení nevězí, jak ostatně ukazují i nepřesvědčivé celkové výsledky dosavadních projektů financovaných z evropských fondů zaměřených na zlepšení socio-ekonomické situace Romů.
Řešení podle mého názoru může spočívat pouze v soudržnosti místních komunit ve městech a obcích, které musí přijmout Romy za své plnohodnotné občany se vším dobrým i zlým. Totéž však platí i obráceně. I Romové musí mít pocit sounáležitosti se svou obcí a akceptovat její pravidla a normy. Nesmírně důležité pro vztahy k většinové společnosti i pro efektivní práci uvnitř romské komunity jsou vlastní pozitivní příklady a vzory. Zásadní je však důsledný a nekompromisní boj proti xenofobii a rasismu ve společnosti obecně. Dávejme všemi možnými prostředky, konkrétními činy a postoji jasně najevo, že jsou pro nás zcela nepřijatelné. Tímto směrem by se mělo ubírat naše společné snažení do budoucna.
(SL) Pane předsedající, paní komisařko, pane Lópezi Garrido, předně bych chtěl blahopřát Španělsku, že přidalo tento summit na svůj seznam priorit. Zároveň mi dovolte blahopřát také Komisi k rozhodnutí připravit podrobnou zprávu o postavení Romů v Evropě. Je to doklad toho, že si uvědomujeme, o jak aktuální problém se jedná. Aktuálním se však stal až v nedávných letech, spolu s rozšířením Evropské unie.
Pocházím ze země s početnou romskou komunitou a vítám, že zde dnes uznáváme, že romská problematika je otázka, kterou musí řešit celá Evropa. V Rumunsku platí strategie, která pochází z doby před vstupem země do EU a je zaměřena na zlepšování situace Romů. Jsou jim poskytována zdarma zvláštní místa na veřejných univerzitách, což významně pomáhá zvyšovat úroveň vzdělanosti a kultury mezi členy této komunity. Vnitrostátní a místní veřejné orgány se snaží podporovat sociální začleňování Romů, integrovat je na trh práce v zájmu boje proti strašlivé chudobě a poskytnout jim přístup ke zdravotní péči. Pro dosažení požadovaných výsledků je však zapotřebí stálá finanční podpora z Evropy.
(HU) Jediným způsobem, jak se cikánské, romské děti mohou vymanit ze své situace, je navštěvovat pravidelně školu. Často však bohužel slýcháme - jako projev politické korektnosti - různě zdůvodněné omluvy pro rodiče, kteří nepodporují docházku svých dětí do školy, nebo jim v ní dokonce brání. Z tohoto úhlu pohledu jsou děvčata, cikánská děvčata, obětí diskriminace, protože jejich nezodpovědní rodiče je často pověřují hlídáním mnoha jejich bratrů a sester a vykonáváním domácích prací, místo aby chodily do školy. Jediný přístup v souladu s mezinárodními normami pro lidská práva je, když vláda převezme odpovědnost a do takových případů se vloží, aby ochránila práva dítěte prostřednictvím pokut, sankcí nebo, je-li to nutné, odebráním rodinných dávek nebo jiných forem pomoci, aby rodiče přiměla k respektování práv dítěte.
Souhlasím i s tím, že je třeba odstraňovat skrytou i otevřenou diskriminaci Romů. Ale jsem také proto, aby se velmi otevřeně hovořilo o tom, jak jsou potlačována práva romských dětí jejich vlastními rodiči. Každý má právo na důstojný život. Romské děti jej převážně nemají. Hovořme na nastávajícím summitu také o tom, že při řešení romské problematiky musí být aktivní především samotní Romové. Jednak při výchově svých dětí, ale i při osobním zapojení se do procesu zlepšování svých životních podmínek. A vzhledem k tomu, že v budoucnu nemám zájem být komisařkou, chci na tomto místě říci, abychom na nastávajícím summitu hovořili také o tom, jak samotní Romové zneužívají podpory pro Romy.
Podle mého názoru by se některá tato opatření měla soustředit na specifické problémy, jimž čelí Romové: diskriminace, kterou trpí jako Romové, například obtíže s přístupem k veřejným službám a zaměstnání. Také se musíme zaměřit na otázku romských žen, které obzvláště trpí chudobou, omezeným přístupem k bydlení, diskriminací a násilím; a také na problém mladých Romů, protože jejich nedostatečná kvalifikovanost jim v době hospodářské krize ještě více ztěžuje přístup k zaměstnání. Je zde také problém romských dětí: tvrdí se, že jejich průměrná délka života je o 10 let kratší než u průměrných evropských dětí.
Zároveň však musíme přijmout obecná opatření, která pomohou romskému obyvatelstvu jako celku; Romové patří mezi komunity nejvíce trpící diskriminací, takže pomůže každá antidiskriminační politika. Totéž platí pro opatření proti násilí na ženách, a proto je velmi důležité, abychom co nejdříve měli směrnici o ochraně pořádku, která bude bojovat proti násilí na ženách, protože toto opatření pomůže obzvláště romským ženám; týká se to také směrnice o nediskriminaci, která obzvláště pomůže romským občanům.
Nyní máme nástroje; máme politiky. Otázka je, jak je používáme. Jak v rámci těchto nástrojů a politik prosazujeme otázku a problémy Romů? Jsem přesvědčena, že nepotřebujeme směrnici nebo fond pro Romy. Potřebujeme plně přihlížet k romským otázkám, když uplatňujeme zákony EU a když realizujeme fondy EU. Klíčem k tomu - a mnozí z vás to zde říkali - je partnerství a spolupráce všech klíčových subjektů. Komise tento přístup uplatňuje u evropské platformy pro začleňování Romů a u všech svých vnitřních postupů.
Ale také bych ráda jasně zdůraznila, že i když vyloučení Romů samozřejmě velmi souvisí se základními právy, nejvíce souvisí se sociálními a ekonomickými otázkami. Ráda bych například citovala studii Světové banky o ekonomických nákladech romského vyloučení a poukázala na to, že jde o velmi významný důkaz, že je třeba nalézt řešení ve prospěch naší společnosti obecně. Abychom mohli uplatnit nástroje, které máme, co nejúčinněji, budeme potřebovat strategický přístup, tedy integrační, jak řekli někteří z vás. Tento přístup je založen na spolupráci, uvolnění nezbytných prostředků a na strategii poučení se z úspěchů i neúspěchů.
Vyvarovat se musíme vytvoření strategie, která existuje jen na papíře. Potřebujeme výsledky; výsledky, které povedou k integraci Romů do klasických škol. Mnozí z vás hovořili o vzdělávání. Těším se na podrobnosti o našich opatřeních pro předškolní vzdělávání jejich dopadech. Hlavní je trh práce; zde můj kolega, pan Andor, bude hledat konkrétní cíle, kterých je třeba dosáhnout; a hlavní je také společnost, jež je cílem všech našich politik.
(HU) Pane předsedající, máme technický problém. Právě jsem si všiml, že mě počítač naklonoval, protože mé jméno, Tabajdi, se objevilo u mých kolegů, kteří měli vložené karty. Všiml jsem si toho u paní Gomezové a také jinde. Takže jde určitě o nějaký problém s počítačem. Má kolegyně, paní Kinga Gönczová, měla na kartě také zobrazené jméno Tabajdi. Prosím, zkontrolujte to, protože já nechci mít v Evropském parlamentu tolik klonů. Informujte, prosím, technickou službu. Děkuji vám. Zoli, máš to taky tak?
Ráda bych zdůraznila, že sdílením odpovědnosti za zamezování diskriminace Romů a za napomáhání jejich integraci do společnosti se romská problematika stala součástí evropské politiky pro lidská práva. Proto s blížícím se druhým evropským summitem o romské otázce v Córdobě musíme diskutovat o sociálních problémech, kterým Romové čelí, a o způsobech jejich řešení. Těší mě, že španělské předsednictví tento summit pořádá, protože musíme na existenci romských problémů poukazovat a uznávat je. Ráda bych zdůraznila, že v demokratické a svobodné společnosti je nepřijatelné, aby skupina lidí byla izolována od společnosti a aby byla otevřeně porušována základní lidská práva a svobody. Členové romské komunity čelí rasistickým útokům, nerovnému přístupu k veřejným službám a sociálním podmínkám a ohromné segregaci, pokud jde o životní podmínky a vzdělávání. Kromě toho musíme upozornit na skutečnost, že Romové zakoušejí nejen přímou diskriminaci, ale čelí také skryté, nepřímé diskriminaci, například když nejsou zaměstnáváni a zároveň nejsou integrováni do společenského života. Proto souhlasím, že musíme vyzvat Evropskou komisi, aby nabádala vlády členských států a regionální a místní orgány, aby lépe prováděly projekty EU týkající se Romů. Také vyzývám Komisi, aby podnikla konkrétní kroky a iniciativy v rámci boje proti přímé a nepřímé diskriminaci Romů v Evropě.
písemně. - Statistika ukazuje, že Romové jsou bohužel nejvíce nesnášenou a diskriminovanou etnickou menšinou v Evropě. Vidíme, jaké nesnáze některé členské státy, včetně mého, mají, pokud jde o sociální začlenění Romů. To jasně dokazuje, že jde o širší evropský problém, který musíme řešit společně. Lepší přístup ke vzdělávání a pracovním příležitostem je zásadní, abychom zabránili tendencím Romů zvolit jiné, snazší způsoby vydělávání peněz. Potřebujeme plně uplatňovat antidiskriminační právní předpisy a podniknout další kroky k integraci Romů do naší společnosti. Dosud jsme neměli žádnou soudržnou strategii. Přál bych si, aby tento druhý evropský summit o romské problematice přinesl reálnou strategii EU pro Romy. Pro financování takových iniciativ by měly být účinněji využívány strukturální a předvstupní fondy. Také bych trval na tom, že tato strategie by měla být nástrojem koordinace a impulzem pro členské státy. Kroky je třeba provádět na místní úrovni a měly by těžit ze znalostí místních nevládních organizací a samotných Romů, kteří vědí, co jsou hlavní problémy, aby tato strategie skutečně vyhovovala potřebám lidí.
Jsme v polovině desetiletého období (2005-2015) věnovaného začleňování Romů. Bylo toho mnoho řečeno o romské menšině, vytvářejí se různé programy a platformy, ale výsledky jsou omezené. Problémy spojené se vzděláváním, zaměstnaností, regionálním rozvojem atd. přetrvávají a v některých členských státech se zhoršují. Druhý summit o romské problematice, který se koná letos v Córdobě, má znovu oživit evropský aspekt této otázky a nalézt nové směry našich aktivit. Souhlasím, že je třeba znovu definovat zásady, ale domnívám se, že bychom měli navrhnout spíše průřezovou, horizontální strategii, která bude řešit problémy této menšiny jednotným, ale nikoli výlučným způsobem. Nejdůležitějším aspektem je, aby byly předvstupní a strukturální fondy řádně využívány a přinášely výsledky, které bychom si jako politici přáli a které by si přála občanská společnost a zejména romská menšina.
První summit o romské problematice měl přinejmenším jeden výsledek: závěr, k němuž se došlo na úrovni Společenství, že Romové potřebují vzdělání jako první krok k sociální integraci. V tomto ohledu také vítám druhé setkání Evropské platformy pro začleňování Romů věnované výlučně otázce vzdělávání Romů v Evropě. Proces reformy vzdělávání vyžaduje účast nejen státních institucí, ale také nevládních organizací, které již nemusí mít za hlavní cíl odhalování diskriminace, ale vzdělávání etnických skupin. Snižování negramotnosti, zajišťování, aby děti dokončovaly svou školní docházku, a potřeba odborné přípravy na povolání a rekvalifikace poskytují příležitosti k přístupu na trh práce i prostředky k sociálnímu začlenění. Je zjevné, že v této menšině je naléhavě potřeba pozitivní rozvoj, ale za to odpovídají jak orgány, tak samotná romská komunita. Druhý summit o romské problematice musí dostatečně motivovat Evropskou komisi, aby přišla s legislativními návrhy zacílenými na dosažení hmatatelných výsledků v této oblasti. Evropská komise musí také přezkoumat Sociální fond a navrhnout navýšení prostředků pro projekty cílené na vylepšení sociálně ekonomické situace nejpočetnější menšiny v Evropské unii.
Summit o romské problematice v Córdobě má být příležitostí hovořit přímo o paralelních společnostech v Evropě, což by mělo být založeno na účinné integraci na všech úrovních. Podpora by měla přicházet jak na vnitrostátní, tak na evropské úrovni. Neměli bychom však v tomto ohledu zapomínat na to, že pro účinnou integraci je třeba, aby spolupracovaly obě strany. Romové se také musí o integraci snažit a pracovat zevnitř, aby se zabránilo vzniku paralelních společností. V tomto ohledu mě obzvláště znepokojuje vzdělávání dětí, zejména dívek. Ve střední Evropě se nesmí stávat, aby děti téměř nebo vůbec nebyly zapojeny do existujícího školského systému a pak houfně v raných stadiích školy opouštěly. Jejich budoucí pozice na trhu práce je tak vážně ohrožena a ony v ještě větší míře utíkají na okraj společnosti, čímž se izolují. Problémy související se sociálním zabezpečením a jejich životními podmínkami jsou pak předurčeny a začarovaný kruh se uzavírá. Je proto důležité apelovat na Romy v Evropě, aby změnili svůj dávný postoj ke školnímu vzdělávání a právům žen a aktivně bojovali proti vlastnímu vyloučení a snažili se integrovat do společnosti a zejména pracovního trhu.
Přestože členské státy již věnovaly mnoho evropských i vnitrostátních prostředků na vytvoření pracovních příležitostí pro dlouhodobě nezaměstnané Romy, stále nebylo nalezeno komplexní řešení na evropské úrovni: členské státy řešily situaci různými způsoby a v různé míře. Jsem přesvědčen, že je důležité vypracovat komplexní a účinnou strategii pro řešení romské problematiky, jež je dodnes nevyřešená a představuje společný problém Evropské unie jakožto právního celku i jednotlivých členských států. Nejvýznamnější otázkou evropského summitu o romské problematice, který se bude konat 8. dubna v Córdobě, by mělo být zformulování zásad strategie na evropské úrovni, abychom zabránili další "migraci" romské otázky a umožnili všem členským státům nalézt řešení založené na společné evropské strategii. Jsem přesvědčen, že základním nástrojem pro zvládnutí tohoto problému je vzdělávání. Považuji za nezbytné vyvinout komplexní programový balíček, který podpoří a podnítí návrat mladých romských intelektuálů do komunity a jejich práci v rámci komunity a pro ni. Do značné míry by tuto strategii mohlo podpořit vybudování těsného partnerství mezi různými organizacemi hájícími práva Romů, odpovědnými státními institucemi, občanskou společností a spolupracujícími institucemi EU. Významnější úlohu by měly hrát metody přidělování mikroúvěrů nebo splácení úroků státem. Přístup romských společenství k podmínkám potřebným pro to, aby si dokázali vydělat na živobytí, by měl být důležitým cílem v konceptu zemědělských dotací. Situace je vážnější, než by se mohlo zdát: počet dlouhodobě nezaměstnaných mezi Romy nezadržitelně roste a stále více se jich ocitá na okraji společnosti.
Nyní, o devět let později, zde diskutujeme o tom, že 21 členských států do října 2009 tyto směrnice neprovedlo a kvůli tomuto zanedbání jim nyní byla zaslána odůvodněná stanoviska. Těžko lze uvěřit, že nyní, kdy přistupujeme k revizi prvního železničního balíčku, některé státy - včetně takzvaných vlivných států, včetně států, jež nás rády informují o svém proevropském poslání - tento významný evropský předpis neprovedly. Tyto členské státy by se měly zastydět, vzpomenout si, k čemu se v tomto Parlamentu v roce 2001 zavázaly, a splnit to.
Tato otázka k ústnímu zodpovězení je výsledkem zklamání, zklamání nad tím, jak svévolně jsou přehlíženy právní předpisy a že Komise doposud nevolala členské státy k odpovědnosti. Nyní chceme vědět, které prvky těchto směrnic nebyly v jednotlivých členských státech provedeny. Musíme vědět, proč některé členské státy tyto směrnice neprovedly správně. Chceme vědět, které členské státy se stále brání koncepci spravedlivé hospodářské soutěže v železničním odvětví a svévolně chrání své vlastní vnitrostátní společnosti.
U některých z těchto členských států máme obavy, pokud jde o pravomoci a nezávislost regulačních orgánů a provozovatelů infrastruktury. Jsme toho názoru, že nedostatečná transparentnost a nedostatečná harmonizace poplatků za pozemní komunikace vede k ochranářským praktikám, znemožňuje zavedení jednotného trhu v železničním odvětví a tlumí také přeshraniční aktivitu. Přičtete-li k tomu různá vnitrostátní opatření, jako jsou daně z kolejových vozidel, jste nutně na pochybách, zda určité členské státy vůbec zamýšlely tyto směrnice provést.
Záměrem liberalizace bylo umožnit vstup na trh novým subjektům. To byla teorie. V praxi také věci v tomto ohledu vypadají poněkud jinak. Dnes jsme v situaci, kdy - ať už jsme pro, nebo proti liberalizaci v této oblasti - musíme tuto liberalizaci zhodnotit a stojíme před problémem, že z větší části nebyla provedena. Společnosti samotné - jak jsme viděli v různých zemích - ve jménu liberalizace přijaly rozhodnutí v oblasti personálního obsazení a technologií, jež nebyla vždy šťastná, i přesto, že tato liberalizace nebyla provedena do vnitrostátního právního řádu.
Pane předsedající, pane komisaři, při slyšení ve Výboru pro dopravu a cestovní ruch mne velmi potěšilo, když jste řekl, že to největší, čeho se nám v Evropě podařilo dosáhnout, je mobilita a svoboda pohybu osob. Pokud jde o svobodu pohybu i pokud jde o volný trh, zmínil jste se, že je důležité nejen to, aby se lidé mohli pohybovat z bodu A do bodu B, ale aby totéž platilo i o zboží. V roce 1992 jsme v Evropském parlamentu přijali de facto vnitřní trh a s prvním železničním balíčkem v roce 2001 jsme také vytvořili podmínky pro volný vnitřní trh v železničním odvětví. Bylo již řečeno, že nyní je rok 2010, a dosud to nefunguje. Je skutečně ostudné, že 21 států dosud vytváří překážky. To je protekcionismus - což bylo také již řečeno - a je nanejvýš politováníhodné, že k němu dochází.
Chci také vidět, kdy budete schopen provést revizi této směrnice. Chtěl bych vás také konkrétně požádat - a řekli to již předchozí řečníci - abyste byl na členské státy přísný. Pocházíme samozřejmě z různých členských států, ale z odvětví dopravy, a všichni jsme se shodli na tom, že je velmi důležité, abychom v tom konečně zavedli nějaký pořádek. Jste novým komisařem, takže vás nelze vinit z toho, co bylo - nebo nebylo - provedeno v minulosti. Máte proto nyní jedinečnou příležitost, abyste v železničním odvětví poměrně rychle dosáhl úspěchu a vnitřnímu trhu, a tím i všem evropským občanům, přinesl pokrok. Spoléhám na to a skutečně se těším, až uvidím, co hodláte dělat v blízké budoucnosti.
Očekávám vaši odpověď, pane komisaři, a zároveň vás mohu požádat jen o to, abyste zaujal prozíravý postoj, který nebude na věci tlačit, bude vycházet z vámi zmíněného uceleného přístupu a plně a objektivně zhodnotí předchozí balíčky, ale přitom provede plné hodnocení předtím, než bude učiněn příští krok. Toto hodnocení musí být proto důkladné a musí zahrnovat otázky pracovních podmínek, bezpečnosti a ochrany, povinnosti veřejných služeb a chybějící internalizaci vnějších nákladů předtím, než bude dosažen další pokrok v procesu liberalizace.
Ráda bych proto slyšela, jaké jsou vaše priority v této otázce vzhledem k tomu, že bylo dosaženo určitého pokroku - to je nutné uznat a druzí o tom hovořili - totiž, lepší transparentnosti ve vykazování účetnictví, pokroku v interoperabilitě, harmonizaci odborné přípravy a licencí a ve zlepšení signalizace a ochrany. Mnohé však musí být ještě uděláno a budu trvat na prozíravém, důkladném hodnocení bez jakýchkoli tabu, abychom nepostupovali příliš rychle do dalších fází.
jménem skupiny ECR. - Vážené dámy a pánové, když se schvaloval evropský regulační rámec pro železnice, všichni jsme doufali, že dojde k větší průhlednosti financování tohoto sektoru ekonomiky a že se vytvoří nové příležitosti pro zapojení dalších subjektů. Zdálo se, že evropský sektor železniční dopravy stojí na prahu nové éry. Kýžená liberalizace trhu však ve skutečnosti nenastala. Jak všichni víme, v 21 členských státech včetně České republiky k řádné implementaci prvního železniční balíčku nedošlo, přičemž zůstávají nevyřešeny zejména otázky v souvislosti s otevřením železničních trhů hospodářské soutěži.
To, že se jedná o skutečný problém, dokazuje i situace v České republice. Přestože stát již učinil první kroky, které povolují vstup dalších železničních dopravců na trh, ve skutečnosti chybí politická vůle umožňující na kolejích skutečnou konkurenci. To potvrzuje i chování socialistických hejtmanů v čele jednotlivých krajů, kteří na konci loňského roku uzavřeli s Českými dráhami desetileté smlouvy s opcí na dalších pět let na zajištění regionální železniční dopravy, a to bez jakéhokoliv výběrového řízení. Hejtmani, kteří ve volbách získali mandát na čtyři roky, tak fakticky na patnáct let uzavřeli železniční trh. Monopolní České dráhy teď nebude nic nutit ke zlepšení svých služeb, což bude mít pro železnici fatální důsledky.
V tomto kontextu je proto otázkou, zda současná debata o zdaňování zaměstnaneckých benefitů, kterou v České republice odboráři rozpoutali, a související vyhrožování stávkami ve skutečnosti pouze neodvádí pozornost od reálných problémů. Problémů, které způsobují, že se železniční doprava dostává stále více na periferii společenského a ekonomického zájmu a logicky naopak narůstá oblíbenost Zelenými tolik kritizované silniční dopravy. Rád bych proto vybídl Evropskou komisi k větší aktivitě při prosazování skutečné liberalizace železničního sektoru a k důslednému dozoru, zda je netržní chování jednotlivých aktérů v souladu s evropských právem.
jménem skupiny GUE/NGL. - (CS) Úvodem bych řekl, že zcela nesouhlasím s panem Vlasákem, jehož vláda se také podílela na tom, co sám kritizuje. A teď k věci. Protože účelem toho železničního balíčku bylo otevření trhu železniční dopravy oddělením infrastruktury, přepravy osob a přepravy nákladu, lze poměrně snadno zjistit, zda členské státy po různě dlouhém přechodném období splnily formálně požadavky směrnice. Co tak snadno zjistit nelze a na co se směrnice nezaměřily, to jsou odlišné bezpečnostní předpisy jednotlivých států, alespoň elementární shoda pracovních podmínek osádek souprav a pracovníků zajišťujících fungování infrastruktury a řada odlišností technických předpisů. ERTMS má být tím zaklínadlem, které má technicky sjednotit infrastrukturu i soupravy. Těším se proto na jasnou odpověď, pokud jde o kompatibilitu železniční sítě Evropské unie se standardem ERTMS. Neslyšel jsem ji.
V každém případě je při hodnocení nezbytné klást důraz na otázku bezpečnosti. Poučili jsme se z nedávných negativních zkušeností a budou tyto zkušenosti zohledněny? To je má otázka. Komise je v této otázce příliš málo sdílná vůči veřejnosti, která je mimořádně znepokojena. Totéž se týká i kvality. Chtěl bych požádat Komisi, aby posoudila, jaká obecně závazná pravidla mohou být stanovena. O nedostatečné kvalitě toho již bylo řečeno mnoho, ale spolehlivě ji změřit nelze. Politováníhodný je také nedostatek investic, o kterém jste se již, pane komisaři, zmínil. Nehledě na spolufinancování z Fondu soudržnosti jsou investice do silnic ve většině zemí dosud mnohem větší než do železničního systému. Chtěl bych se v souvislosti s tím zmínit o ERTMS - tento systém musí být bezpodmínečně zaveden v železniční síti po celé Evropě, ale také ve vozovém parku, aby se zvýšila bezpečnost na tratích.
Chtěl bych upozornit na skutečnost, že z důvodu krize došlo v odvětví železniční dopravy k propuštění tisíců osob, což může mít nepříznivé dopady na evropskou železniční dopravu. Systém ERTMS byl zaveden koncem minulého roku na přibližně 2 700 km železničních tratí v Evropské unii a do roku 2020 bude zaveden na 24 000 km železničních tratí. To znamená, že jsou nezbytné obrovské investice, a my, pane komisaři, očekáváme nová řešení a finanční nástroje, jež jsou schopny poskytnout nezbytné financování, a také investice do odpovídající modernizace vozového parku.
Kdyby tento první balíček nezavedly jen jeden nebo dva státy, byli bychom dnes schopni uvalit na ně sankce a horlit proti nim, ale když tento balíček nezavedlo přes dvacet zemí, pak možná tento balíček - mírně řečeno - není nejlepší. Možná to je ta příčina nebo v tom je ten problém. Když jsem před chvílí slyšel ostrou kritiku z úst mého kolegy poslance ze Spojeného království, a tato země skutečně tento balíček zavedla, dalo by se pochybovat o tom, zda uplatňování balíčku opravdu je úplně správné.
Ovšem je tu i druhá strana mince - v souvislosti s nehodami, o kterých jsme zde také hovořili před dvěma hodinami, během doby vyhrazené pro otázky Komisi. Mám na mysli otázku bezpečnosti. Z tohoto pohledu se bezpečnost samozřejmě zlepšila. Místopředseda Komise pan Kallas nás upozornil na důležitý problém, když řekl, že některé členské státy do železnic neinvestují a že investiční příležitosti v oblasti infrastruktury se nevyužívají. Jednou z těchto zemí je i moje země, Polsko, kde za poslední dva roky došlo, pokud jde o financování železnic, k jakémusi kolapsu se všemi důsledky, které to přináší.
Den ode dne se to potvrzuje následující: oddělení infrastruktury od dopravního podnikání, jež ukládají směrnice, aby umožnily otevření systému nemilosrdné konkurenci, je technickým a organizačním nesmyslem, který se prodraží jak daňovým poplatníkům, tak uživatelům. Prospívá velkým korporacím, ale rozvrací veřejnou dopravu a vede k chátrání železniční sítě a zhoršování bezpečnosti. Zmíněné směrnice také likvidují pracovní místa a představují rozkrádání veřejného vlastnictví ve prospěch soukromých zájmů.
Není pochyb o tom, že provedení nových železničních pravidel do různých vnitrostátních právních řádů může přinášet určité problémy a zdražování. Naším společným zájmem však určitě je dobře organizovaná doprava a dobře fungující struktura pro železniční dopravu jako smysluplná alternativa zejména k silniční dopravě, která nesporně výrazně zatěžuje naše životní prostředí. Proto je jistě namístě otevřeně hovořit o problémech, které brzdí rychlejší rozvoj železniční dopravy. Avšak naším zájmem mohou být nejen pravidla, ale i pohled do budoucnosti.
Evropské železnice ze tří světových stran končí v přímořských přístavech, směrem na východ však železniční trati pokračují až k Pacifiku. Dobré propojení evropských železnic na východní hranici EU otvírá evropským dopravcům nové možnosti přepravy zboží. A proto, pokud se v dohledné době podaří realizovat prodloužení trasy rychlovlaku z Paříže do Vídně a Bratislavy a současně prodloužení širokorozchodné trati z Čierné nad Tisou na ukrajinské hranici do Bratislavy a Vídně, pak se na úseku mezi Bratislavou a Vídní setkají tři různé železniční systémy - klasická železnice, rychlovlak a širokorozchodná železnice. Ve spojení se dvěma letišti - Vídní a Bratislavou, dvěma říčními přístavy na Dunaji - opět Vídní a Bratislavou, a dálničními křižovatkami tak ve středu Evropy vznikne jeden nový významný logistický a dopravní uzel.
Prvním bodem je podle mého názoru liberalizace železniční dopravy s cílem vytvořit hospodářskou soutěž a podpořit konkurenceschopnost, samozřejmě s jasnými a transparentními pravidly pro všechny, jak již bylo zmíněno. Druhým klíčovým bodem je interoperabilita mezi členskými státy a mezi rozličnými vnitřními druhy železniční dopravy. Třetím bodem je samozřejmě bezpečnost a vydání osvědčení o bezpečnosti samozřejmě musí být jedním z nezbytných předpokladů pro získání provozní licence. Stále k tématu bezpečnosti a s ohledem na společný trh, nestačí penalizovat neefektivnost států, pokud jde o regulační orgány: musí být rozšířeny pravomoci Evropské agentury pro železnice a posílena její moc v oblasti inspekcí a kontrol.
Chtěla bych se vás, pane komisaři, zeptat: je-li určitá odlehlá země oddělena od Evropy horským pásmem dlouhým více než 500 kilometrů - Pyrenejemi - které železnice dokáže překonat jen na obou jeho koncích a které vyžaduje, aby s ohledem rozdílnou šířku kolejí, kterou jsme zdědili v důsledku dlouhé historie soběstačnosti, byly u každého vlaku, jenž překročí hranici, vyměněny nápravy, jaká může být pobídka pro jiné provozovatele, aby překročili hranici s Francií, když je zde tolik překážek? I přesto, že Deutsche Bahn koupila společnost Transfesa, stále prožívá těžké období.
Chápu, že strana UKIP nemá ponětí o způsobech a o parlamentním postupu, nedávno v Bruselu to bylo jasně vidět. Jako demokrat vyznávající demokratické zásady a postupy jsem však jménem Výboru pro dopravu a cestovní ruch jako jeho předseda tuto otázku k ústnímu zodpovězení položil, což je má povinnost, na kterou jsem hrdý. To je důvod, proč jsem s ní vůbec vystoupil, takže si skutečně nemyslím, že bych měl být vystaven urážkám z druhé strany sněmovny od této skupiny výtržníků.
(DE) Pane předsedající, pane komisaři, dámy a pánové, vylíčím vám prostě jednu vlastní zkušenost. Žiji na důležité železniční trase - na trati přes Brennerský průsmyk do Verony. Italské státní železnice zde po léta zanedbávaly jak nákladní, tak osobní dopravu. Rakouská železniční společnost nyní jezdí po této trase pětkrát denně. Na italských železničních stanicích však k těmto spojům nejsou k dispozici žádné jízdní řády, ani tam nevydávají jízdenky. A v současné době se zvažuje rekonstrukce této trati v hodnotě přibližně 20 miliard EUR a mnoho peněz do toho investovala také Evropská unie. Takže vidíme, jak absurdní věci se v této oblasti někdy dějí. Nejsou to vždy jen velké věci, jež tuto problematiku komplikují, někdy jsou to úplné maličkosti.
Stejně jako v jiných případech liberalizace začíná tento proces tím, že se co nejvíce využije toho, že něco v nějaké konkrétní době dobře nefunguje, opominou se skutečné příčiny takových situací, zejména léta vytrvalé politiky rozkladu a zanedbávání veřejného sektoru, aby se tak ospravedlnila liberalizační opatření a podpořila se výše uvedená konkurence bez jakékoli reálné vize, jak nebo proč se tím stav věcí zlepší. Zkušenost, jak jsme zde již dnes slyšeli, však ukazuje pravý opak: liberalizace je příčinou, a nikoli řešením hlavních problémů tohoto odvětví, a zvláště pak problémů souvisejících s kvalitou a dostupností služeb a s právy pracovníků.
Záměry prvního železničního balíčku byly velmi dobré: odstranit překážky a zlepšit podmínky pro lepší fungování dopravy. Při přepracování balíčku budeme sledovat stejný cíl. Problém není v tom, že byl balíček špatný, ale že provádění bylo nedostatečné. Překážky dosud existují a odpor proti odstranění překážek je dosud velmi silný. Musíme změnit systém státem vlastněných monopolů s velkými privilegii a bez interoperability. Musíme tento systém změnit a interoperabilitu zlepšit. To je cílem rozvíjení této železniční reformy.
Tyto otázky musí být a budou řešeny v rámci přepracování železničního balíčku a možná i v jiných strategických dokumentech. Velmi velkým problémem zůstává odpovídající financování a musíme najít inovativní způsoby, jak financovat problémová místa. Mnozí poslanci se zmínili o potřebě investic. Musíme spojit všechny možné nástroje a najít nové nástroje pro vyčlenění investičních prostředků pro železnice včetně moderních systémů řízení dopravy, rezervačních systémů pro zakoupení jízdenek stejně jako u letecké dopravy a také lépe spojit východní Evropu s Evropou západní, což je další důležitý problém.
písemně. - (HU) Vítám skutečnost, že vyhlášením prvního železničního balíčku zahájila Evropská komise proces, který lze považovat za první krok při harmonizaci železničních služeb v Evropě. Avšak to, že provedení tří směrnic obsažených v balíčku do právního řádu způsobilo 21 členským státům vážné problémy, vyvolalo závažnou potíž, což by mohlo zbrzdit řádné provedení jakýchkoli dalších balíčků. Upozorňuji Evropskou komisi na rozpor mezi vysokými hospodářskými požadavky a vysokými požadavky na efektivitu stanovenými v souvislosti s železničním systémem v Evropě na jedné straně a příznivými důsledky železnice pro regionální rozvoj, pro zlepšování mobility venkovského obyvatelstva a osob s postižením a pro životní prostředí na straně druhé. Navrhuji, aby Komise vyřešila tento rozpor tím, že najde odpovídající rovnováhu a kompromis se zřetelem na zpřesnění zásady rozdělení nákladů mezi členské státy a Evropskou unii a na význam zavedení harmonizované dopravy v rámci EU. Měla by být rozvíjena zdravá konkurence se zapojením všech účastníků tohoto odvětví, kde skutečná hospodářská soutěž se odehrává spíše mezi individuální a veřejnou dopravou, a nikoli mezi různými druhy veřejné dopravy.
Problémem pro řádné fungování železničního trhu v nových členských státech, a naopak faktorem, jenž brání liberalizaci trhu, je nesprávné financování železnic, jinými slovy nedostatek prostředků potřebných pro zachování železniční infrastruktury. To vede k vysokým vstupním nákladům a v důsledku snižuje konkurenceschopnost této složky odvětví dopravy kvůli vysokým cenám dopravy. Dalším problémem je nedostatečné financování služeb, jež jsou službou veřejnou, a důsledkem pak jsou dluhy společností působících v odvětví osobní dopravy. A to potom omezuje možnosti investovat, například do nového vozového parku. V souvislosti s přiměřenou regulací evropského železničního trhu je nezbytné posílit subjekty vnitrostátní tržní regulace. Posilováním rozumím zvyšování jejich nezávislosti a efektivity, zlepšování kvality pracovníků atd. Zdálo by se oprávněné vytvořit také regulační subjekt evropského trhu, který bude sledovat správné plnění funkcí svěřených vnitrostátním regulačním subjektům a o jakýchkoli zjištěných nesrovnalostech bude informovat přímo Evropskou komisi.
Dalším bodem na pořadu jednání je rozprava k otázce k ústnímu zodpovězení, kterou pokládají Daniel Caspary za skupinu PPE, Kader Arif za skupinu S&D, Niccolò Rinaldi za skupinu ALDE, Yannick Jadot za skupinu Verts/ALE, Joe Higgins za skupinu GUE/NGL a Robert Sturdy za skupinu ECR Komisi, o nařízení o uplatňování systému všeobecných celních preferencí - B7-0018/2010)
Jaká je naše výchozí pozice? Po 1. lednu 2012 budeme potřebovat nové nařízení, protože platnost toho stávajícího vyprší. Potřebujeme čas na řádný postup, který nám umožní projednat tuto záležitost ve dvou čteních. Jménem své skupiny proto očekávám, že Komise předloží nový návrh co nejrychleji. Jak jsem řekl, potřebujeme dostatek času na postup se dvěma čteními a bylo by nepřijatelné, kdybychom jako Evropský parlament museli pod tlakem přijímat pochybná rozhodnutí. Potřebujeme také zhodnocení dosavadního systému. Doufám, že již velmi brzy obdržíme fakta a číselné i jiné údaje, jež ukáží, nakolik byl dosavadní systém úspěšný v praxi. Usnadnil současný systém skutečně obchod státům, jež zvýhodňuje? Vzrostl také objem vývozu? Zvýhodňuje tento systém ty správné země? Položím každému zde tuto otázku: je při stávajícím systému vše v pořádku? Jsou-li například do systému GSP zahrnuty země jako Katar, jejichž příjem na osobu je vyšší, než je příjem 25 členských států Evropské unie, jsem si jist, že to při přezkoumání celého systému budeme muset velmi kriticky posoudit.
V prvním případě jsme byli svědky toho, že se Srí Lanka, země, jež měla tu polehčující okolnost, že právě ukončila velmi dlouhou občanskou válku proti hrozné teroristické organizaci, dopustila řady někdy i vážných chyb. Komise v tomto případě podle mého názoru jednala poněkud ukvapeně, a z toho rychle vyplynul návrh na pozastavení systému GSP+. Srí Lanka však neměla žádné "ochránce" v Radě, můžeme-li je tak nazvat, a tak bylo toto rozhodnutí přijato. Pokud jde o Evropský parlament, na ten žádná úloha nezbyla: nikdo se nás na naše stanovisko nezeptal.
Ve druhém případě máme zemi, která musí bojovat v hrozné vnitřní gerilové válce a kde dochází k vážnému porušování lidských práv včetně častého zabíjení členů odborů. Komise doposud nevyjádřila stanovisko, zda je načase zahájit šetření, a fakticky pokračuje cestou dohody o volném obchodu, což osobně schvaluji. Pokud jde o Radu, víme, že jsou v ní vlády, jež velmi aktivně hájí zájmy kolumbijských orgánů, a opět neexistovala žádná úloha Evropského parlamentu: nikdo si nevyžádal stanovisko Parlamentu nehledě na to, že musí naslouchat téměř každý den stanoviskům těch ostatních.
V obou případech jsme neměli žádné studie o dopadech zaměřené na důsledky případného pozastavení režimu GSP+ v oblasti zaměstnanosti a hospodářství. Mezi všemi těmito nesrovnalostmi však existuje jeden společný prvek: okrajová role Evropského parlamentu. Přitom tato rozhodnutí jsou povýtce polická, a nikoli technická, a já to považuji za nepřijatelné. Proto potřebujeme nové nařízení, přičemž využijeme vypršení platnosti stávajícího nařízení ke konci roku 2011, a jsem toho názoru, že tyto dva konkrétní příklady to jasně potvrzují. Mezitím by však bylo také výhodné prodiskutovat, co se dělo v těchto konkrétních zemích v posledních měsících.
Pane komisaři, žádáme o toto: nový návrh, pokud možno do konce června; jasná kritéria způsobilosti zvýhodněných zemí s ohledem na to, že systém GSP je nástrojem rozvoje a my máme na seznamu některé země, které otevřeně řečeno příliš rozvojovými zeměmi nejsou; podpis a uplatňování 27 úmluv Mezinárodní organizace práce ve zvýhodněných zemích; transparentnost pravidel jejich chování; systém pro posouzení dopadů systému GSP; a sdělení Parlamentu. Jak se o tom zmínil i pan Martin, Parlament musí být plně zapojen v případě pozastavení, protože to je, opakuji, povýtce politické rozhodnutí.
A, pane komisaři, jakou naději mají pracující lidé Afriky, Asie a Latinské Ameriky, když vaše Komise jen v posledních týdnech zbaběle padla na kolena před zločinnými spekulacemi loupeživých prodejců zajišťovacích fondů usilujících o masivní rychlé zisky pomocí ostudných spekulací proti euru a zejména proti Řecku? A těmto parazitům - vlastně zločincům - jste vydali na milost a nemilost dělnickou třídu Řecka a chudé lidi v Řecku. Jakou naději mají vzhledem k této situaci chudí a pracující lidé za hranicemi Evropy?
Jako člověk, který má v mnoha z těchto chudších zemí množství přátel a příbuzných si myslím, že stačí, když se podíváme na vlády mnoha těchto zemí: špatná veřejná správa; státní monopoly a zkorumpované vlády, jež brání podnikatelům v těchto zemích vytvářet bohatství; to, že mají potíže s dovozem materiálů, které potřebují pro vytváření přidané hodnoty a bohatství; dále to, že mnoha občanům těchto zemí je upírán přístup ke zboží a službám, které zde v EU a v mnoha bohatších zemích považujeme za samozřejmé.
Do budoucna bychom snad mohli být při uplatňování systému GSP+ flexibilnější, možná by mohl být alternativou k dohodám o hospodářském partnerství. Můžeme k tomu přistupovat několikerým způsobem. Buď můžeme uvalit sankce na země, které nesplňují požadavky, nebo s nimi můžeme vést trvalý dialog, abychom zajistili, že se podmínky v těchto zemích budou zlepšovat, a přitom chápat, že ani Řím nebyl postaven za jediný den, a stejně tak ani vysoká úroveň v Evropě. Je načase se zapojit a pomoci podnikatelům v rozvojových zemích, a ne tuto záležitost nadměrně politizovat.
člen Komise. - Pane předsedající, platnost současného systému GSP vyprší 31. prosince 2011. Komise již připravuje zásadní aktualizaci a přezkum dosavadního systému. Ještě tento měsíc zahájím široké veřejné konzultace o možných zlepšeních a změnách a poté bude následovat důkladné posouzení dopadů. Lze tedy očekávat, že návrh následného nařízení bude mít Komise k dispozici během prvního čtvrtletí roku 2011. Tento návrh bude samozřejmě podléhat běžnému legislativnímu postupu, což může docela dobře trvat i déle, než je datum vypršení stávajícího systému, tj. 31. prosinec 2011.
Zatřetí, Parlament by měl být také vtažen do procesu sledování toho, zda země zvýhodněné v rámci GSP dodržují - nejen ratifikují, ale také účinně provádějí - oněch 27 úmluv Mezinárodní organizace práce a Organizace spojených národů. Komise by přinejmenším měla tuto otázku s Parlamentem konzultovat a je samozřejmě naší povinností v Parlamentu zajistit, aby rozvojové nástroje v našich příslušných institucích a našich výborech k takovému dohledu přispívaly. Závěrem bych chtěla zopakovat výzvu vyjádřenou v návrhu usnesení, o kterém budeme zítra hlasovat. Komise by měla vypravovat návrh nového nařízení o GSP co nejdříve.
Na druhé straně by nové nařízení mělo splňovat tyto požadavky, které vycházejí z dosavadní praxe: zaprvé, zachovat dočasný charakter systému všeobecných preferencí, tak aby mohl být zrušen, až už nebude nutný. Zadruhé, posilování a zdokonalování diferencovaného přístupu a výběru zvýhodněných zemí na základě úrovně rozvoje každé z nich a její vnější konkurenceschopnosti. A nakonec zatřetí, zlepšení mechanismů pro dohled nad dodržováním podmínek spojených se všeobecným systémem preferencí, zejména v oblasti dodržování lidských práv.
Avšak, pane komisaři, jak Komise kontroluje plnění těchto kritérií? Je důsledně uplatňováno pozastavení zvýhodnění, když je vyváženo zboží, jež bylo vyrobeno nucenou prací nebo v otroctví, když jsou zjištěny nekalé obchodní praktiky a když není zaručena kontrola původních produktů? Dále, nemělo by zlepšení v oblasti lidských práv, jehož má být v rámci GSP+ dosaženo, koneckonců zahrnovat také větší státy? Mám na mysli například Čínu. Všechna naše usnesení, demonstrace a dvoustranná jednání mezi EU a Čínou nepřinesly žádné zlepšení situace v oblasti lidských práv. V důsledku toho vyjdou zítra, na mezinárodní Den Tibetu, do ulic tisíce lidí a v desetitisících měst a obcí v Evropské unii budou vyvěšeny tibetské vlajky. Vyjádříme solidaritu s národem, který bojuje za svou kulturní, jazykovou a náboženskou autonomii.
(IT) Pane předsedající, dámy a pánové, toto je důležitá příležitost, abychom především potvrdili význam všeobecného systému preferencí. Jak základní systém GSP, tak systém GSP+, které jsou oba spojeny s iniciativou "vše kromě zbraní", přispívají k odstraňování chudoby v přísném souladu s prvořadou povinností zajistit dodržování lidských práv. Právě porušování těchto základních zásad soužití vedlo nedávno Evropskou unii k pozastavení preferenčního celního zvýhodnění Srí Lanky, jež následovalo po podrobném šetření Komise.
Účinnost tohoto nařízení závisí na jeho důvěryhodnosti, objektivitě kritérií, na kterých je založeno, a na jeho přísném uplatňování. V Evropě, kde velká většina občanů nesouhlasí s vývozem demokracie pod hrozbou zbraní, jsou obchod a pomoc související s obchodem důležitými nástroji pro šíření zásad soužití, které je založeno na dodržování základních lidských práv. Je naší povinností neupadnout do lhostejnosti - což by bylo chybou - ale také nevynášet unáhlené soudy nad určitými stranami, soudy, jež zní jako neodvolatelné rozsudky, jako je tomu v případě Kolumbie.
Všeobecný systém preferencí je samozřejmě dobrý také k tomu, vyvíjet na země tlak, a přimět je tak k dodržování mezinárodních dohod a úmluv i závazků v oblasti lidských práv a tak dále. Nesmíme však zapomínat, že cílem je rozvoj. EU musí být přirozeně schopna toto zvýhodněné zacházení zemím, jež neplní své závazky, odmítnout nebo zrušit, ale je důležité si připomínat, že jde o citlivou záležitost. Pro zemi, které je odepřena větší svoboda v obchodu a nové vývozní příležitosti, nebude o to snadnější splnit závazky a požadavky, jež na ni klademe.
(RO) Mám k panu komisaři jednu jednoduchou otázku. Podle nařízení (ES) č. 732/2008 státy, které si přejí získat zvýhodnění v rámci systému GSP+, mají možnost o to požádat nejpozději do konce dubna letošního roku. Protože se tato lhůta blíží, chtěl bych se pana komisaře zeptat, pokud má tuto informaci k dispozici, které státy až dosud tuto žádost předložily a zda bychom, když připravujeme změnu požadovaných kritérií, měli poskytnout zvýhodnění některým novým státům. Podporuji také kolegy poslance, kteří zdůraznili, že o uplatňování všeobecného systému preferencí by měl být informován Evropský parlament.
V případě Kolumbie výsledky sledování Organizace spojených národů a Mezinárodní organizace práce ukazují, že existují otazníky nad úrovní efektivního provádění určitých úmluv OSN a MOP, ale je také jasné, že Kolumbie spolupracuje s MOP a s orgány OSN a provedla významné změny ve svém právním řádu a že vláda přijímá opatření s cílem změnit právní řád a zlepšit jeho praktické provádění. Ve spolupráci s Organizací spojených národů a Mezinárodní organizací práce probíhá trvalý dialog.
Chtěl bych také připomenout slib, který jsem dal Výboru pro mezinárodní obchod během svého slyšení a i později, že poskytnu časový plán našich legislativních návrhů, jež budou tomuto výboru předloženy v nejbližších měsících. Asi víte, že se máme sejít zítra. Pokusíme se společně vypracovat něco, co Parlamentu v co největší míře umožní projednat ve vší otevřenosti různé složky včetně nového nařízení o GSP a systému obnovování, který bychom měli zavést už od dubna.
Neexistuje lepší způsob, jak uctít památku politických vězňů a vězňů svědomí, než aktivně jednat ve prospěch rozšiřování svobody a demokracie tam, kde je považována za nedosažitelný luxus. Výzvy Evropské unie se doposud nestřetly s žádnou reakcí. Situace politických vězňů za Kubě mě však hluboce znepokojuje, a proto naléhavě vyzývám Radu a Komisi, aby podnikly účinná opatření potřebná pro propuštění politických vězňů a pro podporu a zabezpečení práce ochránců lidských práv. Občanům Kuby ...
(PL) Pane předsedající, podpořil jsem přijetí návrhu usnesení o Kubě. Upřímně řečeno nechápu, proč evropští přátelé Fidela Castra tak zarputile obhajují myšlenku zkrachovalé a demoralizované revoluce. Musí to znamenat, že pouze smrtelné oběti toho, co se považuje za progresivní režim, donutí lidi, aby si uvědomili, že Kuba potřebuje změnu? Individuální oběti někdy přispívají k historickým změnám. Doufám, že tomu bude tak i tentokrát. Zároveň bych byl nerad, kdyby tam bylo více obětí, jejichž příčinou bude dogmatismus orgánů státní moci nebo jejich neschopnost analyzovat své vlastní postavení a změnu.
Komunistický režim na Kubě udržely dvě věci. První je zarputilá americká blokáda, která Castrovi a jeho režimu umožnila svalovat vinu za veškeré strádání jejich krajanů na zahraniční imperialismus než na špatné hospodaření komunismu; a druhou věcí je slabost některých Evropanů, včetně několika, kteří jsou zde v Parlamentu, kteří uznávají ohavný dvojí standard, kterým omlouvají zneužívání lidských práv a popírání demokracie na Kubě s odůvodněním, že Kuba je dobrá v přípravě lékařů a balerín.
(PL) Pane předsedající, schválením návrhu usnesení jsem chtěl vyjádřit podporu investicím do vývoje nízkouhlíkových technologií. Plán SET může být účinný a důvěryhodný pouze tehdy, bude-li řádně financován, a to zahrnuje i finance ze soukromých zdrojů. Argumenty ve prospěch nutnosti takových opatření jsou hlavně tyto: aktuální hospodářská situace, v níž se Evropa nachází, nebezpečné změny klimatu a hrozby pro zabezpečení dodávek energie. Díky nejnovějšímu výzkumu a technologiím zde vyvstala příležitost překonat krizi, což zároveň podporuje opatření související se změnou klimatu. Je to také příležitost pro evropské zemědělství, způsob, jak vytvářet nová pracovní místa ve venkovských oblastech v nezemědělském odvětví, zejména v oblasti vytváření obnovitelných zdrojů energie.
(CS) I já jsem hlasoval pro usnesení o investicích do vývoje nízkouhlíkových technologií (plán SET), protože se domnívám, že se jedná o klíčový nástroj transformace Unie na inovační ekonomiku schopnou dosáhnout splnění náročných cílů. Považuji v tomto ohledu za nezbytné, aby Komise nejpozději do roku 2011 předložila, v úzké spolupráci s Evropskou investiční bankou, souhrnný návrh nástroje investování do energie z obnovitelných zdrojů, projektů energetické účinnosti a rozvoje inteligentních sítí. Ruku v ruce s tím by mělo dojít k posílení úlohy Evropské investiční banky při financování projektů v oblasti energetiky, zejména projektů s vyšší mírou rizika.
(PL) Usnesení jsem nemohl podpořit, ačkoli je pro evropské hospodářství mimořádně významné. Je třeba poznamenat, že usnesení zajišťuje velkou koncentraci finančních prostředků pouze v určitých oblastech, pouze v některých odvětvích energetického průmyslu - v ekologických oblastech. To se střetává s pojmem energetické solidarity se zeměmi, které závisí především na uhlí. Energetické potřeby Polska jsou založeny na uhlí, takže hladký přechod k ekologickému hospodářství je pro nás mimořádně důležitý. V důsledku takových opatření bychom v Polsku namísto vytváření pracovních míst pracovní místa rušili. Během krize je to mimořádně složité a Polsku by to uškodilo.
Usnesení Evropského parlamentu, jehož důvodem byla smrt kubánského vězně Orlanda Zapaty Tamaya, který zemřel na následky hladovky, a to navzdory úsilí kubánských zdravotnických služeb ho uzdravit, je provokativním a nepřijatelným útokem na socialistickou vládu a kubánský lid a tvoří část protikomunistické strategie, již řídí EU a již vede Evropský parlament ve snaze zvrátit socialistický režim. Odsuzujeme pokrytectví a provokativní úsilí o zneužití této události na straně středopravicových a středolevicových poslanců a Zelených, tedy zástupců kapitálu v Evropském parlamentu.
Komunistická strana Řecka odsuzuje toto usnesení Evropského parlamentu a hlasovala proti němu. Vyzývá národy, aby vyjádřily svoji solidaritu s vládou a lidem Kuby. Aby požadovaly zrušení společného postoje proti Kubě. Aby odsoudily snahy EU využívat lidská práva jako záminku pro vyvíjení imperialistického nátlaku a donucování vůči lidu Kuby a její vládě. Aby požadovaly okamžité zrušení trestuhodného embarga Spojených států vůči Kubě. Aby požadovaly okamžité propuštění pěti Kubánců, kteří jsou zadržováni ve vězeních Spojených států. Aby hájily socialistickou Kubu.
písemně. - Otevřeně odsuzuji špatné zacházení s lidmi na Kubě (a kdekoli jinde). Zdržel jsem se však hlasování o usnesení proti Kubě jako celku. Jedním důvodem bylo to, že cílem usnesení je dát Evropské unii a jejím úředníkům pravomoc mluvit a jednat jménem členských států. Druhým důvodem bylo to, že mnoho členských států Evropské unie stíhá a vězní občany za nenásilné uplatňování svobody projevu, za kacířské názory nebo účast na nekonformních činnostech. V případě stran, které podporují politickou represi v Evropě, je naprosto pokrytecké, že ukazují prstem na státy, jako je Kuba, které sdílí jejich represivní a protidemokratické názory a činnosti.
písemně. - (PL) Při dnešním hlasování jsem podpořil usnesení o situaci politických vězňů a vězňů svědomí na Kubě. Jako Evropský parlament musíme jasně odsoudit postupy havanského režimu a podporovat práva nezávislých novinářů, pokojných disidentů a zastánců lidských práv. V usnesení, které bylo přijato, jsme vyjádřili hlubokou solidaritu s Kubánci a podpořili jejich úsilí o dosažení demokracie a také respektu a ochrany základních práv. Pocházím ze země, v níž vzniklo v opozici ke komunistickému režimu lidové hnutí - hnutí Solidarita. Ačkoli Polsko a ostatní země ve střední a východní Evropě, které v současnosti patří k Evropské unii, již odložily své bolestné zkušenosti s komunistickým režimem stranou, tím více nemůžeme opomíjet ty, kteří jsou uvězněni nebo stíháni, protože tolik touží po demokracii, svobodě a svobodě slova.
Hlasoval jsem proti usnesení o Kubě, protože se domnívám, že představuje zásah, který porušuje mezinárodní právo. Svým hlasem jsem vyjádřil své odsouzení tohoto použití politické manipulace, jejímž jediným účelem je vyjádřit nesouhlas s vládou Kuby. Poslanci, kteří hlasovali ve prospěch tohoto textu, jsou ti, kteří opět zamítli předložit v tomto Parlamentu usnesení odsuzující státní převrat, k němuž došlo v Hondurasu. Toto usnesení naléhavě vyzývá Evropskou unii, aby ukázala bezvýhradnou podporu změně politického režimu v Republice Kuba a také navrhuje, aby byl využit evropský mechanismus spolupráce, aby bylo možné dosáhnout tohoto cíle, což představuje nepřijatelný zásah, jenž porušuje mezinárodní právo. Spojené státy americké po více než 50 let zachovávají vůči Kubě hospodářské, obchodní a finanční embargo, což je hrubým porušením mezinárodního práva a což má závažné následky pro hospodářství a životní podmínky Kubánců. Navzdory tomu kubánská vláda svým občanům neustále zaručuje všeobecný přístup ke zdravotní péči a vzdělávání.
písemně. - (DE) Hlasoval jsem ve prospěch společného návrhu usnesení o Kubě, protože pro EU je také důležité, aby jasně vyjádřila myšlenku, že v této zemi, ve které stále vládne komunismus, existuje naléhavá potřeba demokratizace. Věznění disidentů a politických odpůrců je typickým znakem komunistických států, avšak na Kubě je to praktikováno nadměrně. Skutečnost, že orgány státní moci ani neumožní rodině vězně, který zemřel v důsledku toho, že držel hladovku, aby mohla uspořádat pohřeb, je obzvláště skandální.
písemně. - (SV) USA udržují obchodní embargo vůči Kubě již 48 let. Toto embargo má dopad na kubánské obyvatelstvo a je trvalou a opakovanou omluvou pro nedostatky Castrova režimu. Všechno je svalováno na americké embargo a v důsledku toho kubánští obyvatelé nemohou dávat vinu komunistickému režimu a distancovat se od něj. Demokratická opozice na Kubě chce, aby bylo embargo zrušeno. Dne 29. října 2009 hlasovalo o zrušení tohoto embarga 187 členských států OSN. Tři hlasovaly pro to, aby bylo zachováno, a dva se zdržely hlasování. Žádný z členských států EU nehlasoval pro zachování embarga. Evropský parlament v minulosti odsoudil embargo vůči Kubě a vyzval k jeho okamžitému ukončení v souladu s požadavky, které při mnoha příležitostech učinilo Valné shromáždění OSN. (P5_TA(2003)0374) Evropský parlament rovněž uvedl, že embargo narušuje jeho vlastní cíl. (P6_TA(2004)0061) Stávající usnesení odkazuje na situaci politických vězňů a vězňů svědomí na Kubě. V průběhu rozpravy před hlasováním jsem předložil návrh, že by Kubě mělo být předloženo ultimátum. Embargo bude zrušeno a do šesti měsíců musí být propuštěni všichni vězni svědomí a musí být zahájeny reformy. Pokud režim nesplní tyto podmínky, USA, EU a Kanada navrhnou nové a inteligentnější sankce, které budou zacíleny na kubánské vedení, jako je např. zákaz vycestovat do dané země a zmrazení kubánských aktiv a zahraničních investic.
Je zásadní trvat na radikální změně ve společnosti, která bude založena na udržitelnosti měst, decentralizované výrobě energie a průmyslové konkurenceschopnosti. Toto je důležitá politika pro prosperující a udržitelnou společnost, která je připravena na výzvy změny klimatu, bezpečných dodávek energie a na výzvy globalizace, a která zaujímá globální vedoucí postavení v oblasti čistých technologií. Záměrem plánu SET je specificky přispět k rozvoji čistých technologií. Vítám základní pokyny, které sdělení předkládá k tomu, jak organizovat logiku zásahů mezi veřejným a soukromým sektorem a financováním na úrovni Společenství a na vnitrostátní a regionální úrovni. Je však důležité navýšit veřejné financování vědeckého výzkumu v oblasti čistých technologií. Evropa stále musí vytvářet podmínky pro to, aby bylo do vědeckého výzkumu, technologického rozvoje a demonstrací v oblasti energetiky více investováno ze soukromých zdrojů. Je zásadní přejít od slov k činům. Příští finanční výhled EU a osmý rámcový program pro výzkum a technologický rozvoj by měl upřednostňovat zabezpečení dodávek energie, boj proti změně klimatu a životní prostředí. Pouze tímto způsobem bude možné zachovat konkurenceschopnost našeho průmyslu, podporovat hospodářský růst a vytváření pracovních míst.
Vítám cíle plánu SET (strategického plánu pro energetické technologie), které vyžadují rozvoj nízkouhlíkové společnosti. Plán SET usiluje o urychlení rozvoje a zavádění nízkouhlíkových technologií. Tento plán zahrnuje opatření týkající se plánování, uplatňování, zdrojů a mezinárodní spolupráce v oblasti inovačních technologií v odvětví energetiky. Několik studií odhaduje, že podpora evropského cíle zavedení výroby 20 % energie z obnovitelných zdrojů povede k vytvoření milionů nových pracovních míst do roku 2020. Přibližně dvě třetiny těchto pracovních míst budou navíc vytvořeny v malých a středních podnicích. Toto řešení vyžaduje rozvoj ekologických technologií. Potřebujeme proto více financí pro plán SET a jsem zastáncem toho, aby mu byly tyto finance poskytnuty při příští revizi finančního výhledu. Musíme také prosazovat ekologické technologie a kvalifikovanou pracovní sílu, a to investováním do vzdělávání a výzkumu. Čím dříve začneme vytvářet nízkouhlíkovou společnost, tím dříve překonáme krizi.
písemně. - Pane předsedající, udržitelné a účinné nízkouhlíkové technologie jsou zásadním prvkem velkého úkolu dekarbonizace, kterému EU i celý svět čelí. Proto jsem uvítala rychlý postup, jakým Parlament navrhl usnesení k tomuto tématu a Komisi a Radě jasně naznačil, že plán SET je příhodný a důležitý. Pokud náš úkol bereme vážně, je zřejmé, že potřebujeme všechny formy nízkouhlíkových technologií, včetně udržitelné jaderné energie. Proto mě těší, že jsme zvládli vypustit znění bodu i, který je pouze dalším pokusem, jenž klade jadernou energii do takového světla, jaké si v nynější době nezaslouží. Tento bod mohl mít negativní dopady na pojetí "udržitelných nízkouhlíkových technologií", protože naznačoval, že jaderná energie není jejich součástí. Skutečností je však to, že v EU si nemůžeme dovolit ji nevyužívat, pokud chceme brát změnu klimatu vážně. Dokud nebude moci energie z obnovitelných zdrojů přinášet účinné výsledky a zajistit stálý tok energie, musíme se spoléhat právě na takové nízkouhlíkové technologie.
písemně. - (DE) Zdržel jsem se hlasování o návrhu usnesení o investování do nízkouhlíkových technologií, protože ačkoli obsahuje několik rozumných přístupů, podporuje další rozvoj jaderné energie, což je něco, co odmítám kvůli velkým rizikům, jež jsou s tím spojena. Návrh usnesení správně zdůrazňuje, že na výzkum bylo doposud vydáváno velmi málo financí. Aby však Evropa mohla být vůči ostatním globálním aktérům nadále konkurenceschopná, je nutné financování výzkumných projektů výrazně navýšit, zejména v oblasti nových zdrojů energie. Doufám, že vývoj nových nízkouhlíkových technologií v odvětví energetiky nezajistí pouze stávající pracovní místa v této oblasti, ale také bude vytvářet mnoho dalších vysoce kvalifikovaných pracovních míst. V tomto ohledu se však domnívám, že by se mělo investovat do oblastí solární energie a zachycování a uchovávání uhlíku. Vzhledem k možnosti závažných důsledků musí být investice do jaderné energie znovu uváženy a přesměrovány. Tento nový směr politiky v oblasti energetických otázek zlepší také zabezpečení dodávek energie v rámci EU a zajistí mnohem větší nezávislost na zahraničních dodavatelích.
písemně. - (ES) Stejně jako skupina Zelených/Evropské svobodné aliance jsem hlasoval proti návrhu usnesení o investování do vývoje nízkouhlíkových technologií (plán SET) z několika důvodů; zejména pak proto, že pozměňovací návrh, který požadoval zrušení bodu I - jenž pro nás byl klíčový - byl přijat; v tomto odstavci bylo navrhováno, že šestá evropská průmyslová iniciativa nazvaná "Udržitelná jaderná energie" by se měla přejmenovat jednoduše na "Jaderná energie". Domníváme se, že koncept "udržitelné jaderné energie" je nesmyslný, protože v nejlepším případě je možné snížit hrozbu pro životní prostředí a lidské zdraví a rizika šíření jaderných materiálů, které pochází z rozvoje a využívání jaderné energie, ale nikoli je zcela vyloučit.
písemně. - (RO) Hlasovala jsem ve prospěch tohoto návrhu usnesení o závažných přírodních katastrofách, k nimž došlo v autonomní oblasti Madeira, a o dopadech bouře Xynthia v Evropě. Domnívám se, že Evropská unie musí ukázat solidaritu těm, kteří jsou sužováni v důsledku těchto přírodních katastrof. Tyto katastrofy zasáhly regiony v Portugalsku, západní Francii, různé regiony ve Španělsku, zejména Kanárské ostrovy a Andalusii, a také Belgii, Německo a Nizozemsko. V západní Francii bouře způsobila smrt přibližně 60 lidí a zmizení několika lidí, nemluvě o tom, že poničila několik tisíc domovů. Evropská komise může postiženým regionům poskytnout finanční podporu prostřednictvím Fondu solidarity Evropské unie. Je velice důležité, aby se mezi členskými státy vyskytoval smysl pro solidaritu v případě závažných přírodních katastrof. Mezi orgány na místní, vnitrostátní a evropské úrovni musí docházet ke koordinaci úsilí, jehož cílem je rekonstrukce zasažených oblastí. Nesmí být přehlíženy ani účinné politiky prevence. Jak v tomto případě, tak do budoucnosti musíme zajistit, aby se evropské finance dostaly do zasažených regionů co nejrychleji, aby bylo možné pomoci těm, již byli přírodními katastrofami zasaženi.
Bouře, která poničila Madeiru dne 20. února, zapříčinila obrovské lidské a materiální škody v oblasti Madeiry. Role EU je velmi důležitá, protože má k dispozici mechanismy a nástroje, jako jsou Fond solidarity, strukturální fondy - Evropský fond pro regionální rozvoj a Evropský sociální fond - a Fond soudržnosti, které musí být aktivovány a uplatněny rychlým, pružným a jednodušším způsobem. Vítám návrh usnesení, v němž je od Evropské komise požadováno, aby jakmile obdrží žádost od portugalské vlády, zahájila nezbytné kroky k uvolnění prostředků z Fondu solidarity Evropské unie co nejrychleji a nejpružněji a v co největším rozsahu. Vyzývám orgány Evropské unie, aby projevily svoji solidaritu a pohotově a pružně použily Fond soudržnosti a přitom zohlednily zvláštní postavení Madeiry jakožto ostrovní a jedné z nejvzdálenějších oblastí EU. Apeluji na dobrou vůli Evropské komise, pokud jde o vyjednání revize regionálních operačních programů INTERVIR+ (EFRR) a RUMOS (ESF) a také o části tématického operačního programu "Územní podpora" (Fond soudržnosti), která se vztahuje na Madeiru.
písemně. - (PT) Dne 20. února tohoto roku došlo na Madeiře k tragédii, která je charakterizována nebývale prudkým deštěm, silným větrem a obrovskými vlnami. To způsobilo 42 úmrtí, několik lidí je pohřešováno, stovky jsou bez domovů a desítky lidí byly zraněny. Rád bych zdůraznil okamžité úsilí regionální vlády Madeiry a jejích institucí, které rychle a koordinovaně reagovaly na tuto tragédii. Ve dnech 27.-28. února 2010 zasáhla západní Francii - zejména regiony Poitou-Charentes a Pays de la Loire - velmi silná a ničivá bouře, které se přezdívá Xynthia. Způsobila více než 60 úmrtí, několik lidí se pohřešuje a tisíce lidí jsou bez domova. Vzhledem k těmto tragédiím bych rád projevil svůj hluboký zármutek a silnou solidaritu se všemi zasaženými regiony, přičemž vyjadřuji soustrast rodinám obětí a vzdávám hold pátracím a záchranným týmům. Vyzývám Komisi, aby jakmile o to příslušné členské státy požádají, zahájila všechny nezbytné kroky k uvolnění co největších možných částek z Fondu solidarity Evropské unie. Při posuzování těchto žádostí musí Komise zohlednit specifickou povahu jednotlivých regionů, zejména křehkost izolovaných a okrajových regionů.
Podpořila jsem tento návrh usnesení o krocích, které mají být přijaty v důsledku toho, že se přes naše území prohnala pustošivá a smrtící bouře Xynthia, protože kromě hledání viníků musíme především ukázat evropskou solidaritu, aby bylo možné podpořit oběti katastrofy, která zasáhla několik evropských zemí. Nejen, že musíme využít Fond solidarity, ale tato pomoc musí pocházet také z Fondu soudržnosti, Evropského fondu pro regionální rozvoj, Evropského sociálního fondu a Evropského zemědělského fondu pro rozvoj venkova. Musíme konečně povzbudit i pojišťovací společnosti, aby zasáhly co nejrychleji, a následně si vzít ponaučení z těchto událostí, až dojde na vydávání stavebních povolení.
písemně. - (PL) Dámy a pánové, podpořil jsem návrh usnesení o velké přírodní katastrofě v autonomní oblasti Madeira a o dopadech bouře Xynthia v Evropě. Zaměřme se na Madeiru, protože právě tam si katastrofa vybrala největší daň. Velké a silné společenství vytváříme z mnoha důvodů, ale také proto, abychom si mohli v době potřeby vzájemně pomáhat. Madeira a ostatní regiony v současnosti tuto pomoc potřebují, protože byly dopady bouře vážně zasaženy. Je naší povinností pomáhat těm, kteří naši pomoc potřebují. Doufám, že návrh usnesení přispěje k účinnému odstranění dopadů této tragédie. Hluboce soucítím se všemi oběťmi a jejich rodinami. Děkuji.
V nedávných týdnech bylo několik regionů EU zasaženo přírodními katastrofami: Madeira, poté západní Francie a různé regiony Španělska. Lidské a materiální následky zapříčiněné silou těchto meteorologických jevů zanechaly v nás, poslancích Evropského parlamentu, hluboký dojem. To vysvětluje návrh usnesení o přírodních katastrofách, o němž jsme dnes v Evropském parlamentu hlasovali; vyjadřuje to naše nejhlubší soucítění a naši sounáležitost s oběťmi poškozených regionů. Evropská solidarita musí být vyjádřena finančně, a to uvolněním prostředků z Fondu solidarity Evropské unie a prostřednictvím dalších projektů, které financuje EU. Co se však týče Fondu solidarity, musím zdůraznit, že stávající nařízení neumožňuje dostatečně pružnou a rychlou reakci; existuje zde příležitost změnit toto nařízení a nyní záleží na Evropské radě, aby v této otázce dosáhla pokroku. Hlasovala jsem také ve prospěch pozměňovacího návrhu, který podporuje návrh učiněný v roce 2006 panem Barnierem týkající se vytvoření evropské jednotky civilní ochrany. Lituji, že nebyl přijat; uplatnění tohoto návrhu by zlepšilo schopnost reakce EU na krizové situace.
písemně. - (DE) Dne 20. února zasáhla Madeiru závažná přírodní katastrofa v podobě prudkého deště nebývalé síly ve spojení se silnou bouří a velmi vysokými vlnami, přinejmenším 42 lidí bylo usmrceno, mnoho lidí se stále pohřešuje. Stovky lidí se navíc ocitly bez domova. O několik dní později se přes francouzské pobřeží Atlantického oceánu přehnala ničivá bouře Xynthia, která způsobila téměř 60 úmrtí, zejména v regionech Poitou-Charentes, Pays de la Loire a Bretaň. Také zde je pohřešováno mnoho lidí.
Evropská unie, která se skládá z 27 členských států a čítá půl miliardy občanů, se musí vypořádat nejen s postupným vývojem změny klimatu a životního prostředí, ale musí se také postarat o své občany a zaručit jim co nejlepší podmínky pro další život po krizi. Naše snahy se však nemohou soustředit pouze na pomoc po takových událostech. Základním důvodem existence Evropské unie je dávat občanům pocit jistoty. Ve spojitosti s tím musí příslušné orgány EU přijmout zvláštní kroky k tomu, aby dohlížely na regiony a jejich schopnosti podnikat preventivní opatření.
písemně. - Zdržel jsem se hlasování o usnesení o velké přírodní katastrofě v autonomní oblasti Madeira a o dopadech bouře Xynthia v Evropě, protože byly zamítnuty dva z našich klíčových pozměňovacích návrhů. Konkrétněji jde o pozměňovací návrh, který odkazoval na skutečnost, že ve Francii byla povolena výstavba v záplavových oblastech a v oblastech přirozených mokřin a že stavební spekulace podporuje výstavbu budov v ohrožených oblastech, a o pozměňovací návrh, který uváděl, že veškeré finanční prostředky Společenství pro provádění takových plánů, zejména prostředky ze strukturálních fondů, EZFRV, Fondu soudržnosti a Fondu solidarity EU, mají podléhat opatřením pro udržitelnost.
Předkládá však také čtyři důležité požadavky: vyzývá Mexiko, aby zajistilo svobodu tisku, protože se vyskytly útoky na novináře; aby zaručilo ochranu organizací, které brání lidská práva, protože tyto skupiny se staly předmětem útoků a vyhrůžek; aby zajistilo ochranu žen, na kterých je pácháno násilí, protože mnoho žen bylo zavražděno; a aby zabránilo beztrestnosti a zneužívání moci ze strany bezpečnostních sil. Toto Parlament v duchu přátelství založeného na příznivém vztahu s Mexikem od Mexika požadoval.
Zároveň se ukazuje, že ženy jsou oblíbenými obětními beránky soudního systému. Jak jinak lze vysvětlit skutečnost, že bylo možné odsoudit dvě domorodé ženy, Albertu Alcántarovou a Teresu Gonzálezovou, k 21 letům vězení, v němž tráví již více než tři roky, a to za to, že během incidentu na tržišti unesly - bez jakékoliv pomoci - šest agentů Federálního úřadu pro vyšetřování. Doufejme, že soudce, jenž do jednoho týdne rozhodne o odvolání těchto žen, si uvědomí, jak absurdní a nespravedlivá je tato situace.
autor. - (PL) Před několika lety se mexické orgány včetně prezidenta Felipa Calderóna pustily do vedení krvavé války proti drogovým gangům. Do války bylo nasazeno více než 40 000 vojáků a bylo dosaženo několika úspěchů. Mezi tyto úspěchy nepochybně patří uvěznění šéfů kartelů Sinaloa a Juárez, zničení více než 23 000 hektarů máku pěstovaného na výrobu opia a 38 000 hektarů marihuany, uzavření více než padesáti nezákonných laboratoří, které vyráběly drogy, a uvěznění více než 45 000 lidí, kteří byli do těchto záležitostí zapojeni.
Musíme mít na paměti, že mexické drogové kartely ročně dosahují příjmů mnoha miliard dolarů, které nesrovnatelně přesahují částky vynakládané mexickou vládou na řešení problémů s drogami. Tyto gangy proto věnují obrovské sumy peněz na korupci politiků, soudců a policistů. Právě proto státní orgány tuto válku prohrávají. Od roku 2006 bylo zabito téměř 15 000 lidí a od loňského března jich bylo zabito již více než 6 000. Nebezpečí hrozí zvláště novinářům, kterých bylo zavražděno již více než šedesát, naposledy se stal obětí Jorge Ochoa Martínez.
autor. - (ES) Pane předsedající, dámy a pánové, obchod s drogami a násilí, které s ním souvisí, představují pro Mexiko závažný problém. Vláda prezidenta Felipa Calderóna se chtěla s touto situací vypořádat, a proto zaujala tvrdý postoj, aby dosáhla jeho vymýcení: rozhodla se provést dočasnou mobilizaci ozbrojených sil, což byl krok, jehož významnými důsledky bylo uvěznění řady lidí, zničení drog a zabavení zbraní. Vojsko přijalo veškerá doporučení Národního výboru pro lidská práva, včetně požadavku na prošetřování stížností týkajících se jeho postupu.
Od té doby za naprosté beztrestnosti narůstá počet násilných činů spáchaných stejnou měrou těmito ozbrojenými silami a policií. NGO zveřejňují stále více zpráv a hovoří o státních zločinech. Zejména postiženi jimi jsou novináři, domorodé komunity a zvláště ženy, a to jak z řad původního obyvatelstva, tak i z řad přistěhovalců. Setkala jsem se se ženami z města San Salvador Atenco, které bezpečnostní síly znásilnily a mučily. Byla jsem zděšena tím, co mi řekly. Pachatelé těchto činů, které byly spáchány v květnu 2006, se stále těší naprosté beztrestnosti.
Pane předsedající, denně se v hromadných sdělovacích prostředcích setkáváme s obrazy brutálního násilí odehrávajícího se přímo na ulicích v rámci tak zvané války proti drogám v Mexiku. Vraždy stovek žen na severu země, většinou dělnic, se dostávají na první stránky novin a vedly ke vzniku termínu "feminicidio" (vraždy žen). Evropský parlament o tom vytvořil vlastní zprávu. Přestože mexická vláda ví o velkém nárůstu závažného porušování lidských práv, zdá se, že s tím nedokáže nebo nechce nic dělat. Odvolávání se na nezbytnou neúprosnost boje proti drogovým dealerům není adekvátní náhradou důsledných vládních opatření. Skutečnou příčinou stupňování násilí v zemi je významné posílení přítomnosti a moci armády, pravomoc vojenských soudů nad trestnými činy spáchanými vojáky a téměř úplná beztrestnost. Dokonce i mexický Národní výbor pro lidská práva opakovaně zdokumentoval nárůst násilných trestných činů páchaných vojáky.
Sama vláda si nechce připustit skutečný stav věcí. Také tyto zločiny stále tutlá. Včera se například v médiích objevila zpráva, že ministr obrany zaplatil obrovskou sumu peněz rodinám obětí násilí, aby si koupil jejich mlčení. Kdo byli pachatelé? Byli to vojáci. EU musí ve všech oblastech svých vztahů s Mexikem klást důraz na boj proti beztrestnosti. Vzhledem k závažnosti porušování lidských práv je naprosto nezbytné, aby EU neobnovila globální dohodu s Mexikem. Nesmí tak učinit, dokud v této zemi nedojde k podstatnému zlepšení stavu dodržování lidských práv.
Pane předsedající, před chvílí v této sněmovně zazněla výzva, abychom dohodu s mexickými orgány nepodepisovali. Tomuto návrhu nerozumím. Vždyť chválíme mexického prezidenta - a mí předřečníci to také učinili - za jeho rozhodný boj proti narkobaronům a mafii. Měli bychom proto pochválit mexické orgány za jejich konání, ale zároveň je samozřejmě upozornit na to, že by s vaničkou neměly vylévat i dítě a že by se v tomto boji měly stále snažit dodržovat lidská práva. To je jasné. Musíme chápat situaci země, která po desetiletí bojuje s obrovskými zločineckými organizacemi a s mafií. Vyhlásí-li prezident této země v této oblasti válku, měl by se dočkat naprosté podpory. Hovořili jsme zde ovšem pochopitelně o novinářích a o dalších obětech. Je zapotřebí položit důraz na to, že tito lidé by neměli být diskriminováni.
Zaprvé, jak jsme slyšeli, letos dochází k nárůstu násilí. Mexiko je ve spárech velkých drogových kartelů a odhaduje se, že násilnosti, které páchají, stály již život 15 000 lidí. Zvláště vážná je situace u hranic mezi Mexikem a Spojenými státy americkými. Mexická vláda se snaží prostřednictvím rozsáhlé vojenské a policejní operace dostat tuto situaci pod kontrolu. Tato strategie vyvolala také značnou kritiku. Je nepochybné, že odpovědnost za obchod s drogami, za praní peněz a za problémy, které jsou tím zapříčiněny, nesou také další země a Mexiko potřebuje, aby mu byla poskytnuta pomoc a spolupráce.
