Gospe in gospodje, konferenca predsednikov me je prosila, da podam izjavo o dogodkih na Bližnjem vzhodu. Razprava se bo odvijala v sredo popoldan v prisotnosti predsednika Sveta zunanjih ministrov, češkega zunanjega ministra, gospoda Schwarzenberga. To omenjam, ker ni bilo povsem jasno. Zelo smo se potrudili in ugotovili, da se nam je zelo pripravljen pridružiti, čeprav le za omejen čas, kljub temu, da bo moral isti dan potovati v Južno Afriko, bi želel to priložnost izkoristiti, da se za to iskreno zahvalim češkemu predsedstvu.
Gospe in gospodje, medtem ko imamo na začetku novega leta tu plenarno zasedanje, ljudje na Bližnjem vzhodu ponovno umirajo.
Pri sebi ugotavljam, in prepričan sem, da enako velja za večino med nami, da imam ob pogledu na posnetke na televiziji boleč občutek déjà vu.
V imenu Evropskega parlamenta bi želel izraziti najgloblje obžalovanje zaradi stopnjevanja spora med Izraelom in Hamasom v Gazi.
Precej kategorično pravim: Ni sprejemljivo, da ljudje trpijo, da se nasilje nadaljuje in da so spopadom izpostavljeni uslužbenci Združenih narodov. Kako daleč mora iti ta vrtinec nasilja, preden bosta prevladala zdrava pamet in razum?
Nasilje se mora takoj končati na obeh straneh. Hamasovo izstreljevanje raket na izraelska mesta je popolnoma nesprejemljivo in ga je treba najostreje kritizirati, pri tem pa ne smemo pozabiti, da je Hamas prekinil premirje. Vendar pa je treba prav tako upoštevati sorazmernost uporabljenih sredstev v odzivu.
Vsi ljudje na Bližnjem vzhodu imajo enako vrednost. Neodtujljiva pravica države, da se zaščiti, ne opravičuje nasilnih dejanj, katerih primarna posledica je trpljenje civilnega prebivalstva.
Ljudem na območju Gaze je treba nujno pomagati. Palestinec je vreden ravno toliko kot Izraelec ali Evropejec ali Američan - vsi ljudje na tej zemlji smo enakovredni. Ne smemo dovoliti, da se humanitarni položaj poslabša!
Kot odgovorni politiki moramo biti pripravljeni odločno prispevati k temu, da se v kratkem času najde trajen izhod iz tega vrtinca nasilja.
Po mojem mnenju je poskušanje zmanjšanja varnosti na povsem vojaške vidike obsojeno na neuspeh. Zato ne sme priti do izključno vojaške rešitve problema na Bližnjem vzhodu. Na koncu je treba doseči politično rešitev. Predvsem pa to pomeni učenje na neuspehih preteklega pristopa. Zato je to stvar sprejemanja ukrepov, ki niso le izvedljivi, ampak predvsem trajni.
V preteklih nekaj dneh sem bil v telefonskem stiku z izraelskim predsednikom, Shimonom Peresom, predsednikom palestinskih oblasti, Salamom Fajadom, predsednico Knesseta, Dalio Itzik in seveda z visokim predstavnikom za skupno zunanjo in varnostno politiko EU, Javierjem Solano, ki je že precej časa na tem območju.
Prav tako sem bil v stiku s podpredsednikom Evrosredozemske parlamentarne skupščine, ker sem sedaj predsednik te skupščine, s predsednikom jordanskega parlamenta, Abdelom Hadijem Al-Majalijem, predsednikom italijanske poslanske zbornice, Gianfrancom Finijem, in predsednikom maroškega parlamenta, Mustapho Mansourijem.
V vseh teh pogovorih sem vedno jasno povedal, da Evropski parlament v celoti podpira zahteve, ki jih je v imenu Evropske unije oblikoval Svet ministrov in so bile 8. januarja 2009 sprejete z resolucijo Varnostnega sveta Združenih narodov.
Zaskrbljujoče je, da te pravno zavezujoče resolucije Varnostnega sveta, katere so se vzdržali Američani in jo tako omogočili, ne upošteva nobena od strani v sporu, torej niti Izrael niti Hamas.
Priti mora do takojšnjega in trajnega premirja. To premirje je treba doseči s pomočjo mediacije Egipta in vključitve vseh vpletenih. Zagotoviti je treba takojšen in neoviran dostop humanitarnih pomoči in omogočiti nadaljevanje neoviranih humanitarnih dejavnosti Agencije Združenih narodov za pomoč in zaposlovanje palestinskih beguncev na Bližnjem vzhodu (UNRWA). Prav tako pa bi rad povedal naslednje: ne samo za tri ure na dan!
Ko morajo tudi humanitarne organizacije in Združeni narodi prenehati z delom, ker strani, ki se vojskujejo, ne upoštevajo njihove nepristranskosti, smo prišli do nesprejemljivo nizke točke z vidika mednarodnega zakona in človekoljubnosti.
Tretja zahteva pa je okrepitev mirovnega procesa. Edina izvedljiva osnova trajnega miru je in ostaja rešitev z dvema suverenima državama, Izraelom in Palestino, znotraj varnih meja.
Evropska unija mora pod okriljem Združenih narodov skupaj s članicami Četverice za Bližnji vzhod, srednjimi arabskimi partnerji in z vsemi udeleženkami v sporu izvesti hitro nadaljevanje mirovnih pogajanj. Vendar pa je za vsestransko rešitev jasno potrebna sprava in predvsem sprava med palestinskimi strujami.
Danes moramo pod vprašaj postaviti metode, ki smo jih uporabljali doslej, in to, kar smo imenovali "mirovni proces". Še do pred nekaj tedni smo lahko domnevali, da smo bili kljub dobro znanim zahtevnim okoliščinam in komaj razločljivemu napredku na pravi poti s pogajanji. Mednarodna skupnost in predvsem mi, Evropska unija, smo ta pogajanja podpirali s svojo trdno zavezanostjo in smo za ustvarjanje osnovnih pogojev za ustanovitev palestinske države nudili finančno pomoč.
Pa je imela ta zavezanost dovolj politične moči? To se moramo vprašati. Medtem pa smo ponovno v procesu stopnjevanja. Razumljivo je, da smo v času kriznega upravljanja nagnjeni h kratkoročnemu razmišljanju. Dejansko pa sedaj nemudoma potrebujemo premirje in popoln umik izraelskih sil, kakor zahteva Varnostni svet ZN.
Izkušnje preteklih desetletij so nas naučile, da mir na Bližnjem vzhodu ne more nastati v regiji sami. Vendar pa je res tudi, da brez sprave med temi sovražnimi stranmi v sporu to ne bo mogoče.
Zato mora biti mednarodna skupnost bolj kot kdajkoli prej pripravljena spodbujati mir na Bližnjem vzhodu, da žalostni dogodki preteklih desetletij ne bodo ostali žalostni dogodki prihodnjih desetletij.
Mednarodne sile lahko in morajo pomagati utrditi premirje. Zato si moramo vsi prizadevati za zagotavljanje, da bo egipčansko-francoski načrt za vzpostavitev mednarodnega mehanizma z zavarovanje meja Gaze uspešen in mora biti seveda kot prednostna naloga odvisen od prenehanja tihotapljenja orožja in raket na območje Gaze. Evropska unija je v svoji akcijski strategiji na začetku procesa iz Annapolisa naznanila, da se je pripravljena vključiti na tak način.
Naj poudarim predvsem eno stvar: posredovanje evropskih in mednarodnih varnostnih sil kratkoročno morda ne bo zagotovilo premirja. Slediti mora jasnemu političnemu cilju ustvarjanja potrebnega zaupanja za zaključitev mirovnih pogajanj z zagotavljanjem varnosti tako za Izraelce kot tudi za Palestince. To pomeni, da se bo s posredovanjem nekaterih enot, kar je izvedljivo samo s močnim mandatom, na vseh straneh povečal politični vpliv za dosego mirne rešitve.
Ne potrebujemo le ponavljajoče se zaveze miru, ki smo jo kot svoj cilj tako pogosto oblikovali v preteklosti. Potrebujemo voljo ne le za to, da se usmerimo v dosego miru, ampak tudi za njegovo dejansko dosego, in to še preden se sovraštvo, ki je raslo skozi stoletja, še bolj stopnjuje in izbruhne vojna.
V zaključku bi vas želel spomniti, da je bilo leto 2008 Evropsko leto medkulturnega dialoga. Prav tako bi vas želel spomniti, koliko smo kot Evropski parlament naredili za to, da to leto postane leto upanja, in določamo politične prednostne naloge, ki poudarjajo, da nesoglasja kultur niso naravni zakon.
Svetovni odzivi na vojno v Gazi kažejo, kako hitro je mogoče poskuse medkulturnega dialoga uničiti, ko jih presenetijo resnične podobe, ki jih vsakodnevno vidimo v novicah. Še hujše je dejstvo, da je ta resničnost naklonjena ekstremistom in fundamentalistom, katerih cilj ni mir, ampak nadaljevanje vrtinca sovražnega nasprotovanja.
Nasilje rodi še več nasilja. Te misli ne moremo dovolj pogosto ponoviti. Dialog in pogajanja so edina pot iz te krize. Ta dva sama po sebi nista cilja, a ju je treba pogumno izvajati s namenom, da lahko ljudje v Izraelu in Palestini živijo v resnični varnosti, v miru in s spoštovanjem do njihovega dostojanstva.
Končni osnutek dnevnega reda te seje, kakor je bil sprejet na Konferenci predsednikov na njihovem srečanju v četrtek, 8. januarja 2009, v skladu s členoma 130 in 131 Poslovnika, je bil razposlan. Zahtevano je bilo, da se osnutek spremeni, kot sledi:
Ker gospa Andrikiendanes zvečer ne more biti prisotna, da bi predstavila svoje poročilo o razvoju Sveta ZN za človekove pravice in vlogo EU, bomo o tem poročilu glasovali v sredo, kot je načrtovano, brez splošne razprave.
Skupina Zelenih/Evropske svobodne zveze je splošno razpravo o položaju v Gazi zaključila z oddajo predlogov resolucije. Gospod Cohn-Bendit bo upravičil predlog.
v imenu skupine Verts/ALE. - (FR) Gospod predsednik, gospe in gospodje, vsi se zavedamo položaja v Gazi. Popolnoma normalno je, da o tem razpravljamo v Parlamentu. Vendar pa Varnostni svet pozivamo, da zavzame stališče, pozivamo oblasti, da zavzamejo stališče, in da stališče zavzame Evropska unija, mi v Parlamentu pa o zadevah razpravljamo, sami pa stališča ne zavzamemo. Vendar pa verjamem, da je zelo pomembno, da ta Parlament, ki je soočen z nujnostjo položaja v Gazi, izrazi svoje mnenje in natanko pove, kaj hoče, da bi končali pokole, ki se trenutno odvijajo na Bližnjem vzhodu. Menim, da je nesprejemljivo, da ta Parlament nima poguma ali razuma, da bi po naši razpravi glasoval za resolucijo. Zato naša skupina zahteva, da se ponovno pregleda odločitev Konference predsednikov in da se razprava, ki jo moramo imeti o položaju v Gazi, zaključi z resolucijo, ki kaže jasno in trdno stališče tega Parlamenta, večine, da se pokoli v Gazi prenehajo. Hočemo resolucijo; zavedati se moramo, da imamo politično odgovornost v zvezi s sedanjim položajem in da ta politična odgovornost ne sme biti le navadna razprava, ampak resolucija, resolucija, ki jasno izraža, kaj hočemo in kaj obsojamo.
v imenu skupine PSE. - (DE) Gospod predsednik, o tej zadevi smo seveda mnogo premišljevali. Mogoče gospod Cohn-Bendit precenjuje pomen resolucije, a z resolucijo Varnostnega sveta imamo osnovo, ki bi jo morali podpirati in, kot je že povedal predsednik Parlamenta, bi morali od obeh strani zahtevati, da stremita k miru, da odložita orožje in upoštevata resolucijo Varnostnega sveta. Vendar pa bi želel le dodati, da mora biti to bistvo naše resolucije. Če je to tako, potem jo lahko podpremo. V tem okviru bi sodelovali in v tem okviru bi podprli predlog gospoda Cohn-Bendita.
Gospod predsednik, gospe in gospodje, priporočilo Konference predsednikov temelji na veliki modrosti. Danes smo slišali izjavo predsednika Parlamenta, ki, če se ne motim, so jo podprle vse strani Parlamenta. To je pomembno osnovno načelo in pomembna izjava Parlamenta. V naslednjih nekaj dneh bomo prejeli ogromno informacij: iz sej Odbora za zunanje zadeve in delegacij in iz sporočil predsedstva Sveta ter Komisije. Zato nismo v položaju, da bi danes uresničili resolucijo, ki bi dejansko ustrezala dejanskemu stanju v četrtek.
Prejšnji teden sem dva dni preživel na meji Gaze in opazil ogromno trpljenja ljudi na obeh straneh. Verjamem, da samo premirje ne bo dovolj. Premirje mora biti v prihodnosti povezano s prenehanjem tihotapljenja orožja v Gazo. Predvsem podrobnosti pogajanj, ki se danes odvijajo v Egiptu, so ključnega pomena. Tega ne smemo uničiti z resolucijo, ki jo morda oblikujejo čustva. Zato sem za ohranitev resolucije Konference predsednikov.
Določeni so naslednji roki: Predlogi resolucij danes zvečer ob 20. uri, spremembe in skupni predlogi resolucij v sredo ob 10. uri.
(DE) Gospod predsednik, želel sem podati še en komentar o razpravi, ki sledi glede plinskega spora med Ukrajino in Sovjetsko zvezo in o krizi... Rusijo!
(FR) Opravičujem se, da sem na plan potegnil preteklost, Francis; tega nisem nameraval storiti.
(DE) Kar zadeva to razpravo: želeli bi ugotoviti in upam, da se lahko vse skupine strinjajo, da bi morala ta razprava vključevati razpravo o dejstvu, da Slovaška želi nezakonito ponovno odpreti jedrsko elektrarno. Želel sem le...
Ti si pravi mož za to delo. Fant, lahko si tiho. Tiho. Ti si. Hotel sem se le prepričati. Fant, v Parlamentu smo.
Ali bi lahko gospod Cohn-Bendit in gospod Ferber, prosim, sedaj nehala s svojim prerekanjem. Lahko nadaljujeta kasneje. O vsem, kar je povezano s temi razpravami, je mogoče razpravljati v teh razpravah.
(EL) Gospod predsednik, ker je vprašanje Slovaške in Bolgarije resna zadeva, bi tudi jaz želel zahtevati, da vprašate Evropsko komisijo, ki je navsezadnje varuhinja Pogodb in Pristopne pogodbe, da nam točno pove, kaj se dogaja in zakaj sta ti dve državi sprejeli to odločitev.
(EL) Gospod predsednik, dovolite mi, da Parlament seznanim z žaljivim vedenjem Turčije do Grčije.
Neprestani prekrški in kršitve grškega zračnega prostora, nizki preleti bojnih letal nad grškimi otoki, oviranje varnega pomorskega prometa v grških teritorialnih vodah in vmešavanje v iskalnih in reševalnih operacijah v Egejskem morju, za katerega je odgovorna samo Grčija, in obsežna pomoč, ki jo Turčija zagotavlja nezakonitim priseljencem, kažejo slabe obete za celotno območje.
To žaljivo vedenje moramo obsoditi in prav tako neprestano strateško izzivanje suverenih pravic države članice Evropske unije, Grčije, s strani Turčije ter ji poslati jasno sporočilo, da njeno vedenje ogroža njeno prihodnost v Evropski uniji.
(HU) Po diskriminacijskih ukrepih, ki so bili leta 2004 uvedeni glede zaposlenih iz novih držav članic, ki delajo v evropskih ustanovah, in jih je leta 2008 Evropsko sodišče razsodilo za nezakonite, bi želel vašo pozornost pritegniti k novi diskriminacijski odločitvi.
Minila so štiri leta in pol, a državljani novih držav članic se še vedno počutijo kot drugorazredni državljani. Gospod predsednik, zgodilo se je, da je bil lani objavljen natečaj za mesto vodje enote madžarskih tolmačev, ki delajo v Evropskem parlamentu, delovno mesto, na katerega se je lahko prijavil državljan katere koli države članice. Vodja enote storitev tolmačenja je odgovoren ne le za upravne naloge, ampak tudi za nadzor prenosa terminologije Evropske unije v madžarski jezik.
Gospod predsednik, strašno je, da je bil od dveh primernih kandidatov, madžarskega in britanskega, izbran britanski kandidat. Ali si lahko predstavljate, da delovno mesto francoskih jezikovnih storitev zasede Anglež ali Španec? Gospod predsednik, to je nesprejemljiva diskriminacija in povzroča resno škodo za prevajanje dokumentov Evropske unije. V imenu vsake nove države članice bi želel, da se moj protest zabeleži.
Gospod predsednik, danes popoldan smo poslušali, kako ste vi in ostali podajali izjave o groznem položaju v Gazi in o potrebi po takojšnjem premirju in umiku izraelskih oboroženih sil iz Gaze. Povedati moram, da se v tem okviru strinjam z gospodom Cohn-Benditom, da bi moral Parlament zavzeti stališče - ne more biti nepristranski.
Vendar pa je na nek način nekoliko zemeljsko govoriti o vsakdanjih vprašanjih, glede na to, da smo poslušali vse, kar je bilo povedano, a vsakdanje teme seveda zadevajo vse naše državljanje. Prejšnji konec tedna je skupnost osrednje zahodne in zahodne Irske zadel hud udarec, ko je Dell oznanil, da bo premestil 2 000 delovnih mest. V času, ko doživljamo globalno finančno nazadovanje, je to še posebej težko za delavce, ki so zaposleni pri Dellu, in za njegove dobavitelje, itd.
V tem okviru bi se lahko Evropski sklad za globalizacijo izkazal kot posebno pomemben pri pomoči za ponovno usposabljanje in prekvalificiranje delavcev ter za spodbujanje podjetništva za samozaposlovanje. Bistvenega pomena je, da irska vlada takoj uporabi Sklad za globalizacijo, da lahko delavci zaupajo v prihodnost in vidijo, da EU dela, da bi jim pomagala in v tem primeru tistim v zahodni in osrednje-zahodni Irski.
- (PL) Gospod predsednik, ravno smo dosegli sporazum, po katerem bo pretok ruskega plina sčasoma povrnjen v države članice Unije, kamor je bila prekinjena oskrba. Vredno je poudariti solidarnost med državami članicami v zvezi s to zadevo, čeprav to od samega začetka ni bilo jasno. Različne države so imele o tem različno mnenje. Vendar pa smo se k sreči na koncu potrudili in združili sile.
Ker moramo o temi razpravljati v roku dveh dni, bi želel poudariti dve stvari. Najprej, zaradi tega vprašanja je precej jasno, da se Rusija ukvarja s povsem gospodarskimi vprašanji, kot bi bila ta povsem politični instrumenti. Drugič, zaradi tega vprašanja je tudi jasno, da moramo kot Unija razviti skupno energetsko politiko. To potrebujemo bolj kot posamezne energetske politike za največje države, kot so države, ki pod Baltskim morjem na lastno pobudo gradijo plinovode.
(HU) Gospod predsednik, gospe in gospodje, v globalnem obdobju nezdrave prevlade coca cole in čipsa, bi želel spregovoriti v bran gojenju grozdja in pridelavi vina v madžarskem Karpatskem bazenu, ki je mednarodnega pomena. Kot posledica nepravilno interpretiranih direktiv EU, danes evropski skladi podpirajo tiste, ki vinograde prekopavajo, in ni nenavadno, da so kaznovani tisti, ki sadijo izbrane vrste grozdja.
Karpatski bazen je bil na ozemlju zgodovinske Madžarske nekoč kraj enega največjih vinorodnih območij v Evropi, ki se je raztezal na 600 000 hektarjih. Leta 1948 je bilo na Madžarskem še 260 000 hektarov vinogradov, danes pa se je ozemlje skrčilo na 40 000 hektarov. Kako dolgo se bo še na ta način uničevalo kletarstvo, trgovce z vinom in naravno okolje Karpatskega bazena?
Vino, pšenica, mir! Ta madžarski ljudski pozdrav želim izreči, da bi vam zaželel blagoslovljeno novo leto.
Gospod predsednik, odpiram vprašanje Palestine. Opažam, da ste bili v svojih prejšnjih pripombah nekoliko zadržani glede svojega stališča o Izraelu: mrtvih je 900 Palestincev, tretjina od teh je otrok, a še vedno ne najdemo v sebi dovolj moči, da bi v tej dvorani v celoti obsodili izraelsko brutalnost.
Ta silni napad ni le nesorazmeren; je popolnoma neupravičen. Ne ženejo ga izraelske varnostne potrebe; dejansko je ciničen in kliničen napad ne na Hamas, ampak na palestinsko prebivalstvo. Mislim, da imajo države članice sedaj moralno obvezo, da za prekinitev tega nasilja v celoti uporabijo svojo diplomatsko in politično moč za Izrael.
Previdno ravnanje z izraelsko upravo ne bo delovalo; nikoli ni delovalo. Izrael mora sedaj razumeti, da za njihova dejanja vsekakor obstajajo posledice. Zato pozivam vse poslance EP, da zahtevajo takojšnjo prekinitev Evro-mediteranskega sporazuma in seveda vse prednostne tržne sporazume med EU in Izraelom. Enako se moramo upreti vsakemu poskusu nadgradnje odnosov med EU in Izraelom, ki oblega Gazo in surovo ravna s Palestinci.
Retoriko človekovih pravic, ki je tako pogosto odzvanjala v tej dvorani, je treba sedaj spoštovati v besedah in dejanjih. To je edini vidik za uspešen mirovni proces na Bližnjem vzhodu.
Kompleksnost tega spornega vprašanja je razvidna že samo iz časa, ki ste ga porabili za svoj govor. Svoj čas ste presegli za 50 %. Razprava bo potekala v sredo popoldan.
Gospod predsednik, moje volilno okrožje je prejšnji teden prizadela objava, kakor je dejala gospa Harkin, da bo tovarna Dell izgubila 2 000 delovnih mesti. To prav tako verjetno pomeni izgubo še dodatnih 2 000 delovnih mest, ki so na Irskem odvisna od Dellove proizvodnje. Dell svojo proizvodnjo seli v Łódź na Poljskem s podporo skoraj 52 milijonov EUR državne pomoči.
Ali mi lahko Komisija zagotovi, da je državna pomoč, ki jo uporablja Poljska, v okviru pravil o konkurenci EU, in ali mi lahko zagotovi, da bo za pripravo odpuščene delovne sile na novo zaposlitev dovolj pomoči iz Evropskega sklada za globalizacijo?
(BG) Gospe in gospodje, pred dvema dnevoma so na štirih šolah v mestu Burgas odkrili, da so njihovi zidovi prekriti z rasističnimi slogani. Na zidovih so bili napisi, kot: "Spremenite Bolgare v prah" in "Smrt giaourjem". "Giaour" je poniževalen turški izraz, ki se je v času Otomanskega imperija uporabljal za nemuslimane in za ljudi, ki niso bili Turki. Za Turke je giaour nekdo, ki ni vreden, da se ga imenuje človek, zaradi česar je to najbolj žaljiva rasistična žalitev v turškem jeziku. "Giaourji" je tudi beseda, ki so jo uporabljali nekdanji minister za kmetijstvo Nihat Kabil in turški upravniki na Ministrstvu za kmetijstvo za Bolgare, ki so se pridružili oddelku, temu pa je sledilo, da so prednostno obravnavali Turke.
Gospe in gospodje, naj vam bo ta incident v opozorilo glede turškega načina mišljenja v 21. stoletju. Že samo ta primer kaže, da Turčija ne sodi v Evropsko unijo, ker je rasistična, ksenofobična država, ki podpira in spodbuja rasizem in ksenofobijo v sosednjih državah. Ta primer kaže, da Bolgari niso vir sovraštva, ampak da so žrtve sovraštva in etnične nestrpnosti.
Evropski parlament je vedno izražal aktivno držo proti rasizmu in etnični nestrpnosti. Pozivam vas, kot poslance tega Parlamenta, da to naredite ponovno in podprete našo pisno izjavo, ki obsoja turški rasizem proti Bolgarom.
Hvala, gospod predsednik. Pozdravljam trud češkega predsedstva pri reševanju sedanje plinske krize, a le posredovanje v eni krizi za drugo ni rešitev. EU ne more ostati v vlogi varuške; tiste, ki varuje enfant terrible. Jasen je zaključek, da je nadaljevanje vzajemno koristnega strateškega zavezništva z Rusijo, kot zanesljivim dobaviteljem energije, strateško napačna presoja Temeljni vzrok za sedanjo krizo ni Ukrajina, ampak kriza znotraj samega Gazproma, ki ni uspel izpolniti svojih lastnih obvez.
Osem zaporednih let je Gazpromova proizvodnja plina stagnirala na isti ravni. To je tipičen rezultat političnega nadzora države nad proizvodnjo. To, da niso bili sposobni hkrati dostaviti plina ruskim potrošnikom in izpolnjevati obvez v tujini, je verjetno gospoda Putina privedlo do tega, da je sprožil politično krizo in Ukrajino pokazal kot grešnega kozla. Zato je za nas toliko bolj pomembno, da se osredotočimo na iskanje novih energetskih virov.
- (HU) Gospod predsednik, kolegi poslanci, gospodarska kriza, ki so jo mnogi ljudje na začetku sprejeli kot taktiko zastraševanja s strani medijev, je sedaj dosegla Evropo; prizadela je države, regije, lokalne skupnosti, podjetja in z njimi družine ter delavce. Dva kolega poslanca sta o tem že govorila. Posledice recesije ne vplivajo na vse enako, kakor nas spominja Komisija v svojem Sporočilu. Negativen vpliv se eksponentno širi na rob Evrope in družbe.
Da bi preprečili, da sedanji položaj spremeni načelo spodobnega dela v prazne besede in da bi se izognili eksploziji revščine, moramo svoj trud osredotočiti na lastne vire. Zato pozdravljam Sporočilo Komisije in tudi predanost komisarja Špidle za dvig zavesti ter njegovo pozivanje Evrope, da se v času nazadujoče gospodarske dejavnosti potrudi zaščititi najbolj ranljive socialne skupine.
Razlikovalen pristop Komisije daje razlog za upanje, da združena Evropa ne bo pomenila vsiljene enotnosti, predvsem ne v obdobju krize. Upam in pričakujem, da bo v tem smislu dobila podporo Evropskega parlamenta.
Gospod predsednik, v današnjih časih se soočamo s paradoksom. Kljub temu, da se je večina evropskih potrošnikov večkrat izrazila proti GSO, raziskave kažejo, da kupujejo gensko spremenjena živila, ko so ta na voljo v trgovinah.
Mnogi potrošniki se preprosto ne zavedajo, da se v Evropi prodajajo gensko spremenjena živila, ali pa preprosto padejo v past nečitljivih označb in na koncu ne vedo, kaj kupujejo.
Možna rešitev bi bila, da se na označbah dovoli navajanje odsotnosti GSO v živilih. A trenutno ni skupnih določb o označbah za proizvode brez GSO. To povzroča zmedo pri potrošnikih in izkrivljanje notranjega trga, saj medtem ko so nekatere države že uvedle določbe o označevanju proizvodov brez GSO, druge nočejo dovoliti dajanja takšnih informacij.
Ljudje hočejo sprejemati odločitve o hrani, ki temeljijo na njihovih lastnih vrednotah in ne po študijah ocen varnosti. Če nam je mar za skrbi potrošnikov, potem bi morali biti transparentni povsod in jim omogočiti pravo izbiro. Zato pozivam Komisijo, da na evropski ravni zagotovi pravni okvir za prostovoljno označevanje proizvodov brez GSO.
- (PL) Gospod predsednik, ob tej priložnosti bi se želel obrniti na Svet, da izvede ustrezne ukrepe v skladu s členom 13 Pogodbe o ustanovitvi Evropske skupnosti za boj proti diskriminaciji na podlagi etničnega porekla v Litvi.
Na nedavnih litvanskih parlamentarnih volitvah so bili izvoljeni trije politiki iz poljske manjšine. Litvanske oblasti so jim potem poskušale odvzeti parlamentarne sedeže. Podan razlog za to je bil, da imajo dokument Karta Polaka. To je dokument, ki potrjuje, da imetnik pripada širšemu poljskemu narodu. Namenjen je ohranjanju poljske kulture in nacionalne identitete med osebami poljskega porekla po svetu. Vendar pa litvanske oblasti menijo, da to pomeni zvestobo tuji državi. To je očitno smešno in nezaslišno. Poleg tega pa zaradi etničnega porekla to dobi razsežnosti diskriminacije in vključuje tudi kršenje pravic narodne manjšine, kar je vedenje, nevredno države članice Evropske unije. Verjamem, da bodo litvanske oblasti o tej zadevi premislile.
- (CS) Gospod predsednik, gospe in gospodje, Bernd Posselt, ki predstavlja bavarsko stranko CSU tu v Parlamentu in tudi vodi Združenje sudetskih Nemcev, je predlagal, da Češka republika v času svojega predsedovanja odpravi tako imenovane Beneševe dekrete. To je nezaslišna zahteva, ki je Češka republika ne more izpolniti. Seveda vemo, da so dekreti nastali po drugi svetovni vojni v skladu z vidiki zmagovalnih sil in so zamenjali pravne standarde, dokler ni bil izvoljen ustrezen parlament. Zato ne gre za vprašanje nekakšne rakaste tvorbe evropskega parlamentarnega reda, kakor je trdil. Po mojem mnenju je rakasti tvorbi podobna organizacija gospoda Posselta, saj deluje v neposrednem nasprotju s cilji sodobnega evropskega vključevanja, ki ga zasleduje EU. Medtem ko gospod Posselt napada Češko republiko, na tisoče nemških državljanov srečno živi in dela tam, tam pa je tudi veliko število nekdanjih sudetskih Nemcev, ki so se tam upokojili. Sam sem primer dejstva, da v današnji Češki republiki ni protinemške agresije, saj sem bil kot nemški državljan izvoljen, da v tem Parlamentu zastopam Češko republiko.
Gospod predsednik, plinska kriza je v času zmrzišča v 17 evropskih državah pustila na stotine tisoče gospodinjstev brez ogrevanja. Spor je najbolj vplival na vzhodno in osrednjo Evropo, saj so bile zaradi tega zaprte tovarne in šole.
Tudi če Kijev in Moskva po več urah pogovorov z uradniki EU podpišeta dogovor s posredovanjem EU, Gazprom pravi, da bo dogovor za ponovno dobavo plina čez Ukrajino v Evropo zakasnel, saj še ni prejel kopije sporazuma.
Skupina tehničnih strokovnjakov, ki jih je poslala Evropska komisija, bo preverila pretok v ukrajinske plinovode iz Rusije, in tudi če plin začne teči v Ukrajino, bo morda potrebnih približno 36 ur, da doseže države članice EU. Posledično Evropa potrebuje enotno politiko o energetski varnosti, da bi se izognila prihodnjim sporom, in potrebuje raznolike vire energetskih zalog.
Pozdravljam posredovanje Parlamenta v sporu in upam, da bo čim prej dosežen sporazum, da se izognemo poglabljanju spora.
(SL) Lani smo praznovali 40. obletnico pogodbe o neširjenju jedrskega orožja, leto prej pa sprejeli v tej dvorani resolucijo, s katero so bili predsedstvo, Svet in Komisija pozvani k okrepljenim prizadevanjem v prid učinkovitejšega multilateralizma in strožjega izvajanja omenjene pogodbe, za katero vemo, da je jedrske arzenale zajezila, zmanjšala pa žal ne. Resolucija je tudi pozivala Združene države Amerike k umiku jedrskih konic z evropskega ozemlja, ter Veliko Britanijo in Francijo k ustavitvi njunih raketnih jedrskih programov.
Ker sem vstopil v ta spoštovani zbor šele novembra, vprašujem, koliko in kako so bili ti pozivi upoštevani oziroma prizadevanja uspešna glede na to, da oživlja nov projekt postavitve ameriškega protiraketnega ščita na Češkem in Poljskem in da le ta generira nove, pričakovane napetosti med zahodom in Rusijo ter zamisli in grožnje po novi nevarni jedrski oboroževalni tekmi.
(RO) Razprava o plinski krizi je bila vključno z nocojšnjim zasedanjem zelo strastna.
Vsak govorec pravi, kako resna in nevarna je raven energetske odvisnosti Evropske unije. Vsi pravijo isto: da je rešitev še naprej zmanjševati našo odvisnost od posameznih virov energije.
V tem trenutku je težko reči, kakšna je raven tratenja energije v Evropski uniji. Nekateri analitiki omenjajo celo tretjino celotne porabe. To kot primer pomeni, da Romunija uvaža približno 14 milijonov ton nafte, kar ustreza letnemu uvozu ruskega plina, skoraj milijon ton nafte pa se letno potrati zaradi pomanjkljive izolacije v stanovanjskih blokih.
Žal zakonodaja Skupnosti ni primerna za podprtje resolucije glede tega problema, ker nepojmljivo omejuje evropska sredstva, ki jih je mogoče nameniti projektom za obnavljanje ogrevalnih sistemov.
Mislim, da bi se morali vsak dan vprašati naslednje: kaj je enostavneje? Iskati nove vire energije in nove tranzitne poti ali se opominjati, da lahko z uporabo preprostih metod prihranimo velik del energije, ki jo potratimo?
(SK) Letos proslavljamo 10. obletnico evra in 1. januarja 2009 je Slovaška postala 16. članica v evrskem območju.
Moja država je predala del svoje identitete, a je to naredila s ponosom. Ravno tako, kot smo cenili svojo lastno valuto, smo začeli uporabljati evro, in večina slovaškega prebivalstva ga tudi hitro začenja smatrati za svojega. Evro smo sprejeli po le pet letih članstva v EU in kot je na novoletni dan dejal predsednik državnega zbora Fico, bi lahko evro smatrali kot talisman za srečo, ki nam bo prinesel stabilnost in potencial za še močnejši razvoj Slovaške v času gospodarske krize. Pohvaliti bi želel vse, ki so prispevali k sprejetju evra na Slovaškem, in se zahvaliti za pozitiven odnos slovaške javnosti do nove valute.
Vsem Slovakom želim veliko sreče z evrom kot simbolom povezane in uspešne Evrope.
(EL) Gospod predsednik, ker v Parlamentu o tem ne bomo razpravljali, bi želela poudariti pomen predloga direktive o izvajanju sporazuma, ki sta ga sklenila Združenje ladjarjev Evropske skupnosti in Federacija sindikatov delavcev v prometu Evropske unije, za Evropsko unijo.
Ta direktiva, ki zadeva delo mornarjev po Konvenciji o delu v pomorstvu, bo mornarjem v Evropski uniji omogočila, da si zagotovijo dostojne delovne pogoje.
Ta sektor je treba spodbujati, ker prispeva k razvoju in produktivnosti. Morja, ki obdajajo obale Evropske unije, so za mednarodno trgovino zelo pomembna in mladi ljudje bi morali v pomorskih poklicih videti prihodnosti in pomagati pomorskemu prometu.
(DE) Gospod predsednik, ozadje mojega govora je nezakonit prevoz pasjih mladičev, ki so ga v začetku oktobra 2008 odkrili v Avstriji. Poskušal sem dobiti besedo v enominutnih prispevkih in sem vesel, da mi je končno uspelo. Zanimivo je, da je gospod Rogalski smel v tem času govoriti kar trikrat.
Sedaj pa nazaj k omenjeni zadevi. Avstrijska policija je ustavila tovornjak, ki je prevažal 137 pasjih mladičev. Na vozilu so bile vidne okvare, potni listi živali pa so bili ponaredki, saj psi še niso dosegli pravno zahtevane starosti za prevoz. Potovanje se je začelo na Slovaškem in naj bi se končalo v Španiji. To ni edini primer in nas ponovno opozarja, da se pridobitne organizacije na zločinski način neprestano izogibajo veljavnim določbam o zaščiti živali v Evropi. V Evropi res potrebujemo obsežne inšpekcije prevoza živali in ustrezne grožnje z globami v primeru neupoštevanja. EU mora skupno sprejeti minimalne evropske standarde na področju zaščite živali, ki jih morajo izvajati in spremljati vse vlade. To bi te države, ki so bile na področju zaščite živali do danes popolnoma neaktivne, tudi prisililo, da uvedejo posebne standarde.
(SL) Krvavi ter neusmiljeni masaker nad Palestinci v Gazi je simbol človeške nemoči in dvojnih meril, ki kriči v nebo. Mar res mora število mrtvih med Palestinci doseči štirimestno število, preden mednarodni subjekti uporabijo mehanizme, ki so na voljo za posredovanje že od prvega dne spopadov.
Evropska unija si domišlja, da je subjekt mednarodnih odnosov in svetovni politični igralec. Pa je res? Smo mi subjekt, če izraelska vojska ob vsej svoji sofisticirani obveščevalni podpori napade šolo, polno civilistov, ki jo financira Evropska unija. Mar obstaja mednarodno humanitarno pravo, če izraelska vojska na silo preseli Palestince v hišo, ki jo naslednjega dne divje obstreljuje.
Večkrat sem bil v Izraelu, tudi v Sderotu, marsikaj vem, toda ta izraelska akcija je nesorazmerna, je pretirana in je nečloveška. Početje je nemoralno, je perverzno, je bizarno, saj je v svojem bistvu predvolilna kampanja. To je krvava predvolilna kampanja.
Gospod predsednik, to priložnost bi želel izkoristiti, da podprem financiranje Evropske unije za podporo evropskih iger specialne olimpijade, ki bodo leta 2010 potekale v Varšavi, in za svetovne igre specialne olimpijade, ki bodo leta 2011 potekale v Atenah.
Komisija je za podporo svetovnih iger specialne olimpijade namenila 5 milijonov EUR, ko so leta 2003 potekale na Irskem, kar je bil tako čudovit dogodek in zadovoljstvo za mnoge med nami, ki so bili prisotni. Evropska unija mora biti na čelu podpore prostovoljstva v športu.
Naj dodam, da o tem vprašanju obstaja pisna izjava, ki jo lahko poslanci EP ta teden zunaj dvorane podpišejo, in bi želel pozvati vse kolege, da to izjavo podpišejo v podporo financiranju EU za te zelo pomembne igre specialne olimpijade.
- (CS) Srečno novo leto, gospod predsednik. Gospe in gospodje, želel bi izraziti svoje iskreno začudenje nad ironijo usode, da češka vlada, ki je dobro znana po svojem posebnem pristopu do vprašanja pogajanj z Rusijo, še ni odkrila svoje maske in se posipala s pepelom. Pogajanja z Rusijo glede energetske varnosti je celo odlagala. Še bolj me preseneča stališče Evropske komisije. Slovaški in Bolgariji preti s sankcijami in slišali smo celo, da gospod Cohn-Bendit predlaga tudi sankcije, če bodo razgrajeni bloki jedrske elektrarne ponovno obratovali. Komisarjem in govornikom Evropske komisije bi želel priporočiti, da se toplo oblečejo, izključijo gretje doma in svojim družinam pojasnijo, da tako ravnajo iz solidarnosti do Slovakov in Bolgarov. Ali pa je bila to morda le slaba novoletna šala?
(EL) Gospod predsednik, tudi jaz bi želel komentirati o vprašanju zemeljskega plina glede na to, da smo v zadnjih desetih dneh postali priče spora, ki zajema to vprašanje, spora, v katerega je bilo ujetih mnogo držav članic Evropske unije, ki so odvisne od zemeljskega plina za energijo, spora, ki povzroča težave državljanom, podjetjem in industriji.
S pogajanji med nasprotujočimi stranmi, ki so polna nezaupanja, suma in spornih objav, in s posredovanjem evropskega predsedstva in Komisije, se zdi, da je bila najdena nekakšna rešitev.
Jasno je, da lahko neglede na namene in porazdeljevanje problem ponovno nastane, če ne bodo sprejeti ukrepi. Zato moramo pregledati vprašanje ponovnega oblikovanja energetske doktrine Evropske unije z dodajanjem drugih virov energije.
Evropski parlament bi moral poslati tudi jasno sporočilo, da se Evropska unija ne bo pustila izsiljevati, in bi moral sodelovati v razpravi za načrtovanje alternativnih poti za varno in neprekinjeno dobavo zemeljskega plina. Cilj zmanjšanja energetskih zahtev za 20 % do leta 2020 ne bo dosežen v nestabilnih in negotovih okoliščinah.
(RO) Za Evropsko unijo mora priprava skupne energetske strategije in akcijski načrt, usmerjen v izboljšanje energetske varnosti Unije, postati prednostna naloga.
Dejanje Ukrajine pri prekinitvi dobave zemeljskega plina v države članice EU je poudarilo odvisnost EU od tradicionalnih dobaviteljev. Nadalje pa so nizke temperature to zimo povzročile resne obratovalne težave dobaviteljem električne energije, ki so zabeležili rekordne ravni porabe.
Evropa mora izumiti evropsko strategijo za posodobitev energetskega omrežja, dvig energetske učinkovitosti in raznolikost virov za dobavo energije. Izvajanje projekta Nabucco, gradnja terminalov utekočinjenega plina v evropskih pristaniščih, vlaganje v varnejše jedrske elektrarne, dviganje energetske učinkovitosti in povečanje uporabe obnovljive energije morajo predstavljati skupna prednostna dejanja, ki so usmerjena v povečanje energetske varnosti EU.
Evropska komisija mora skupaj z Evropsko investicijsko banko in vladami držav članic opredeliti in zagotoviti financiranje teh prednostnih projektov.
Gospa predsednica, želel bi izpostaviti sporno vprašanje Zimbabveja. Zdi se mi, da če Zimbabve ni na naših televizijskih ekranih, potem se z nekaterimi vprašanji, ki se tam pojavljajo, ne ukvarjamo. Nedavno smo imeli primer Jestine Mukoko, generalne direktorice Mirovnega projekta Zimbabve in članice odbora Foruma NVO o človekovih pravicah Zimbabveja, ki je bila ugrabljena in bila 21 dni v osami, preden se je ponovno pojavila na Kazenskem sodišču prve stopnje v Harareju, lahko bi se reklo z vidnimi znaki mučenja in grdega ravnanja - vse zaradi tega zločina, da je borka za človekove pravice.
Gospa Mukoko je trenutno zaprta v samici strogo varovanega zapora in njena prihodnost, tako kot prihodnost mnogih borcev za človekove pravice, prostovoljcev in navadnih državljanov pred njo, ostaja v rokah Mugabejevega režima v nevarnosti.
V tej dvorani in v drugih, nacionalnih parlamentih, je bilo izrečenih mnogo besed v zvezi z zaskrbljenostjo in obsojanjem, a nočna mora za prebivalce Zimbabveja ostaja nezmanjšana. Verjamem, da je čas, da ponovno uveljavimo svoje interese na tem področju in od Sveta in Komisije zahtevamo, da ukrepata enkrat in za vselej in prekineta zločinske dejavnosti proti ljudem, ki se v Zimbabveju borijo za človekove pravice.
Gospa predsednica, pozdravljam izjavo, ki jo je nocoj podal gospod predsednik o Gazi, in seveda odločitev Parlamenta za resolucijo na to temo, da se vse strani v konfliktu Gaze prisili k takojšnjemu in enostranskemu premirju. Jalovost te politike z vojno je sedaj z več kot 900 mrtvimi boleče očitna. Vztrajati morate, da Izrael preneha s poboji. Gaza je največji zapor na svetu z 1,5 milijona zapornikov; sedaj je žal tudi klavnica, kjer umirajo moški, ženske in otroci, preprosto zato, ker so Palestinci.
Kakšnih zločinov bi sploh lahko bili krivi palestinski otroci, ki umirajo v tem konfliktu? Kakšne izgovore sploh lahko imamo Evropejci, da še naprej poslujemo z Izraelom, medtem ko ta še naprej neusmiljeno kolje nedolžne ljudi? Evropski svet se mora prenehati zgovarjati, prekiniti spor in se združiti v usklajenem delovanju, ki bo končalo to klanje. Ne sme biti vprašanja o nadgradnji evropskih odnosov z Izraelom, dokler ta ne uspe sodelovati v konstruktivnem dialogu z vsemi predstavniki palestinskega naroda.
- (PL) Kot organizacija držav, ki jih vežejo skupne vrednote, bi morala Evropska unija uporabiti vse vire, ki jih ima na voljo, da prepreči širjenje sovraštva. Francoski operater Eutelsat pa je menil, da je primerno predvajati program televizijske postaje Al-Aqsa, ki je povezana s Hamasom in odprto poziva k napadom izraelskega civilnega prebivalstva.
S tem svojim dejanjem je Eutelsat znova dokazal, da je njegovo etično poslovanje koncept, ki je odgovornim za upravljanje podjetja precej tuj, predvsem, če upoštevamo, da so neodvisni kitajski televizijski družbi NTD TV več mesecev preprečevali oddajanje. Kljub pritožbam z mnogih strani vodstvo Eutelsata še vedno ni pripravljeno umakniti svoje odločitve, ki jo je sprejelo pod pritiskom kitajske vlade. Presenetljive in popolnoma nemoralne izbire vodstva Eutelsata sprožajo skrbi glede tega, ali so nameni vodilnih povsem poslovno usmerjeni.
(PT) Gospa predsednica, napad Izraela na Gazo je vojni zločin in zločin proti človeštvu. Dogaja se tragedija: umrlo je 900 Palestincev, med njimi tudi ogromno otrok, na tisoče pa je ranjenih.
Zahtevati moramo prekinitev napadov na Gazo. Zahtevati moramo prekinitev blokade Izraela, ki Gazo spreminja v koncentracijsko taborišče. Zato se pridružujemo vsem ljudem iz vseh držav in vseh celin, ki demonstrirajo proti pokolom: vsem tistim ljudem iz vseh držav in vseh celin, ki so jezni in se odpravljajo na ulice ter vzklikajo "Nič več zločinov!" Za Evropski parlament in druge odgovorne organe Evropske unije je bistvenega pomena, da zahtevajo takojšnjo prekinitev napadov na Gazo in takojšnjo prekinitev izraelske blokade.
- (CS) Hvala, gospa predsednica. Nedavno me je presenetil način, kako so češke zavarovalnice odpravile določbo o izplačilu bonusov za ženske, ki sklenejo obvezne police za avtomobilsko zavarovanje. Ta korak je bil upravičen s sklicevanjem na nov protidiskriminacijski zakon, ki bo začel veljati. Vedno znova videvamo, kako nekateri politiki in nevladne organizacije sprejemajo dokaj pretirano stališče glede vprašanja enakosti spolov. Eno takšno pretiravanje predstavlja zanikanje aktuarske matematike, ki vsakodnevno dokazuje, da se moški in ženske v različnih vidikih svojih življenj vedejo različno in imajo zato različne stopnje zavarovanja in drugih tveganj. Zanikanje takšnih razlik ne pomeni boja za enake pravice, temveč bolj boj za skladnost in enakost obeh spolov. Takšen boj bi bil tako jalov kot tudi smešen. Moški in ženske se med sabo razlikujemo natanko zaradi tega, ker se spola med seboj dopolnjujeta na uspešen in koristen način v vsakodnevnem življenju, partnerstvih in v družbi.
Gospa predsednica, ravno je bila objavljena nova javnomnenjska raziskava, ki jo je naročila Kampanja za neodvisnost Britanije. Večina vprašanih je dejala, da je Evropska unija zgubila stik, da je pokvarjena in da ima denar nizko vrednost; 83 % anketiranih hoče, da ima zakonodaja Združenega kraljestva najvišjo moč in zato želijo razveljaviti nadvlado zakonodaje EU; in 71 % jih hoče referendum o nadaljevanju britanskega članstva. Žal je za to malo verjetnosti, glede na to, da jim laburistična vlada ne da niti možnosti za referendum o Lizbonski pogodbi, ki ga je obljubila v svojem volilnem manifestu.
Britanci želijo prosto trgovino, prijateljstvo in sodelovanje z Evropo in svetom, nočejo pa, da jim Evropska unija vlada. Če bi prišlo do resnično pravičnega referenduma, kjer bi bili Britanci vprašani, ali želijo vse tesnejše politično in gospodarsko povezovanje z EU ali želijo oditi, bi ogromna večina glasovala za odhod.
Gospa predsednica, želela bi izraziti svojo skrb glede vse večjega pomanjkanja znanstvene strogosti v osnutkih predlogov, ki jih temu Parlamentu predstavlja Komisija, in seveda v nekaterih poročilih in spremembah, za katere smo kot poslanci odgovorni. Dobra znanost se vse bolj umika ljudskim in čustvenim odzivom, ki se pogosto skrivajo za previdnostnim načelom.
Vzemimo sporno vprašanje fitofarmacevtskih sredstev. Opustili smo znanstveno načelo ocenjevanja tveganja. Ne obstaja podrobna ocena vpliva EU niti znanstvena opredelitev endokrinih motilcev hormonov, je pa neskladje v obravnavanja te in direktive REACH.
Zakonodajo EU spravljamo na slab glas na mednarodni ravni in slabimo njeno verodostojnost z vse večjim pomanjkanjem znanstvene strogosti in dobre znanosti.
(BG) Gospa predsednica, gospe in gospodje, plinska kriza, v kateri se je Evropa znašla na začetku leta 2009, za Bolgarijo, ki nima alternative za pomožno oskrbo s plinom, hitro dobiva razsežnosti katastrofe. Ne bom razpravljal o sramotni in kratkovidni odločitvi, ki jo je sprejela bolgarska vlada in je mojo državo v sporu med Rusijo in Ukrajino spremenila v talko, saj je to vsem jasno.
Sedaj je bolj pomembno, da se odločimo, kakšne ukrepe sprejeti, da bomo premagali krizo. V tem primeru bi to lahko pomenilo, da mora Bolgarija najti alternativo, da prekine svojo zunanjo odvisnost. Zato verjamem, da je za Evropo in balkanske države kot je Bolgarija bistvenega pomena, da sledijo primeru Slovaške in sprejmejo odločitev za ponovni zagon blokov I, II, III in IV v jedrski elektrarni Kozloduj. V tem trenutku je to edina možnost, ki jo ima Bolgarija in ji omogoča pridobitev kančka neodvisnosti in zmanjšanje tako neposredne škode kot tudi škode, ki jo bo povzročila trenutna uporaba kurilnega olja namesto plina.
(RO) Glede na to, da se je leto 2009 šele začelo, bi vam želela povedati, da po mojem mnenju to ni navadno leto.
Leto 2009 zaznamuje dve desetletji od konca hladne vojne in od podrtja zidov, ki so delili države in samo Evropo na vzhod in zahod, s svobodo in demokracijo na eni strani in totalitarnimi režimi na drugi strani.
Kot romunska poslanka EP, a tudi kot romunska državljanka, ki ve, kaj pomeni diktatorstvo, verjamem, da sta ti dve desetletji za nekatere med nami zaznamovali prehod in sprejem za druge.
Enako verjamem, da bi moralo biti kljub sedanjemu ozračju leto 2009 leto, ko bi morala biti naša dejanja, kot tudi dejanja Evropske komisije usmerjena v eno Evropo za vse Evropejce. Evropo, kjer vsak od 500 milijonov državljanov čuti, da so zagotovljene njihove pravice, da obstaja resničen smisel za solidarnost, da ni mogoče, da jih še kdaj kdo diskriminira, da se jim v združeni Evropi ni treba počutiti kot tujcam ali jim trpeti, da smo vsi evropski državljani, ki čutimo enako, ne glede na to, kje smo bili pred letom 1989.
- (PL) Gospa predsednica, Evropski parlament je mnogokrat obravnaval zadeve, povezane z okoljem. Poudariti bi želel sporno vprašanje, na katerega so me opozorili šolarji in se nanaša na naravno okolje. Tarife, ki se plačujejo za stare kovine, papir in plastenke iz sintetičnih materialov, se dramatično znižujejo. Zbiranje takšnega materiala postaja neprofitno. Poleg tega so mnoga mesta odpravila zabojnike za razvrščanje ali pa so jih prenehali prazniti.
Zadnje čase je recikliranje papirja pogosto v novicah. Trenutno stanje na Poljskem je v zvezi s tem mogoče povzeti na naslednji način. Tisti, ki zbirajo odpadni papir, skrbijo, da so cene prenizke in da se ga ne izplača predelovati. Na drugi strani pa tisti, ki proizvajajo papir iz recikliranega papirja trdijo, da je slednji predrag za njih in da trenutne cene pomenijo, da ni vredno vlagati v opremo za njegovo predelavo. Zato pozivam k okoljsko zavednemu dejanju za rešitev tega problema. Glede na sedanje stanje otroci odpadni papir zbirajo, ker ima dejavnost izobraževalno vrednost, papir pa je nato odvržen na komunalna odlagališča.
Gospe in gospodje, storila sem vse, da bi zagotovila, da do besede pride čim več govornikov.
- Naslednja točka je vprašanje Komisiji za ustni odgovor, ki ga v zvezi z akcijskim načrtom o mobilnosti v mestih postavljata gospod Costa v imenu Odbora za promet in turizem in gospod Galeote v imenu Odbora za regionalni razvoj - B6-0002/2009).
Gospa predsednica, komisarka, gospe in gospodje, Komisija, katere del ste vi, gospa Vassiliou, je večkrat naznanila objavo svojega akcijskega načrta o mobilnosti v mestih. Načrt bi moral biti lansko jesen predložen Svetu in Parlamentu. Komisija se je k temu obvezala lanskega marca ob zaključku posvetovanja o Zeleni knjigi o mobilnosti v mestih, ki se je začelo leta 2007, in ponovno v Akcijskem načrtu za logistiko tovornega prometa iz leta 2007 in v svojem sporočilu o strategiji za izvajanje interiorizacije zunanjih stroškov v letu 2008.
Čas teče, akcijski načrt pa še ni bil objavljen. Ko se bližamo koncu sedanjega parlamentarnega obdobja, pa Odbor za promet in turizem, ki ga predstavljam, skrbi, da bo mnogo dela, vloženega v zadnjih nekaj letih, ničnega. Gospa komisarka, ali mi lahko zagotovite, da je akcijski načrt pripravljen? Mi lahko rečete, da bo objavljen v naslednjih nekaj tednih, da se Parlamentu omogoči, da dokonča svoja priporočila, kakršna vsebuje resolucija gospoda Racka "Za novo kulturo mobilnosti v mestih", ki je bila v tem Parlamentu sprejeta julija 2008?
Gospa Vassiliou, mobilnost v mestih je nedvomno sporno vprašanje, ki se kaže lokalno in ki mu bo lokalna pristojnost vedno dajala prednost pred nacionalno pristojnostjo ali pristojnostjo Skupnosti, a to ne pomeni, da bi se je bilo treba lotiti brez kakršnega koli državnega posredovanja ali posredovanja Skupnosti. Kdo lahko in bi moral opredeliti vlogo Skupnosti v tej zadevi, če ne Evropska unija? Kdo lahko in bi moral razlagati meje, ki se na tem področju uveljavljajo po načelu subsidiarnosti?
Izmikanje Komisije - in zato EU - tej temi nikakor ne pomaga reševati problema mestnega prometa in mobilnosti državljanov niti problemov onesnaževanja zraka v mestih - vemo, da 40 % emisij CO2 povzroča mestni promet in da je 70 % drugih prometnih onesnaževalcev mestnih. To tudi ne pomaga pri problemih varnosti v cestnem prometu - vemo, da se 50 % nesreč s smrtnim izidom zgodi v mestih - in niti pri tistih, ki so povezani z delom potrošnikov, manj zmožnih meščanov, katerih mobilnost je odvisna od javnega prevoza.
Ali lahko sprejmemo, da bi morale biti med državami članicami razlike? Med mesti, v standardih zaščite za mestno okolje? V standardih varnosti v cestnem prometu v mestih? V standardih dostopa meščanov do mobilnosti? Ali to niso temeljne pravice, ki bi jih morala Unija pomagati zagotoviti vsem Evropejcem? Torej moramo ustvariti standarde in minimalne cilje, a tudi najboljše prakse in finančne spodbude. Potrebujemo usklajevanje in inovativne projekte, razvijati in deliti moramo zanesljive in primerljive statistike.
Če to prevzame Unija, ali bo to pomagalo pri uresničevanju teh dopolnilnih rešitev, ki jih države članice in lokalne skupnosti z vso pravico ščitijo? Gospa Vassiliou, morda nam boste sedaj podali seznam dobrih razlogov za zamudo in celo neuspeh pri predložitvi Akcijskega načrta o mobilnosti v mestih. Če želite poskusiti in zagovarjati neuspeh pri izpolnjevanju te obveze, se, preden to storite, vprašajte - ali so to resnični razlogi in ne plehki izgovori? Gospa Vassiliou, ne prispevajte k zamisli - ki je zadnje čase postala priljubljena -, da se Komisija tako boji, da bi vznemirjala države članice, da se je vdala glede reševanja evropskih problemov. To bi bila samomorilna poteza za institucijo kot je Komisija, ki je ni okrepilo uspešno parlamentarno obdobje francoskega predsedstva.
Daj, daj, daj: to hočejo evropski državljani in samo zaradi tega verjamem, da so pripravljeni, ali bi lahko bili, na naše institucije gledati bolj prijazno. Majhen primer načrta mobilnosti v mestih bi lahko bil v veliko pomoč pri reševanju tega mnogo večjega problema.
članica Komisije. - Gospa predsednica, najprej bi želela izraziti obžalovanje, da ni z nami podpredsednika Tajanija. Je na zelo pomembni misiji na Japonskem.
Naj preidem naravnost k bistvu. Komisija ostaja v celoti predana razvoju politike EU na področju mobilnosti v mestih, ker je prepričana, da kljub temu, da so za mobilnost v mestih odgovorne predvsem lokalne, regionalne in nacionalne oblasti, je na nekaterih posebnih območjih dodana vrednost dejavnosti na evropski ravni.
Dejansko se mesta, kljub temu, da so vsa različna, soočajo s skupnimi izzivi. Problemi glede mobilnosti v mestih so pomembni in se stopnjujejo ter vplivajo na mnogo meščanov in podjetij, ki se soočajo s problemi prometne varnosti, z omejenim dostopom do javnega prevoza, s prenatrpanostjo in problemi, ki jih povzroča onesnaženje. Za ponazoritev mobilnosti v mestih naj vam povem par številk: 60 % prebivalstva živi v mestnih območjih in tam se ustvari 85 % BDP EU. Vendar pa mesta prav tako ustvarjajo 40 % emisij CO2 in dve od treh nesreč se zgodita v mestnih območjih. Na koncu pa še prenatrpanost, ki je ena od glavnih problemov, s katerimi se morajo vsakodnevno soočati meščani, in zaradi katere je vsako leto izgubljenega približno 1 % BDP.
Trajnostna mobilnost v mestih je zato ključni element za dosego naših ciljev, ki se nanašajo na podnebne spremembe, gospodarsko rast in varnost v cestnem prometu. Zato Komisija že od leta 1995 na tem področju izvaja dejavnosti za spodbujanje izmenjave najboljših praks. Vrhunec je bil izredno uspešen program CIVITAS, ki se je začel leta 2000.
V Zeleni knjigi "Za novo kulturo mobilnosti v mestih" iz leta 2007 so bila nato opredeljena široka območja za morebitne dopolnilne dejavnosti na ravni EU z namenom pospeševanja bolj zelenih in varnejših mest v preudarnejšem in dostopnem mestnem prevozu.
A kaj je dejansko mogoče narediti na ravni EU? Lahko pomagamo lokalnim oblastem izvajati politike EU, ki so s tem povezane, in najbolje uporabiti sredstva EU. Razširjanje in reprodukcija inovativnih pristopov lahko oblastem da možnost za dosego več in boljših rezultatov pri manjših stroških.
Lahko pomagamo pospeševati nove tehnologije na trgih, na primer s čistimi in energetsko učinkovitimi vozili, in poenostaviti usklajene standarde za uvajanje novih tehnologij na širšem trgu. Končno pa lahko EU vodi oblasti proti rešitvam, ki so interoperabilne in omogočajo bolj tekoče delovanje skupnega trga.
Komisija bo zato še naprej ukrepala, ker mislimo, tako kot večina zainteresiranih skupin, da je z delovanjem na ravni EU mogoče pridobiti mnogo za podporo pobud na lokalni, regionalni in nacionalni ravni.
Sedaj pa naj odgovorim na vaše vprašanje: zakaj se odlaga sprejetje Akcijskega načrta o mobilnosti v mestih? Žal pogoji niso bili primerni, da bi Komisija pred koncem leta 2008 sprejela obsežen akcijski načrt.
A moj kolega, podpredsednik Tajani, bi vas rad pomiril, da ostaja predan delu za sprejetje Akcijskega načrta in razvoja politike EU na področju mestnega prevoza in ob tem popolnoma spoštuje načeli subsidiarnosti in sorazmernosti. Za ta namen Komisija ne namerava predlagati rešitve, ki bi bila za vse enaka; nasprotno, želeli bi razvili paket, ki vključuje kratkoročne in srednjeročne dejavnosti, da bi meščanom zagotovili orodja za celostno reševanje posebnih spornih vprašanj, povezanih z mobilnostjo v mestih. Potem se bodo lokalne oblasti odločile, kaj je glede na njihove cilje in potrebe za njih bolj primerno.
Za reševanje skrbi, ki bi še lahko obstajale glede strateške vloge EU pri mobilnosti v mestih, namerava podpredsednik Tajani s konkretnimi dejanji nazorno prikazati, kako lahko EU doda vrednost in kakovost mobilnosti v evropskih mestih. Na podlagi odzivov na Zeleno knjigo in mnogih razprav z zainteresiranimi stranmi je bilo opredeljenih mnogo dejavnosti in se bodo začele kasneje letos.
Za pospeševanje inovativnih rešitev in novih tehnologij smo že odprli javni razpis, ki se zaključi konec marca in bo zagotovil do 50 % sredstev za izbrane projekte. Ko bo začela veljati Direktiva o spodbujanju čistih in energetsko učinkovitih vozil za cestni prevoz, nekje marca, bomo začeli razvijati spletno stran, ki bo omogočila skupno nabavo čistih vozil.
Okoli aprila nameravamo zagnati spletno stran v zvezi z informacijami in izmenjavo pristopov, ki bo zagotavljala informacije o zakondaji in financiranju mobilnosti v evropskih mestih kot tudi informacije o dobri praksi. Tudi mi bomo z zainteresiranimi skupinami razpravljali o prihodnosti našega programa CIVITAS in kako graditi na obsežnem znanju in izkušnjah, ki se ustvarjajo z dejavnostmi, ki jih financira CIVITAS.
Na koncu pa bomo za pomoč pri razširjanju znanja o politikah trajnostne mobilnosti začeli s študijo o vidikih, ki so povezani z zelenimi območji, in študijo o priložnostih za večjo interoperabilnost sistemov javnega prevoza. Prav tako nameravamo vzpostaviti strokovno mrežo za obravnavanje vidikov mestnega cestninjenja in internalizacije zunanjih stroškov.
Prepričana sem, da ta sveženj dejavnosti, ki se bodo kmalu izvajale na ravni EU, zagotavlja pomembno podlago za napredovanje na področju mobilnosti v mestih.
Gospa predsednica, komisarka, z vsem spoštovanjem do Komisije in do vas osebno, niste resnično odgovorili na vprašanje predsednika Odbora, gospoda Coste. Dober namig ste nam dali že, ko ste navedli - in to je nekaj, kar je bilo očitno že v Zeleni knjigi o mobilnosti v mestih -, da potrebujemo skupne evropske rešitve problema, ki ga imajo skoraj vsa evropska mesta v takšni ali drugačni obliki, nekatera precej različnega in druga precej podobnega. Takrat, pred nekaj meseci, smo to pozdravili in nestrpno smo se veselili predlogov Komisije, ki so bili obljubljeni. Ti pa niso bili uresničeni in če je bil v vaši izjavi namig, potem sem ga razumel takole: obsežnega akcijskega načrta ne bo. Zakaj ne?
Če verjamemo, kar slišimo - in v tem Parlamentu in v institucijah te Evropske unije slišimo mnogo -, to pomeni, da je ena država članica ali morda nekaj držav članic povzročilo strah in žal povzročilo strah tudi tej Komisiji s pretvezo, da bi lahko bilo kršeno načelo subsidiarnosti. Evropski parlament je v svojih predlogih izrecno izjavil, da se ne želi ukvarjati s subsidiarnostjo. Še enkrat ste poudarili, da ne želite predstaviti enotnega načrta, ki bo ustrezal vsem, a to, da sploh ne predstavite načrta, ni rešitev. Naredimo ta korak, držite obljubo! Ponovna izvolitev Komisije ne bo zagotovljena, če ne boste naredili ničesar in tako ne boste užalili ene ali več držav članic, ponovna izvolitev bo zagotovljena, če boste predložili in predstavili nekaj pozitivnega.
v imenu skupine PSE. - (FR) Gospa predsednica, komisarka, ravno ste nas podprli v pobudi, da mi, Evropski parlament, nameravamo prevzeti to sporno vprašanje. Ravno ste nam povedali, da se mora Evropska unija iz očitnih razlogov, to je zaradi pomembnosti mestnega prevoza na področju prevoza in zaradi ciljev evropskega načrta spremembe podnebja, zanimati za mestni prevoz. Gospod Barrault je pred vami prevzel pobudo za uvedbo Zelene knjige in obljubil akcijski načrt. Danes nam ne morete odreči tega akcijskega načrta in nam pojasniti, da ga skrivno izvajate brez posvetovanja s Parlamentom, brez nadzora Parlamenta, brez vidnosti.
Zaradi tega sem uspel kolege poslance prepričati - in moram se jim zahvaliti, predvsem gospodu Racku, ki je opravil ogromno temeljnega dela -, da se strinjajo, da Evropski parlament naredi nekaj popolnoma nenavadnega in pred volitvami pripravi akcijski načrt, ki ga vi nočete pripraviti, v poročilu na lastno pobudo. Ta popolnoma heterodoksna pobuda bo imela pomembno politično težo, ker bo še vedno vključevala zastavljanje vprašanj novemu evropskemu komisarju za promet, ki ga bo zaslišal Odbor za promet in turizem, in bo zato nosila veliko težo v smislu njegove odobritve s strani Evropskega parlamenta. Dejansko menim, da je obžalovanja vredno, da bi se danes Evropska komisija vdala kakršnim koli starim ugovorom katere koli stare države članice.
In ravno zato, ker nas skrbi ta razvoj, ki je institucionalni odklon, s katerim se je Evropska komisija odločila, da ne bo več igrala na karte Skupnosti, ampak samo na medvladne, se danes združujemo v svoji želji, da se med sabo dogovorimo za akcijski načrt, vam ga predložimo in da zagotovimo, da se naslednji komisar jasno obveže glede njegove nadaljnje obravnave.
v imenu skupine ALDE. - (FR) Gospa predsednica, komisarka, z vsem spoštovanjem do vašega stališča in do vas osebno, gospa komisarka, bi želel, če smem, v odgovor na vaš govor povedati dve stvari. Temu spornemu vprašanju ste se hoteli izogniti in ste izvedli uravnoteženo dejanje.
Opozorili ste nas, da so različna poglavja, ki bi se morala pojaviti v tem akcijskem načrtu, dejansko tam, in verjamem, da smo lahko moji kolegi poslanci in jaz le zadovoljni, da smo dejansko našli skupek naših predlogov na seznamu. Zato ste nam dali dokaz, da imate v Komisiji vse elemente, ki jih potrebujete za objavo tega akcijskega načrta v vseh njegovih delih.
Sam menim, da bi lahko bila štiri pojasnila za vaš prvi stavek drugega dela, ki pravi, če sem pravilno razumel prevod, da nimate ugodnih pogojev.
Možnost številka ena: ali je v Generalnem direktoratu za promet pomanjkanje tehničnih informacij? Zdi se, da podatki, ki jih je zagotovil gospod Barrot v okviru Zelene knjige, na to namigujejo; nasprotno, Komisija je zelo dobro opremljena s tehničnimi informacijami.
Možnost številka dve: pravite, da nimate ugodnih pogojev. Ali nekatere države članice temu načrtu nasprotujejo? Kolikor pa vem, gospa komisarka, Komisija ni odvisna od držav članic. Niti najmanj ne verjamem, da ste se uklonili pritisku določenih držav članic.
Možnost številka tri: ali so v sami Komisiji nesoglasja, ki bi vam preprečila, da nam predložite akcijski načrt? Moj bog, upam, da ne!
In zadnje, ali nočete imeti te razprave s sedanjim Evropskim parlamentom, da bi jo odložili na prihodnje leto? Glede na izvrstna poročila, ki so med pripravljanjem osnutka Zelene knjige podprla naše odnose s podpredsednikom Barrotom, si tega ne drznem verjeti.
Gospa komisarka, le nekaj tednov je še do volitev. Ta akcijski načrt je po mojem mnenju odličen primer, s katerim lahko našim sodržavljanom pokažemo, da je Evropa, medtem ko kaže spoštovanje do subsidiarnosti, v stiku tudi z njihovimi zdravstvenimi in drugimi problemi, ki ste jih našteli.
Zelo obžalujem to zamudo in, kot tudi moji kolegi poslanci, upam, da boste to lahko čim prej uredili.
v imenu skupine Verts/ALE. - (DE) Gospa predsednica, gospe in gospodje, neprestano zavlačevanje in vaš odgovor, gospa komisarka, nista sprejemljiva. Zmanjkuje nam časa.
Mestni promet igra ključno vlogo v okviru podnebnih sprememb. Odgovoren je za približno 70 % vseh toplogrednih plinov v mestih. EU bo uspela svoje cilje zaščite podnebja doseči le, če spremeni svojo prometno politiko. Največji potencial je v mestih, saj je 90 % poti, ki jih meščani opravijo z avtomobili, krajših od šest kilometrov - razdalje, ki bi jih brez težav prepotovali, če bi šli z vlakom ali avtobusom, s kolesom ali peš.
Upam, da je Komisija zamudo porabila tako, da je premislila o tem, kako lahko EU učinkovito pomaga vladam in mestom. Dejansko pri tako nedoločnih in nezavezujočih poročilih, kot sta Zelena knjiga in poročilo gospoda Racka, ni evropske dodane vrednosti.
Zeleni zahtevamo, da se sofinanciranje EU preoblikuje tako, da bo okolju prijazno. Do sedaj je bilo 60 % denarja EU porabljenega za projekte gradnje cest in le 20 % za javni prevoz in železnice. Hočemo vsaj 40 % za železnice, kot je Parlament odločil v mojem poročilu o prvem železniškem paketu.
Drugič, denar EU želimo zagotoviti le, če lahko mesta predstavijo trajnostni načrt mobilnosti. Tretjič, povečati hočemo varnost v cestnem prometu s splošno omejitvijo hitrosti na 30 km/h z možnostjo, da lahko mesta za posamezne ceste neodvisno določijo višje hitrosti.
To ni dobro le za podnebje, prav tako bo zmanjšalo število nesreč, saj 40 000 ljudi vsako leto umre na evropskih cestah.
- (CS) Gospa predsednica, gospe in gospodje, očitno je precejšnja škoda, da je prišlo do zamude pri objavi tega dokumenta in akcijskega načrta. Ne pozabimo, da 70 % ljudi v Evropi trenutno živi v mestih, in naš cilj mora biti, da čim prej zagotovimo mestni promet, ki nudi višje ravni dostopnosti, varnosti in predvsem zanesljivosti, pri tem pa mnogo bolj upošteva okolje. Zato pričakujem, da objavljeni dokument ne bo vključeval le novih trendov, ampak bo v njem tudi ocena novih pristopov in ukrepov kot je podpora za zdrave oblike transporta, na primer kolesarjenja in hoje. Posamezne skupnosti bi potem lahko izbirale iz seznama najbolj dosegljivih in primernih možnosti zase. Po mojem mnenju je to osnovni pristop. Za to bi morali zagotoviti podporo, ki mora seveda prihajati iz strukturnih skladov, in sicer na tak način, da bodo sredstva služila želenemu cilju.
(IT) Gospa predsednica, komisarka, gospe in gospodje, popolnoma se strinjam z govorniki pred mano: v današnjih časih mestno okolje igra temeljno vlogo v življenjih vseh nas in ne le v življenjih tistih, ki žive v velemestih in velikih mestih.
Podatki, ki jih je v Zeleni knjigi "Za novo kulturo mobilnosti v mestih" zagotovila Komisija, jasno kažejo, da 60 % Evropejcev živi v mestnem okolju in da ta območja ustvarjajo velik odstotek evropskega BDP. Te statistične podatke je navedla tudi gospa Vassiliou.
Te številke se v zadnjih mesecih niso spremenile in dejansko moramo upoštevati vse večji problem prometne prenatrpanosti v velemestih kot tudi okoljsko krizo, ki ostajata nujni vroči temi, kakor tudi ne moremo spregledati nedavnih prizadevanj Parlamenta za paket o podnebnih spremembah.
V okviru regionalne politike Evropske unije so bili narejeni koraki v smeri proti mobilnosti v mestih in obstajajo številne oblike financiranja EU: v zadnjem parlamentarnem obdobju je bilo 2 milijardi EUR porabljenih za Sklad za regionalni razvoj, za obdobje 2007-2013 pa je bil namenjen znesek približno 8 milijard EUR . Prav tako bo morda to delo podprl kohezijski sklad.
Zato verjamem, da je resnično pomembno za Unijo, da sprejme skupno politiko, skupni akcijski načrt, in pri tem seveda spoštuje načelo subsidiarnosti in pristojnost držav članic ter lokalnih organov. Koristi, ki bi iz tega izhajale, ni težko videti, vsekakor je težko razumeti, zakaj do sedaj še ni bil objavljen načrt takšnega obsega.
To je položaj, izražen v vprašanju za ustni odgovor, ki ga je predlagal predsednik Odbora za promet in turizem in ga je podprl Odbor za regionalni razvoj. Ob upoštevanju dejstva, da smo skoraj na koncu tega parlamentarnega obdobja, upam, da bo Komisija ponovno premislila in dejansko objavila Akcijski načrt za mobilnost v mestnih, ki bo imel tako pozitiven učinek.
- (PL) Gospa predsednica, komisarka, jasno so zadeve, ki se nanašajo na mestni prevoz, zelo pomembne v smislu tako gospodarskega razvoja kot tudi okoljske zaščite. O tem ne sme biti dvoma in o tem skoraj ni treba razpravljati.
Vendar pa so med delom Evropskega parlamenta z besedilom zelene knjige nastali različni problemi. Ti problemi so že bili omenjeni in so v glavnem povezani z razdelitvijo moči lokalnih oblasti, nacionalnih oblasti in oblasti na evropski ravni. Nastali so dvomi glede tega, ali bi morala biti Evropska unija vključena v lokalne zadeve oziroma ali bi jih morala prepustiti nacionalnim in lokalnim oblastem.
V povezavi s tem bi prav tako želel pozornost Parlamenta pritegniti k dejstvu, da je med to razpravo prav tako nastalo vprašanje glede tega, ali bo ta Zelena knjiga vodila k dejanjem, ki bodo mestom nekako pomagala, ali bo vodila k dejanjem, ki bodo mesta zavezala k ukrepanju. Strinjali smo se, da bi morali biti to podporni ukrepi, z drugimi besedami, da bi morala biti tu vključena pomoč. Vprašanje, ki sedaj nastane z vidika zamude, je sledeče. Kam je Evropska komisija merila, ko je predstavila Zeleno knjigo? Kakšen je bil njen dolgoročni načrt? Ali se je res želela lotiti dinamičnega procesa ali je hotela le izraziti mnenje glede te zadeve?
V luči dogodkov se mi zdi, da je Komisija po začetnem zelo skeptičnem odzivu v veliki meri upočasnila proces nadaljnjega dela in še vedno razmišlja, kako nadaljevati v povezavi z delom, ki ga je začela. Skrajni čas je za nedvoumne odločitve.
(NL) Gospa predsednica, komisarka, gospe in gospodje, potrditi bi želel, kar so že povedali moji kolegi poslanci EP. Zelo sem razočaran nad vašim odzivom. Izjavili ste, da bo Komisija seveda našla številne predloge glede mobilnosti v mestih. Medtem ko je to samoumevno, če vprašate mene, to ni tisto, kar smo zahtevali. Mi hočemo povezano vizijo, akcijski načrt s podrobnimi ukrepi in predlogi, ki ga bo Komisija uvajala naslednjih nekaj let, da lahko o njih razpravljamo ne le med sabo, ampak tudi z javnostjo in z vsemi zainteresiranimi skupinami in prizadetimi stranmi.
Posledično bi vas prosil, da svojim kolegom vseeno poročate, naj vztrajajo na tem, da se nekaj zadev ponovno obravnava po tej razpravi in da se zelo hitro najde predlog, še pred volitvami, in v vsakem primeru preden ta Parlament poleti preneha delovati.
Kot so mnogokrat prej povedali naši kolegi poslanci, je mobilnost v mestih nekaj, kar vpliva na vsakogar v Evropi. V vseh naših mestih se soočamo s problemom mobilnosti. Na evropski ravni lahko Unija igra zelo pozitivno vlogo pri reševanju te zadeve in sorodnih problemov; kot vlagateljica v nove tehnologije, kot telo, ki določa in razširja standarde novih tehnologij, kot organ, ki je vsekakor najprimernejši za širjenje novih zamisli in dobrih praks, ki lahko spodbuja razširitev načrtov mobilnosti, ki lahko sproži nove mehanizme financiranja in podobno.
V tej luči bi želel Komisijo spodbuditi, da pretehta svoj odziv in kmalu pripravi akcijski načrt.
(RO) Akcijski načrt za mobilnost v mestih je za mestne skupnosti EU nujen. 67 % evropskih državljanov pričakuje, da se bo na tem področju razvila evropska politika.
Stroški, ki so nastali zaradi prenatrpanosti mestnega prometa, se dvigajo na približno 1 % ervopskega BDP. Da bi znižali raven onesnaženosti v mestnih okoljih in prometno prenatrpanost, moramo vlagati v javni prevoz in pametne prevozne sisteme.
Lani smo potrdili poročilo o spodbujanju zelenih vozil v javnem prevozu.
Praga je glavno mesto, ki je dalo zgled z lanskoletnim nakupom zelenih avtobusov za svoj sistem javnega prevoza z državno pomočjo.
Komisijo pozivam, naj med vmesnim pregledom okvira za uporabo strukturnih skladov prav tako ustrezno pretehta mobilnost v mestih.
članica Komisije. - Gospa predsednica, resnično cenim vaše prispevke. Vsekakor bom vse vaše skrbi prenesla podpredsedniku Tajaniju, ki vem, da je predan zadevi.
Dejansko je Akcijski načrt vključen v delovni program Komisije za leto 2009 in vem, da je podpredesnik Tajani osebno zavezan napredku Akcijskega načrta. Zato ne dvomim, da bo vse, kar ste povedali, strogo upošteval. Vem, da je bila zaključena ocena vpliva in, kot sem dejala, je Akcijski načrt v zakonodajnem programu in se bo predvidoma letos nadaljeval.
v pisni obliki. - (PL) V zeleni knjigi iz leta 2007 Komisija kaže na legitimnost razprave o potrebi za vključenost v vprašanje povečanja mobilnosti v mestih Unije na podlagi načela subsidiarnosti. Po načelu subsidiarnosti Unija deluje v okviru svojih pristojnosti samo, ko je njeno delovanje bistvenega pomena in dejanjem držav članic daje dodano vrednost. Cilj načela subsidiarnosti je zagotavljanje sprejemanja odločitev, ki so čim bližje državljanom. To se dosega z neprestanim preverjanjem, da so ukrepi, ki morajo biti sprejeti na ravni Skupnosti, upravičeni glede na možnosti, ki obstajajo na nacionalni, regionalni in lokalni ravni. Vlogo držav članic glede legitimnosti vključevanja institucij Evropske unije na lokalni ravni še bolj okrepi Lizbonska pogodba, ki je trenutno na ravni ratifikacije.
V svežnju, o katerem razpravljamo, glede možnih ukrepov, usmerjenih v povečanje ravni mobilnosti v somestjih, se inovativne tehnologije običajno obravnava ločeno od pametnih sistemov prevoza. Sinergije med tema področjema bi bilo treba izkoristiti za njuno zbližanje z namenom povečanja prometa in ustvarjanje bolj udobnega potovanja. Druge koristi bi bili boljši potovalni pogoji, krajši potovalni časi, varčevanje energije, manj emisij, manjša potrošnja za upravljanje voznega parka in za vzdržavanje ali obnavljanje površin. Prav tako bi se izboljšala varnost v cestnem prometu.
V luči zgornjega bo temelj za akcijski načrt Komisije o mobilnosti v mestih končanje ratifikacije Lizbonske pogodbe in uvedba programa češkega predsedstva. Slednji izboljšanje delovanja notranjega prometnega trga Unije obravnava kot prednostno nalogo.
- Naslednja točka je vprašanje za ustni odgovor, ki ga v imenu Odbora za kulturo in izobraževanje postavljajo gospod Visser, gospod Belet in gospa Hieronymi v zvezi z revizijo sporočila o radiodifuziji - državno pomočjo za javno radiotelevizijo - B6-0495/2008).
avtor.. - (NL) Gospa predsednica, komisarka, žal gospa Kroes zaradi nesreče nocoj ne more biti tu. To priložnost bi izkoristil, da ji iskreno zaželim hitro okrevanje. Iz političnega vidika pa v osnovi nasprotujem njenemu vmešavanju v nacionalno, javno radiodifuzijo.
Pretekli četrtek sem skupaj z gospo Hieronymi in gospodom Beletom organiziral obravnavo za skupino Evropske ljudske stranke (Krščanskih demokratov) in Evropskih demokratov glede sporočila o javni radiodifuziji. Lahko vam povem, da je bilo zanimanje sektorja in držav članic precejšnje. Celo Generalni direktorat za konkurenco se je udeležil v večjem številu. Očitno je ta tema visoko na njihovem dnevnem redu. Generalni direktor za konkurenco je bil kot član odbora prisoten celo dopoldne.
Gospa predsednica, predlog Komisije za revizijo pravil za javno radiodifuzijo v sedanji obliki ni sprejemljiv. Javne radiotelevizije igrajo ključno vlogo pri zaščiti kulturne raznolikosti, jezikovne raznolikosti in pluralizma medijev. Ostro nasprotujem načrtom Komisije. Najprej se moramo zavedati, da so javne radiotelevizijske družbe nacionalna zadeva in da morajo posledično o svoji politiki odločati nacionalne oblasti in ne Evropska komisija. To je jasno določeno tudi v protokolu o javni radiodifuziji v Amsterdamski pogodbi. Države članice organizirajo in financirajo javne radiotelevizije kakor same presodijo. Načrti komisarke Kroes resno spodkopavajo načelo subsidiarnosti in svobodo gibanja držav članic in ju nadomeščajo z evropskim vmešavanjem. Zelo sem presenečen, da se je kot liberalna komisarka odločila za to pot.
Drugič, zaskrbljen sem glede predloga za uvedbo predhodnega preverjanja trga, ki bi ga izvajal neodvisni nadzornik. To bi pomenilo pomemben prispevek za komercialne kanale. Ali to želimo? Preverjanje trga bo neizbežno povečalo raven birokracije. V veliki meri gre za vprašanje, ali si bodo lahko manjše radiotelevizijske družbe privoščile dodatno delovno silo in kdo bo prevzel dodatne s tem povezane stroške? Bi jih morale plačati radiotelevizijske družbe? Ali morda davkoplačevalci? Ta pobuda ne more delovati v malih državah članicah. Poleg tega je preverjanje zelo podrobno; predlogu manjka prožnosti. Posledično države članice ne bodo več mogle sprejemati politike in postopkov, ki so povezani z njihovimi nacionalnimi sistemi. Nadalje pa gre predvsem za vprašanje, ali ne bosta dali predhodna ocena vpliva na trg in javna ocena novih storitev komercialnim tekmecem preveč prednosti.
Tretjič, predlog me skrbi, ker sistemi javne radiotelevizije niso v vsaki državi članici organizirani na povsem enak način. Med njimi je tehnološka raznolikost, prav tako pa so razlike v sistemih radiodifuzije, organizaciji in področju delovanja. Prav tako so razlike v smislu jezika in kulture. Pravilo "vse ustreza vsakomur", predlagano v poročilu, v tem primeru vsekakor ne deluje. Predlog tega ne upošteva.
Sedaj, ko sem povedal svoje skrbi, bi želel na kratko opisati, kaj se je prejšnji četrtek zgodilo na obravnavi skupine PPE-DE, kjer je bil odnos Komisije zelo pozitiven. Komisija je priznala, da so bili predlogi verjetno preveč podrobni in da je treba besedilo urediti. Generalni direktor me je seznanil, da je mogoče končno sporočilo odložiti na čas po 5. marcu, dnevu, ko bo Odbor za kulturo, medije in šport organiziral drugo obravnavo na to temo. Po obravnavi je generalni direktor dejal, da bo Komisija morda morala pred oddajo svojega končnega sporočila osnovati novo različico, ki bo temeljila na teh novih informacijah. To je bil izvrsten rezultat.
Gospa predsednica, razumeli boste, da sem nad temi obljubami prijetno presenečen. To navsezadnje pomeni, da Komisija odpira oči in je pripravljena prisluhniti sektorju, državam članicam in Parlamentu. Izvrstno.
Komisiji bi želel postaviti še nekaj vprašanj. Najprej, ali bo Komisija ostala pri tem prvem podrobnem preverjanju trga, ki ga bo izvajal neodvisni nadzornik - vprašanje, ki ga boste morda lahko prenesli komisarki Kroes -, ali je Komisija pripravljena opustiti to zamisel neodvisnega nadzornika in tega predhodnega preverjanja trga ali vztraja na tem, da ostaja?
Drugič, kako se bo zagotovila tehnološka nepristranost? Ali predlog ne namiguje, da je zarisana razlika med sedanjimi storitvami javnih radiotelevizijskih družb in med novimi medijskimi storitvami?
Tretjič, v zvezi s pripombo generalnega direktorja za konkurenco, ali je Komisija pripravljena na podlagi novih informacij sestaviti nov predlog?
Četrtič, kaj namerava Komisija narediti glede sodbe Sodišča prve stopnje v zadevi danske TV2? Jo bo vključila v novi predlog? Če ne, kako se bo izvajala?
Moje zadnje vprašanje je, ali je Komisija pripravljena vključiti Parlament v postopek spremljanja in počakati na nadaljnjo razpravo s Parlamentom?
Upam na izvrstno sodelovanje med Evropskim parlamentom, Evropsko komisijo in državami članicami tako, da bo mogoče doseči skupno različico sporočila.
članica Komisije. - Gospa predsednica, kot je že bilo omenjeno, je imela kolegica, gospa Kroes, manjšo nesrečo in je zato ni z nami.
4. novembra 2008 je Komisija za posvetovanje do 15. januarja objavila nov osnutek sporočila o radiodifuziji. Naši nameni glede procesa širšega posvetovanja so resni. Parlamentarni Odbor za kulturo in izobraževanje je za 5. marec načrtoval obravnavo in, kot je bilo že omenjeno, je skupina PPE-DE takšno obravnavo že imela prejšnji teden v četrtek, kjer je bil prisoten generalni direktor za konkurenco, Philip Lowe.
Dialog med Komisijo in Parlamentom je pomemben. Pripravljeni smo poslušati in odgovoriti na vaša vprašanja. Prav tako vemo, da se je Parlament septembra 2008 strinjal, da bi morale javne radiotelevizije dobiti državno pomoč, da bi lahko izponjevale svojo vlogo v dinamičnem okolju, pri tem pa javnih sredstev ne bodo uporabljale v politične ali gospodarske namene. To sovpada z našimi stališči; pomembni sta tako javna kot tudi zasebna radiodifuzija. Dvojni sistem radiodifuzije je odgovor na evropsko medijsko pokrajino, ki jo je treba varovati na vseh platformah.
Osnutek sporočila o radiodifuziji si zato prizadeva za okrepitev primera Komisije o državni pomoči, ki se izvaja od njihovega obstoječega sporočila iz leta 2001. Osnutek zagotavlja, da naši predpisi odražajo novo medijsko okolje, ki se hitro spreminja. Cilj posodobitve sporočila je povečanje preglednosti in pravne gotovosti. Osnutek sporočila pojasnjuje, da bodo javne radiotelevizije zagotovile avdiovizualne storitve na vseh medijskih platformah in pri tem pustile še vedno dovolj pobud zasebnim operaterjem, da ostanejo na trgu. To je zagotovljeno s tako imenovanim amsterdamskim preskusom, ki ohranja ravnotežje vrednosti in negativnih učinkov javno financiranih medijskih storitev na nacionalni ravni.
Zakaj imamo ta preverjanja? Zato, ker izvajanje teh preverjanj na nacionalni ravni pripomore k temu, da ni potrebno posredovanje Komisije. Komisija vse pogosteje prejema pritožbe glede mejnih primerov, kjer morda dejavnost javnega medija nima jasne vrednosti za državljane, a se izkaže, da ima pomemben vpliv na trg. Vendar pa Komisija meni, da ponavljajoča se posredovanja v tem sektorju ne bi bila v duhu subsidiarnosti. Zato želimo, da države članice delijo odgovornost Komisije za nadzor vpliva medijskih storitev z državno finančno podporo na trg.
Amsterdamski preskus bo zagotovil, da nove medijske storitve javnih radiotelevizij izpolnjujejo družbene, demokratične in kulturne potrebe gledalcev in poslušalcev in hkrati čim bolj omejujejo vzporedno škodo za državno pomoč za zasebne operaterje. In ne moremo se strinjati, da bi bila posledica amsterdamskega preskusa neupravičena upravna obremenitev. Seveda vsak preskus pomeni delo, a minimalna prizadevanja, ki jih zahtevamo, so razumna in potrebna. Najprej, preskus je predviden le za pomembne in resnično nove storitve; in tu naš osnutek državam članicam pušča možnost proste presoje. Vsaka država članica se lahko odloči, kdaj je dejansko dobro preveriti novo avdiovizualno storitev. Drugič, osnutek iz preskusa izvzema pilotne projekte. Javne radiotelevizije lahko zato še naprej eksperimentirajo z novimi mediji brez predhodnih preskusov. Tretjič, osnutek pušča državam članicam vso svobodo pri izbiri njihovih ustreznih postopkov in ustanov, ki bodo preskus izvajale. Na koncu pa je dobro omeniti, da manjše države članice, kot sta Belgija in Irska, takšne preskuse že izvajajo. Rešitve, ki so jih našle te države, so sorazmerne z razpoložljivimi sredstvi. Ker je preskus precej obsežen, prav tako ni možnosti, da bi bila kršena uredniška svoboda. Preskus zahteva le, da storitev javnih medijev zadovolji družbene, demokratične in kulturne potrebe družbe in da je njen vpliv na trg sorazmeren. Za namene varovanja uredniške neodvisnosti v osnutku prav tako odpiramo možnost, da pod določenimi pogoji javna radiotelevizija sama opravi preskus.
V povzetek bi povedala, da bi morali na amsterdamski preskus gledati bolj kot na priložnost kot pa na grožnjo. Z varovanjem pravičnosti in gotovosti tako za komercialne medije, vkjučno s spletnimi časopisi, kot tudi za naše odlične javne medije, bo pomagal ohraniti pluralizem medijev v novem medijskem okolju
v imenu skupine PPE-DE. - (NL) Gospod predsednik, komisarka, gospe in gospodje, dober večer, najprej bi vas prosil, da prenesete naše dobre želje gospe Kroes. Upamo, da si bo hitro opomogla, saj ji je, kot razumemo, spodrsnilo na spolzkih tleh. Seveda upamo, da bo gospa Kroes čim prej z nami.
Gospa komisarka, razumljivo je, da se strinjamo, da kot Komisija sedaj in v prihodnosti zagotavljate enakovredne pogoje za vse sodelujoče na avdiovizualnem področju, namreč tako za javne kot tudi za zasebne radiotelevizijske družbe. To je bistvenega pomena za uravnoteženo dobavo in tudi koristi kakovosti.
Kar je sedaj predstavila Komisija, pa je temu popolnoma nasprotno iz različnih razlogov, kakor je precej jasno povedal že gospod Visser. Želel bi začeti s kratko pripombo, gospa komisarka, v zvezi s tem, kar ste pred kratkim povedali. To preverjanje trga, ki ga predlagate, med drugimi državami že uporabljajo v Belgiji. Torej, do neke mere je to res, a ne povsem. To preverjanje trga ali oceno vpliva v neki meri vsekakor že uporabljajo med drugimi same radiotelevizije, a ne po načinih, kakršni so bili določeni v predlogu Komisije, ki so videti nekoliko drugačni.
Z vami bi želel deliti naše pridržke glede predloga. Moj glavni očitek je, da se ne ujema z lizbonsko strategijo. Vsekakor je danes tako, da so v mnogih državah članicah ravni javne radiotelevizijske družbe tiste, ki prinašajo in spodbujajo inovacije v medijih. To bi jasno moralo ostati tako. Po mojem mnenju se s pokroviteljskim odnosom, ki preprečuje inovacije, gibljemo v napačni smeri. Razvoj novih platform, predvsem v digitalnem okviru, širokopasovnem okviru, na internetu in podobnem ogromno stane. Takšna vlaganja so idealno kar se da razširjena in se uskaljeno razvijajo. Javne in zasebne družbe radiotelevizij lahko vsebine nudijo na skupni platformi in konkurenca bi se morala dogajati v smislu vsebine, da lahko stranka iz tega potegne največjo korist.
A ne razumite nas narobe. 100 % podpiramo uravnotežene konkurenčne odnose med javnimi in zasebnimi radiotelevizijami. Za obe bi moral biti prostor, da bi lahko zagotavljali kakovostne vsebine. V tej povezavi je očitno, da bi morale javne družbe radiotelevizij utemeljiti vladna sredstva, ki jih potrošijo in s katerimi delajo, kljub temu, da smo prepričani, da za to obstajajo boljši načini. V povezavi s tem bi se sklicevali na britanski primer BBC, kjer so bila v smislu razvoja, proizvodnje in distribucije predlagana zavezništva med različnimi partnerji . To je po mojem mnenju dober primer in vljudno bi povabil Komisijo, da začne z nami razmišljati v tej smeri.
v imenu skupine PSE. - (EL) Gospod predsednik, komisarka, revizija osnovnih smernic, ki jih je v zvezi z državno pomočjo za javno radiodifuzijo predložilo francosko predsedstvo, je izredno aktualna razprava tako znotraj številnih držav članic, kot tudi za položaj masovnih medijev na evropski in mednarodni ravni.
Vendar pa je revizija telekomunikacijskega paketa, ki v bistvu obnavlja način, na katerega, in merila, po katerih se radijski spekter razporeja na evropski ravni, pokazala, da so pravila, ki urejajo financiranje storitev radiodifuzije, sedaj temeljnega pomena za prihodnje urejanje ali deregulacijo storitev, ki se nanašajo na informacijsko družbo, inovacije in storitve javnega in gospodarskega interesa. To je politično vprašanje, ki ga v bistvu moramo rešiti.
Razprava o državni pomoči se jasno najprej osredotoča na tako imenovane storitve javne radiotelevizije, kakor jo opredeljujejo posamezne države članice glede na dobljena osnovna minimalna sredstva, ki jih imajo na razpolago, in predvsem glede na pomembno vlogo javnih storitev, ki jim je dodeljena. Pomembnost vloge radiotelevizij je omenjena v Konvenciji UNESCO, Amsterdamskem protokolu in v sporočilu Komisije iz leta 2001. Z drugimi besedami, platforma, po kateri je jasno opredeljena vloga javnih množičnih medijev, že obstaja.
Vendar pa je bila odprta dokumentacija o razpravi glede državne pomoči in zaradi zmede, ki se pogosto pojavlja med javnimi in zasebnimi agencijami, moramo upoštevati določene nove okoliščine, kot ste določili, in določene ukrepe, ki se izvajajo namerno ali nenamerno
Rada bi omenila določene točke: najprej, vprašanja opredelitve mandata javne storitve se ne bi smelo mešati z vprašanjem mehanizma financiranja, ki je izbran za zagotavljanje takšnih storitev. Medtem ko lahko televizija javnega sektorja opravlja komercialne dejavnosti - kot je prodaja oglaševalskega časa - za ustvarjanje dohodkov, so to določene vlade, kot je francoska vlada, obsodile in se na podlagi nacionalne zakonodaje zavrača.
Na drugi strani pa lahko komercialne radiotelevizije, ki morajo zagotavljati javne storitve, prav tako igrajo pomembno vlogo. Soobstoj ponudnikov zasebnih in javnih storitev je osnovna sestavina evropskega trga.
Zaključiti bi želela še z eno točko: predhodni postopki, ki jih za preverjanje državne pomoči predlaga Komisija, bi nas morali skrbeti, ne zaradi izključevanja ali izpodrivanja subsidiarnosti, ampak zaradi tega, da vidimo, ali so združljivi s pogoji državne pomoči.
Na koncu pa bi želela opomniti, da bi bilo treba vprašanje državne pomoči radijskim postajam in množičnim medijem preveriti v okviru mednarodnih odnosov, saj morajo evropske organizacije tekmovati z mednarodnimi velikani, stroga zakonodaja pa bo škodovala evropskim dosežkom in pravnemu redu Skupnosti.
v imenu skupine ALDE. - (ES) Gospod predsednik, poskusil bom biti kratek in seveda moram začeti tako, da komisarki Kroes zaželim čim hitrejše okrevanje od padca. Tu je bil vhod v stavbo precej posoljen, a vidim, da na drugih krajih ni bilo dovolj soli.
Naša razprava je izredno pomembna in zato je njen osnovni cilj zahteva, prošnja, da Komisija vključi Parlament. To je razlog za našo razpravo: ne, da jo tu končamo, ampak da poskrbimo, da bomo imeli, preden se sporočilo Komisije formalizira, tu razpravo in da bomo vsi vključeni.
Zakaj? Ker tu ne gre le za naš model televizije; ogrožo je mnogo več, ker televizijski ponudniki niso - kot vsi vemo in kot smo se vsi zavedali v razpravi o Direktivi o avdiovizualnih medijskih storitvah - enaki kot so bili; oni dejansko obdelajo vsebino, ki jo zagotavljajo, preko linearne ali nelinearne platforme, in na obeh področjih vse vzajemno deluje v popolnosti. Zato ni več primerno govoriti o javnih storitvah radiodifuzije, kakor da se razprava odvija v sedemdesetih ali osemdesetih letih prejšnjega stoletja.
Po drugi strani pa je jasno, da je ta raprava nujna, saj vse, kar je danes označeno kot javna storitev, ni javna storitev in ni vedno smiselno uporabljati javnega denarja za stvari, ki jih določene televizijske družbe počno z javnim denarjem. Vendar pa so hkrati - in mislim, da je to jedro našega zanimanja, in razumem, da enako menijo moji kolegi poslanci - ponudniki javne televizije nujno potrebni pri zaščiti naše kulturne in jezikovne raznolikosti in končno pri povezovanju naših družb, saj teoretično iščejo nekaj več kot le dobiček.
Zato je treba zaščititi finančno ravnotežje. Iskati moramo nove modele financiranja; biti moramo kreativni in začeti to razpravo, a tega ne smemo storiti na tak način, da pri tem ogrozimo nekaj tako izredno pomembnega za naše družbe - namreč naših sedanjih ponudnikov javnih radiotelevizij.
v imenu skupine Verts/ALE. - (DE) Gospod predsednik, komisarka, gospe in gospodje, Barosova komisija je kot enega svojih glavnih političnih ciljev naznanila odpravo prekomernega evropskega zakonskega urejanja. S predlogi, ki jih sedaj pripravljate, dobivamo vtis, da dejansko spodbujate prekomerno zakonsko urejanje. Obravnava, ki jo je prejšnji teden izvedla skupina Evropske ljudske stranke (Krščanskih demokratov) in Evropskih demokratov, je jasno pokazala, da obstajajo resni dvomi v zvezi s količino našega sedanjega vmešavanja v pristojnosti držav članic. To, o čemer sedaj razpravljamo, smrdi po prekomernem zakonskem urejanju in tega ne moremo odobriti.
Res je, da moramo najti ravnotežje med možnostmi za razvoj storitev javne in zasebne radiotelevizije. A to prav tako pomeni - predvsem v digitalni dobi -, da mora imeti javna radiodifuzija, ki predstavlja kakovost, kulturno raznolikost, kulturno in družbeno kohezijo, priložnosti za razvoj v digitalni dobi. To zahtevamo kot del Lizbonske strategije. Če radiodifuzija te priložnosti ne dobi, se bo spremenila v dinozavra. Potem se ne bo mogla dobro razvijati.
Ko pomislimo na našo gospodarsko in finančno krizo, smo vsi prišli do zaključka, da je treba trge zakonsko urediti. Družbeno in ekološko zakonsko urejanje ni proti trgom, ampak je za pravične trge - in to pomeni zakonsko urejene trge. Enako velja za odnos, v katerem se lahko v prihodnosti, če hočemo biti uspešni v digitalnem svetu, razvijajo zasebni in javni sektorji.
v imenu skupine GUE/NGL. - (NL) Gospa predsednica, javna radiodifuzija je imela 80 let nalogo obveščanja javnosti v najširšem možnem smislu. Ta storitev lahko preživi z javnim financiranjem, ki ga je mogoče zbirati s pomočjo ločenega radijskega in televizijskega davka in ga dopolniti s članarinami za organizacije radiodifuzije, kakor je že dolgo praksa na Nizozemskem.
Poleg tega se je javno radiodifuzijo v zadnjih desetletjih spodbujalo, da svoj denar zasluži sama. To se dosega ne le z oglaševanjem, ampak tudi tako, da radiotelevizijska hiša mnogo zbranega gradiva da v prodajo v obliki avdio in video gradiva. Pričakuje se, da bodo gledalci in poslušalci posledično bolj povezani, da bodo dosežene nove ciljne skupine in da bodo omejeni tudi vladni stroški. Ta naloga, ki se je skozi leta povečala, ne predstavlja težav, dokler se komercialni kanali ne počutijo oškodovani.
Z vidika komercialnih kanalov je mogoče na mnogo starejše javne radiotelevizije gledati kot na konkurenco, ki ima resno prednost, saj prejema sredstva iz davkoplačevalskega denarja. Sedaj je vprašanje, ali pravica do obstoja javnih radiotelevizij ne bi smela več najprej izhajati iz njihove koristnosti za družbo kot celoto, ampak iz morebitnega izkrivljanja konkurence v smislu komercialnih kanalov. Ker se javni in zasebni interesi ne tepejo več, je Evropska komisija soočena z nasprotujočimi si zahtevami.
Prihodnost javnih radiotelevizij bo uravnotežena, če bo njihov manevrirni prostor omejen v korist obsega dobička komercialnih podjetij. To bo še slabše, če se izvede brez udeležbe tega Parlamenta, z neupoštevanjem izrecnega nasprotovanja 19 od 27 vlad držav članic.
V zadnjih letih sem Komisijo večkrat prosil, naj opusti ta usodni načrt. To se mi glede na sedanjo zelo razširjeno zaskrbljenost zdi edina možna rešitev. Poleg tega je to zadeva, ki sodi v pristojnost držav članic in ne Evropske unije. Potrjujem vprašanja in stališča, ki so jih sprejeli gospod Visser in drugi govorniki.
(EL) Gospod predsednik, komisarka, kot so poudarili kolegi poslanci, ki so podpisali vprašanje za ustni odgovor, in kot so prejšnji teden na javni obravnavi v Bruslju podrobneje izjavili pomembni govorniki, moramo na televizijo javnega sektorja gledati kot na medij za zagotavljanje storitev našim državljanom, ki bo v veliki meri sovpadal z obveznostjo njenega delovanja.
Javni dialog, neodvisni nadzorni organ in raznolikost programov v skladu z zgodovino in kulturo vsake države članice, je treba zaščititi neposredno po razvijanju novih tehnologij in množice družb, ki nastajajo vsakodnevno.
V okviru zdrave konkurence mora Komisija spodbujati nove načine zaščite javnih interesov in javne radiodifuzije.
V glavnem je treba razjasniti opredelitev javne naloge radiotelevizij; potrebujemo boljšo oceno državne pomoči, toda glede pravila o preglednosti državam članicam in javnim radiotelevizijam tudi ne smemo vsiljevati nesmiselnih upravnih in finančnih obremenitev v predhodni oceni, ki jo izvaja Komisija.
V novem okolju masovnih medijev je treba sprejeti tudi učinkovitejše mehanizme nadzora. Nadalje, glede na to, da javne radiotelevizije igrajo odločilno vlogo pri kulturni in jezikovni raznolikosti, so vsi ti mediji, kot tudi javne družbe in javna televizija, dolžni zagotavljati kakovostne programe in hkrati se morajo biti v okviru konkurence s podobnimi organi sposobni pozitivno odzivati na izzive časov predvajanja dogodkov svetovnega pomena, kot so olimpijske igre, svetovni pokal in tako dalje. Žal je danes to nekaj, kar je pogosto preprečeno že samo zaradi tega, ker imajo zasebne družbe več denarja, javna televizija pa si jih ne more privoščiti. Posledično državljani poleg drugih programov ne bodo mogli spremljati teh dogodkov.
V zaključek bi želel izpostaviti, da tistega, kar je trenutno na voljo na trgu, in interesov medijev pri opredeljevanju pristojnosti in dejavnosti javnih radiotelevizij iz istega razloga ni mogoče prenesti na bolj splošni interes, razen seveda nekaterih izjem, in Komisija mora to dejstvo resno upoštevati.
(ES) Gospod predsednik, komisarka, naj tudi jaz gospe Kroes zaželim hitro okrevanje.
Rada bi dala nekaj splošnih pripomb o reviziji sporočila o radiodifuziji. Najprej bi želela povedati, da menim, da je ta revizija, ki jo je sprožila Komisija, pozitivna, če bo omogočila, da se vsebino sporočila iz leta 2001 prilagodi spremembam, ki so nastale tako na področju tehnologije kot tudi na področju prava Skupnosti.
Nadalje ohranja glavno jedro sporočila iz leta 2001, ki je priznavalo osnovno vlogo javne storitve radiodifuzije pri zagotavljanju kakovosti demokracije in pluralizma. V bistvu se sklicujem na načela, s katerimi bi morale države članice opredeliti in razmejiti zagotavljanje in vsebino licenc javnih storitev, ki jih obsegajo ustrezna javna telesa, in bi morale imeti svobodo izbiranja modela financiranja ter se s tem izogniti kakršnemu koli izkrivljanju svobodne konkurence.
Nadalje, licence bi bilo treba z uradnim sklepom dodeliti določeni družbi ali skupini, obstajati pa bi moral zunanji, neodvisen nadzor licence; na tej točki želim poudariti bistveno vlogo zakonodajnih oblasti za avdiovizualni sektor.
Kar zadeva najpomembnejše dodatke k predlogu, pozdravljam predhodna preverjanja zagotavljanja novih storitev javnih radiotelevizij, a le pod pogojem, da se ohrani dovolj prožnosti, da se ta preverjanja prilagodijo institucionalnemu modelu posamezne države in se sprejemajo postopoma.
In zadnje, verjamem, da je treba zelo pozorno oceniti možnost, da lahko določene storitve, ki sodijo k avdiovizualnemu zagotavljanju javnih storitev, plačujejo državljani, ki jih koristijo, ob upoštevanju tako svobodne kot tudi univerzalne narave tradicionalne storitve javne radiotelevizije, in tveganja za izključitev, do katerih lahko pride, če se sprejme ta način financiranja. Upam, da bo komisija te pripombe upoštevala.
Gospod predsednik, jasno je, da je tu sporno vprašanje napetost med javnim interesom in njegovo vlogo v družbi nasproti vplivu na pošteno konkurenco in delovanju notranjega trga. Meje med storitvijo javne radiodifuzije in zasebne radiodifuzije, a tudi drugimi mediji, so vse bolj zabrisane in to še posebej velja za nove medije kot so internet, iPodi, SMS-ji, itd.
Kot so že nekateri povedali, javna radiodifuzija pogosto prednjači po inovativnosti na področju storitev, a jasno je, da je to vpliv, ki sega tudi čez meje in tudi na druge medijske sektorje. Zato je pomembna usklajenost med sporočilom o radiodifuziji in splošnim okvirom storitev splošnega gospodarskega interesa. To je pomembno vprašanje, ki smo ga obravnavali v parlamentarnem Odboru za gospodarske in monetarne zadeve. Predvsem poslanci skupine PSE v tem odboru so poudarili, da je pomembno ustvariti več pravne varnosti za storitve splošnega gospodarskega interesa in radi bi imeli okvirno direktivo in sektorsko zakonodajo v zvezi s tem, ki je določena na politični ravni.
K posvetovanju o osnutku sporočila, ki je sedaj pred nami in ga je predstavila Komisija, je mogoče dajati pripombe do 15. januarja in pomembno je, da se ponovno da jasen signal, da bi bil ta horizontalen okvir splošno orodje za umestitev razprav, kot je razprava o javni radiodifuziji, v širši okvir.
Pomembno je videti, kdo določa pravila in kakšno je ravnotežje v pravilh med tržnimi interesi in javnimi interesi. Imam impliciten občutek, da bi moralo preverjanje trga, omenjeno v sporočilu, dajati prednost tržnim in komercialnim razlogom namesto tem javnim razlogom. Takšen je bil naš namen z novimi horizontalnimi pravili o storitvah širšega gospodarskega pomena.
Malo sem presenečen, da se skupina PPE-DE sedaj toliko osredotoča na ta posebna sporna vprašanja, medtem ko je bila precej neodločna pri podpori našega pritožbe za splošnejši okvir. Tu je jasen primer, da - tudi v tem primeru radiodifuzije - če nimaš širšega jasnega okvira, ki bolj poudarja in daje več prevlade vidikom javnega interesa, v tovrstni razpravi vedno prevlada tržni interes.
To priložnost bi izkoristil, da ponovim našo pritožbo za ta okvir storitev splošnega gospodarskega interesa, ki bi morala horizontalno ponovno vzpostaviti ravnotežje med tistimi interesi, ki so v korist javnega interesa.
(NL) Gospod predsednik, javna radiodifuzija pomeni pluralizem, raznolikost, kulturno raznolikost v Evropi, srce demokracije - tega si nisem izmislil, Komisija lahko to potrdi -, in javne radiotelevizije imajo nacionalni pomen. Sedaj pa so v teku načrti za uvedbo preverjanja trga, ki se bo izvajalo predhodno, predvsem za nove medijske dejavnosti. Mislim, da to ni dobra zamisel, ker Bruselj ne bi smel predhodno narekovati, kako bi morale države članice organizirati svoje javne storitve. Kako se služi javnemu interesu, bi bilo po mojem mnenju treba ocenjevati na nacionalni ravni in za ta namen ni potrebno obvezno preverjanje trga.
Prav tako bi rad povedal nekaj besed o birokraciji. Medtem ko sem na eni strani za preverjanje stvari, bi morali zagotoviti, da ne bomo imeli na koncu še več pravil in še več stroškov za države članice.
Nadalje, mislim, da v zvezi z zagotavljanjem ne bi smeli delati razlik med starimi in novimi storitvami, ker so v praksi razlike med njimi zabrisane. Tu ne gre za vprašanje ali/ali; televizijski programi se pogosto dopolnjujejo z novimi storitvami in obratno. Torej, tako kot v Evropi, sta ta dva prepletena. Ne gre le za trg, ampak tudi za javni pomen naših javnih radiotelevizij, ki je splošno priznan, nenazadnje s strani Komisije. Od Komisije bi rad slišal, ali bo to vključeno v prilagojeno različico sporočila in ali bodo ustrezno dodeljene odgovornosti, namreč državam članicam, čeprav jih bodo spremljala pravila za storitve splošnega interesa, ki bi morala biti zarisana s posvetovanjem z Evropskim parlamentom in Svetom.
(DE) Gospod predsednik, javna radiodifuzija je več kot le gospodarski dejavnik. Bil sem na obravnavi, ki jo je imela prejšnji teden v Bruslju skupina Evropske ljudske stranke (Krščanskih demokratov) in Evropskih demokratov . Omenjena je bila pomembnost informacij in raznolikosti evropske kulture in izobraževanja. Če so države članice proti reviziji ali okrepitvi, ker imamo različne okvirne pogoje in različne trge, potem je precej narobe hoteti obsežno administracijo, postopek preverjanja, ki vzame veliko časa, kot je ta obvezni predhodni preskus, ali vmešavanje Evrope v ta okoren birokratski koncept.
Za javno radiodifuzijo že obstajajo nadzorna telesa: sveti za radiodifuzijo. Spremljamo prilagajanje tehnološkim spremembam. Spremljamo ukrepe za zagotavljanje poštene konkurence. Kot predstavnik Združenja evropskih federalistov pri Hessenski radioteleviziji sem član takega telesa. Našo neodvisnost zagotavlja pravo. V zameno nas popolnoma in po pravici nadzira javnost. Tako deluje učinkovita medijska politika.
- (CS) Gospod predsednik, država se strinja z mojimi kolegi, poslanci EP, da je za državno podporo za radiodifuzijo javnega pomena potrebna zakonska razjasnitev. V Evropskem parlamentu že dolgo časa to zahtevamo. Vendar pa bi vašo pozornost še vedno rad pritegnil k nadaljnim nujnim zadevam, ki jih mora Komisija rešiti čim prej. Od mnogih problemov bom omenil tri. Najprej, obstaja potreba po splošni uvedbi skupnih televizijskih anten, kjer bo vključena digitalna radiodifuzija, predvsem na stanovanjkih blokih, ki so v lasti stanovanjskih zadrug, v skladu z izjemami po členu 5 informacijskih smernic, saj to predstavlja problem za milijone državljanov novih držav članic, tudi za Češko republiko. Druga točka je podpora večjemu sodelovanju med nacionalnimi sveti za radijsko in televizijsko radiodifuzijo in evropskimi institucijami za doseganje boljše uporabe določb o javnih storitvah. Tretja točka je izboljšanje sodelovanja med nacionalnimi nadzornimi organi za televizijsko radiodifuzijo v smislu glob za neprimerno predvajanje, ki ogroža moralni razvoj otrok in mladostnikov.
članica Komisije. - Gospod predsednik, vsem se zahvaljujem za vašo zelo plodno razpravo, ki jo bom vsekakor prenesla kolegici Kroes.
Naj pripomnim na nekatere vaše komentarje. Amsterdamski protokol kaže na potrebo po uravnoteženju financiranja z državno pomočjo in vpliva na konkurenco. Hočemo, da države članice prevzamejo pobudo glede tega, drugače bomo morali to na podlagi pritožb storiti v Bruslju.
Naš cilj je dati državam članicam več možnosti za razvoj storitev javne radiodifuzije dokler se spoštujejo določbe Pogodbe v zvezi s konkurenco. Storitve javne radiodifuzije bi morale še naprej uvajati novosti, izobraževati in seveda zabavati. Komisija se s temi cilji strinja.
Države članice se morajo odločiti o načinu financiranja storitev javne radiodifuzije. To je jasno navedeno v Amsterdamskem protokolu. Javne radiotelevizije bodo lahko prosto preizkušale z novimi projekti. Osnutek sporočila jasno navaja, da so pilotni projekti iz teh preverjanj izvzeti. Vedno smo priznavali možnost zagotavljanja financiranja za javne storitve, kamor sodi širok izbor različnih in uravnoteženih načrtovanj programov storitev javnih radiotelevizij. Tako bo ostalo tudi v prihodnosti.
Komisija hoče prav tako zagotoviti mešanico javnega in zasebnega. Komisija je usmerjena v spodbujanje javnih radiotelevizij h koriščenju novih tehnologij, da lahko služijo družbenim, demokratičnim in kulturnim potrebam družbe.
Amsterdamski preskus državam članicam omogoča, da priskrbijo financiranje za nove medijske storitve javnih radiotelevizij. Ščiti sposobnost, da ostanejo na tekočem s spremembami našega hitro gibajočega se medijskega okolja. Hkrati pa je tudi v javnem interesu, da se ohranijo pobude za zasebne operaterje. Za uresničevanje lizbonskih ciljev so potrebne tako inovacije javnih kot tudi zasebnih radiotelevizij in samoumevno je, da bodo javne radiotelevizije lahko v prihodnosti še naprej svobodno sprožale kakršne koli nove storitve na komercialni podlagi brez predhodnih ocen.
Zagotoviti vam hočem, da posvetovanje jemljemo zelo resno. Besedilo bomo revidirali, da bi upoštevali upravičeno zaskrbljenost. Naše službe bom prosila, naj pri revidiranju osnutka upoštevajo predloge Parlamenta in držav članic.
Naslednja točka je poročilo gospoda Belderja v imenu Odbora za mednarodno trgovino o trgovinskih in gospodarskih odnosih z Zahodnim Balkanom.
poročevalec. - (NL) Gospod predsednik, to priložnost bi izkoristi, da predstavim svoje poročilo o trgovinskih in gospodarskih odnosih z Zahodnim Balkanom.
To poročilo sem namenoma začel tako, da sem večkrat ponovil evropsko perspektivo tistih držav. Unija ne more še naprej zvesto ponavljati preteklih obljub kot so tiste, ki jih je dala državam Zahodnega Balkana na Evropskem svetu v Thessalonikih leta 2003, da se bodo pridružile Evropski uniji. Ne, za Zahodni Balkan bi bili boljši stvarna dejanja in prirejeni postopki pristopa kot pa skoraj obvezna retorika.
Morda boste vprašali, zakaj so mi obeti pristopa teh držav tako dragi. Najprej, popolnoma sem prepričan, da je to častni dolg Unije, ki ga mora plačati. To me spominja na razpravo o Srebrenici, za katero upam, da bo v tem Parlamentu potekala ta teden v sredo zvečer. Poleg tega ima ta regija za Evropo pomemben strateški pomen. Posebni predlogi v mojem poročilu so sledeči. Zagovarjam nadaljnjo konsolidacijo Srednjeevropskega sporazuma o prosti trgovini (CEFTA). To je pomembno orodje za povečanje regionalnega vključevanja na tem območju, ki pa je pomembna priprava, če se želijo te države vključiti na evropski trg in se na treh ravneh pridružiti Uniji. Evropska unija bi morala sprostiti predpristopna sredstva z obsežno pomočjo, da bi v teh državah spodbudila proces reformiranja. Države članice lahko prav tako pri tem igrajo pomembno vlogo tako, da lokalnim javnim uslužbencem zagotovijo posebno usposabljanje. To bo tem državam zagotovilo več uradne zmožnosti za oblikovanje lastnih ambicioznih projektov, ki so upravičeni do financiranja EU.
Gospod predsednik, ko sem začel delati na tem poročilu, sem najprej obiskal Oddelek za gospodarske zadeve, ki ga ima moja država v Haagu, kjer sem na svoje zadovoljstvo izvedel, da je nizozemska vlada zavzela obsežen medvladni pristop. To sem v svojem poročilu opisal kot primer, vreden posnemanja, ne zato, ker je to nizozemski pristop, ampak ker je prirejen za same države Zahodnega Balkana za aktivno in ustrezno podporo pristopnega procesa in ustreza njihovim pozivom.
Omeniti bi želel posebno točko iz svojega poročila, in sicer energetsko sodelovanje z državami Zahodnega Balkana, ki je po mojem mnenju zelo aktualna tema. Na račun svojega strateškega položaja bi lahko ta regija igrala pomembno vlogo pri tranzitu surove nafte in zemeljskega plina. Unija bi si morala prizadevati za sprejetje zunanje energetske politike. Sem tudi član Odbora za zunanje zadeve. Pred nekaj leti smo sprejeli tehtno poročilo za sprejetje evropske zunanje politike na energetskem področju. No, sedaj pa poglejte trenuten položaj, ki krepi ta poziv Evropskega parlamenta Komisiji in Svetu. Bruselj seveda ne bi smel svojih držav članic puščati na hladnem, dobesedno in drugače.
Zaključil bi tako, da povem, da sem kot nekdanji novinar pogosto potoval na Balkan. Posledično čutim veliko vživetost in vključenost v to regijo. Pri pisanju svojega poročila sem koristil svoj potovalni proračun za študijska potovanja; skupaj z Odborom za mednarodno trgovino in predvsem njegovim uslužbencem, Robertom Bendinijem, in z mojim uslužbencem, Dickom Janom Diepenbroekom, sem šel na pomembna potovanja v Srbijo in na Kosovo in naslednji teden, upam, bom šel v Albanijo. Na kratko, to poročilo bom morda zaključil nocoj, a delo še zdaleč ni opravljeno, ne zame ne za evropske institucije. Če res želimo to regijo približati Bruslju in to dejansko prikazati s svojo predanostjo in aktivno podporo, imamo vso pravico zahtevati, da se proces reformiranja, pristop, izpolnjuje s predanostjo, in to mora biti tudi očitno. To poročilo sem resnično delal z veseljem in upam, da mu bo sledilo več poročil za posamezne države Zahodnega Balkana.
članica Komisije. - Gospod predsednik, naj gospodu Belderju najprej čestitam za to zelo dobro poročilo. Vaše poročilo je nastalo v času, ko se Zahodni Balkan vse bolj približuje EU, in zagotavlja obsežen pregled vprašanj v zvezi z gospodarskimi in trgovinskimi odnosi med EU in Zahodnim Balkanom. Dovolite mi, da se osredotočim na nekatere točke, poudarjene v vašem poročilu.
Zahodni Balkan je kot regija ključen in dragocen partner EU. Zadnje sporočilo Komisije o Zahodnem Balkanu večkrat ponavlja trdno zavezanost EU za evropsko perspektivo regije in med drugim potrjuje pomembnost Srednjeevropskega sporazuma o prosti trgovini za razvoj regije. Komisija se strinja s poročevalcem, da lahko perspektiva članstva EU deluje kot katalizator za trajnostni gospodarski razvoj in za zagotavljanje miru in stabilnosti v regiji. Komisija se prav tako strinja, da je skrajno pomembno, da posamezniki pri ocenjevanju pripravljenosti držav v regiji za pridružitev EU izpolnjujejo kobenhavenska merila. EU je glavni trgovinski partner Zahodnega Balkana. Močnejše gospodarske vezi med EU in regijo so zato nujno potrebne za dvig gospodarske rasti regije.
Kot je bilo navedeno že v vašem poročilu, sta liberalizacija in integracija trga temelja stabilizacije in pristopnega procesa in EU si je za ta cilj pri Zahodnem Balkanu prizadevala na treh ravneh.
Najprej, na dvostranski ravni EU od leta 2000 zagotavlja enostranske trgovinske preferenciale za Zahodni Balkan, da bi poenostavila dostop njihovega izvoza na trg EU. Komisija je kot del sporazumov o stabilizaciji in pridružitvenih sporazumov sklenila sporazume o prosti trgovini, da bi ustvarila pogoje za politične in gospodarske reforme in da bi ustvarila podlago za vključevanje Zahodnega Balkana v EU, na primer z usklajevanjem pravnega reda Skupnosti.
Drugič, na regionalni ravni je Evropska komisija delovala kot povezovalec v pogajanjih v zvezi z Srednjeevropskim sporazumom o prosti trgovini (CEFTA) in se odločila za zagotavljanje finančne in tehnične pomoči Sekretariatu CEFTA in strankam za pomoč pri izvajanju sporazuma. Sočasno pa Evropska komisija zelo ceni regionalno lastništvo sporazuma in priznava, da je CEFTA bistvena za globlje regionalno vključevanje in za pripravo tal za morebitno polno sodelovanje Zahodnega Balkana na enotnem trgu EU. Nadalje je CEFTA ustvarila vse potrebne strukture za razpravo o vprašanjih, ki so na regionalni in dvostravnski ravni povezana s trgovino. To je bistveno za pospeševanje in poglabljanje regionalnega sodelovanja in dobrih sosedskih odnosov. Evropska komisija bo še naprej spremljala izvajanje sporazuma CEFTA in bo o tem še naprej poročala v svojem letnem poročilu o pristopnem in predpristopnem procesu.
Tretjič, na večstranski ravni Komisija podpira pristop držav v regiji k Svetovni trgovinski organizaciji, saj je to brezpogojno temeljni korak proti učinkovitemu sodelovanju v globaliziranem gospodarstvu. EU je uporabila vse instrumente politike, ki so na voljo, za podporo državam Zahodnega Balkana pri njihovem prizadevanju za reforme in regionalno sodelovanje. Instrument za predpristopno pomoč je pomemben pri obravnavanju dolgoročnih razvojnih potreb regije. Celotno financiranje za sedanji finančni okvir za obdobje 2007-2013 znaša 11,5 milijard EUR. In nenazadnje, Evropska komisija je začela dialoge z vsemi zadevnimi državami v regiji za ureditev načrtov za odpravo režima viz.
V luči povedanega naj vam zagotovim, da Komisija sprejema vse potrebne korake, da bi okrepila trgovinske odnose in čim bolj približala gospodarstvo Zahodnega Balkana EU. V zaključek bi ponovno želela čestitati poročevalcu za to dobro poročilo in z veseljem povem, da se Komisija strinja z njegovim splošnim pristopom.
v pisni obliki. - (RO) Izraziti bi želel svojo podporo in spoštovanje do poročila, ki ga je predstavil gospod Belder, saj priporoča posebne gospodarske ukrepe, ki so usmerjeni v evropsko perspektivo ljudstev Zahodnega Balkana. Izpostavil bi rad tri točke.
1. Stvarno moramo priznati, da je Srbija ključna igralka pri uspehu stabilizacijsko-pridružitvenega procesa, medtem ko si mora EU še naprej prizadevati za pridobitev zaupanja in dolgoročnega prijateljstva srbskega naroda.
2. V prihodnosti za območja kot so Kosovo, Južna Osetija, Abhazija, Pridnjesterje, Severni Ciper, itd., ne bi smeli biti več dovoljeni etnični separatistični trendi in enostranske izjave o neodvisnosti. Načelo ozemeljske celovitosti držav je sveto in ga je treba v prihodnosti spoštovati.
3. Istočasno pa moramo trdno podpreti skladnost z evropskimi standardi glede pravic oseb, ki v državah Zahodnega Balkana sodijo k narodnim manjšinam, vključno s pravicami romunsko govorečih skupnosti v Timočki krajini, Vojvodini, Istri in nekdanji jugoslovanski republiki Makedoniji. Te pravice je treba spoštovati in pri tem izločiti morebitne trende k etnični teritorialni avtonomiji in k prizadevanjem za kolektivne etnične pravice, katerih potencial za spore in za sprožanje krvavih vojn se je že pokazal.
Naslednja točka je poročilo gospe McGuinness v imenu Odbora za kmetijstvo in razvoj podeželja o skupni kmetijski politiki in zanesljivi preskrbi s hrano na svetovni ravni.
poročevalka. - Gospod predsednik, ko sem začela s tem poročilom, je bilo sporno vprašanje zanesljive preskrbe s hrano na svetovni ravni visoko na političnem programu in do neke mere je izginilo iz ospredja. A zagotovo je to pomembno vprašanje, ker je na svetu še vedno več kot milijarda ljudi, ki trpijo zaradi lakote in podhranjenosti. Na dan zaradi lakote in bolezni, povezanih z revščino, umre trideset tisoč otrok. To so grozljivi statistični podatki in zaradi njih je sporno vprašanje zadostne preskrbe s hrano in omogočanje dostopa do te hrane tudi ključno vprašanje.
Komisiji bi se rada zahvalila za sodelovanje pri pripravi osnutka tega poročila in tudi mnogim parlamentarnim odborom, predvsem Odboru za razvoj, ki so očitno sodelovali pri njegovi izdelavi.
V štirih minutah ni mogoče povedati vsega, kar je v poročilu, a naj poudarim nekatera vprašanja, ki menim, da so pomembna. Najprej, dejstvo, da sem skupno kmetijsko politiko in zanesljivo preskrbo s hrano na svetovni ravni vključila v en naslov, namiguje, da se je stara praksa udrihanja po skupni kmetijski politiki in obtoževanja, da je kriva za vse slabo sveta v razvoju, premaknila naprej, in da se sedaj zavedamo, da skupna kmetijska politika zagotavlja zanesljivo preskrbo s hrano za evropske državljane in da lahko kot model zagotovi lekcije glede tega, kaj moramo narediti v državah v razvoju v smislu pridelave hrane.
Zelo jasno je, da smo dovolili, da razvoj kmetijstva v zadnjem desetletju zdrsne navzdol po seznamu politične in razvojne agende. Bil je čas, ko je bila večina naše razvojne denarne pomoči namenjena za spodbujanje kmetijstva in projektov pridelave hrane. Danes ni tako, a menim, da se zaradi rasti cen začenjamo ponovno osredotočati na kmetijstvo, tako v EU kot tudi po svetu.
To pomeni, da državam, ki imajo sredstva za gojenje hrane, omogočamo, da to počnejo, da jim pomagamo in da njihovi mali kmetje pridelujejo hrano na lokalni ravni, da bi zadostili svojim potrebam. Sem ni vključeno le zagotavljanje osnovnih sestavin pri pridelavi hrane, kot so seme in gnojila, ampak tudi znanje, svetovalne storitve, pomoč kmečkim družinam v svetu v razvoju, da bi jim omogočili, da pridelajo toliko, da zadostijo svojim potrebam.
To je mogoče narediti. Imamo primere Malavija in drugih držav, ki so uspele priti od položaja skrajne lakote do pridelave hrane. Zato so potrebne pobude javne politike. Prav tako je potrebno, da Evropska unija glede na svojo obsežno vključenost v svet v razvoju priganja države, da namenijo pozornost svojemu kmetijstvu in začnejo spodbujati pridelavo hrane v svojih državah.
Vprašanje ponudbe in povpraševanja je zelo občutljivo, ker svetovno prebivalstvo narašča - do leta se bo povečalo za 40 % - zato bomo morali nameniti pozornost tem spornim vprašanjem. Problem konkurence - ki smo mu priča - med pridelavo hrane, pridelavo krme in goriva je očitno ključna skrb. Domnevam, da moramo pri vodenju vsega tega nameniti pozornost vprašanju raziskav in razvoja.
Verjamem, da v smislu raziskav in razvoja nismo naredili dovolj. Tu, v Evropi, smo gledali v smeri proti manjši pridelavi hrane in morda zato nismo namenili pozornosti potrebi po namenjanju pozornosti učinkovitosti kmetijske pridelave in potrebi po večji pridelavi v prihodnosti.
Eno ključnih sporočil, ki ga želim obravnavati v kratkem času, ki ga imam na voljo, je, da bodo kmetje po svetu pridelovali hrano, če bodo imeli pri tem možnost dohodka, torej se na oblikovalce politik pritiska, da to pravilno razumejo, da zagotavljajo politike, ki bodo kmetom dale stabile dohodke. Kako to storimo? Z zagotavljanjem stabilnih cen in tudi z namenjanjem pozornosti stroškom pridelave hrane. Če kmetje ne dobijo spodbude v dohodku, se bodo umaknili.
Opozarjam. Pred več kot letom dni smo govorili o visokih cenah blaga. Danes je na zalogi na primer preveč žita in zanj ni trga. Ti kmetje naslednjo sezono ne bodo toliko pridelali in to bi lahko poslabšalo dolgoročni problem zanesljive preskrbe s hrano na svetovni ravni.
V tem poročilu je mnogo stvari. Upam, da ga kolegi lahko podprejo, in ponovno se zahvaljujem mnogim, ki so se zelo zanimali zanj.
članica Komisije. - Gospod predsednik, Komisija pozdravlja poročilo, ki ga je pripravila gospa McGuinness, in tudi napeto razpravo, ki se je odvijala v različnih odborih EP o elementih, ki so povezana s to zelo aktualno temo in segajo od trgovanja do biogoriv, spremljanja cen, investicijske politike, finančne krize, spreminjanja podnebja in rabe vode v kmetijstvu.
Komisija sodeluje pri obsežni analizi o vzrokih za krizo na področju hrane, ki je v prvi polovici leta 2008 zadela mnoge države v razvoju. Komisija bo še naprej analizirala povezavo med cenami hrane in energije. Vprašanje vzročnosti je zelo zapleteno, saj vključuje medsebojni vpliv številnih faktorjev povpraševanja in ponudbe. Cene energije so le eden od teh faktorjev, a takšen, ki ima tako posreden kot tudi neposreden vpliv. O temi biogoriv se je podrobno razpravljalo med različnimi zasedanji EP. Obstaja jasna razlika med politiko EU in ZDA glede mere, do katere se pridelava žit usmerja v biogoriva. Politika EU glede biogoriv ne zmanjšuje razpoložljivosti hrane, saj so količine porabljene surovine na svetovni ravni zelo majhne.
Tudi, če se EU približa svojemu cilju 10 %, bo vpliv na cene hrane omejen, predvsem iz dveh razlogov: najprej, vse več biogoriv bo prihajalo in surovin, ki ne izvirajo iz hrane, ali pa bodo narejena iz ostankov ali odpadkov. Drugič, učinkovitost tehnik za proizvajanje biogoriv se bo še naprej izboljševala in lahko pričakujemo, da se bodo povprečni pridelki še naprej povečevali.
Trajnostna politika EU glede biogoriv je v celoti politika za revne. Zagotovila bo dodatne možnosti za dve tretjini revnih na svetu, ki živijo na revnih območjih in so tako odvisni od rastočega kmetijskega sektorja. Vendar pa ne bodo imele vse skupine koristi v enaki meri. Komisija je zavezana, da skrbno spremlja učinke na zanesljivo preskrbo s hrano in na cene hrane.
EU je že naredila korake za urejanje zanesljive preskrbe s hrano tako, da je sprejela SKP za spremenjen tržni in svetovni položaj. Nedavno dogovorjeni pregled stanja bo posodobil, poenostavil in racionaliziral SKP ter odpravil omejitve za kmete, s čimer jim bo pomagal, da se bolje odzovejo na tržne signale in pri soočanju z novimi izzivi.
Dogovor o pregledu stanja odpravlja praho za poljine, postopno zmanjšuje mlečne kvote do njihove ukinitve leta 2015 in spreminja tržne ukrepe v pravo varnostno mrežo.
V njem so bili naslovljeni tudi novi izzivi, kot so podnebne spremembe, gospodarjenje z vodami, obnovljiva energija in biotska raznovrstnost, ki bodo vplivali na države v razvoju.
SKP po letu 2013 ne bo miroval in predhodna razprava je v teku že od neuradnega sestanka kmetijskih ministrov, ki je bil septembra v Annecyju. Prihodnji SKP moramo videti v okviru širše vizije, v kateri bodo trajnostni razvoj, konkurenčnost in svetovne prehrambne bilance njen sestavni del.
Različni pomembni dogodki so zanesljivo preskrbo s hrano na svetovni ravni postavili visoko na mednarodno agendo. Obstaja jasno mednarodno razumevanje in priznanje za postavitev kmetijstva in razvoja podeželja višje na politično agendo na nacionalni, regionalni in morda na celinski ravni. Na primer med sestankom s kolegi iz Afriške unije smo oktobra podrobno razpravljali o kmetijstvu, razprava, ki jo nameravamo v tem letu okrepiti.
Nenazadnje pa mora Komisija do kraja slediti izjavi voditeljev G8 o zanesljivi preskrbi s hrano na svetovni ravni. V začetku sprejetja s strani Sveta o prehrambnih obratih z dne 16. decembra je Evropska komisija že izvedla uspešne razprave z delovno skupino ZN na visoki ravni.
Evropska Komisija se veseli izvajanja obsežnega akcijskega okvira. Komisija je prepričana, da bo imelo svetovno partnerstvo za kmetijstvo in zanesljivo preskrbo s hrano, ki počasi dobiva obliko, ključno vlogo pri izvajanju različnih priporočil iz tega poročila, vključno s predlogi za način podpore proizvodnji malih kmetov in vrsto trgovinskih politik, ki bi morale biti sprejete za prispevanje k zanesljivi preskrbi s hrano, predvsem v najbolj ranljivih skupnostih.
Količinskim omejitvam pri izvozu in prepovedim bi se bilo treba očitno izogibati in pot naprej je bolj kot ne v liberalizaciji trgovine. Povečani trgovinski tokovi so del rešitve za zanesljivo preskrbo s hrano.
Komisija upa, da bodo drznemu koraku, ki so ga naredile evropske institucije za mobilizacijo milijarde evrov, ki bo dopolnila druge finančne instrumente, ki so bili določeni za odzivanje na krizo na področju hrane - tako kratkoročne kot tudi srednje- in dolgoročne narave -, sledili drugi darovalci.
Madridska konferenca o zanesljivi preskrbi s hrano za vse dne 26. in 27. januarja je vsekakor ključni dogodek za premik razprave na drugo raven, takšno, ki si prizadeva določiti ključne prednostne naloge za reševanje svetovne lakote.
Evropska komisija bo še naprej igrala proaktivno vlogo pri prispevanju k zanesljivi preskrbi s hrano na svetovni ravni in poročilo gospe McGuinness je že dobra analiza za pregled nekaterih možnih poti, ki bi jih lahko upoštevala ES ali širša mednarodna skupnost.
v pisni obliki. - (FR) Ukrepi, ki jih je sprejel Parlament ob začetku nemirov, povezanih s hrano, so za boj proti krizi na področju hrane omogočili sprostitev 1 milijarde EUR. Če ta ukrep odmislim, bi želel poudariti potrebo po dolgoročni mednarodni strategiji, ki temelji na lokalnemu kmetijstvu in kmetijstvu za obstoj in je primeren za potrebe prebivalstev in za potencial ozemelj.
Svetovno prebivalstvo se seveda veča, svetovno segrevanje, nenadzorovana pridelava biogoriv in agresivne špekulacije pa so mnogi dejavniki, ki povečujejo napetost na kmetijskih trgih. Ti elementi nakazujejo, da kriza ne bo kratka in da bo treba ponovno v celoti pretehtati javne politike za izboljšanje proizvodnih metod in regulacijo mednarodnih trgov.
Verjamem, da bi lahko SKP z uravnavo presežkov in nedovršenosti postala primer učinkovite, poštene in odgovorne politike, ki se spopada z izzivom v zvezi s hrano in hkrati združuje gospodarstvo, družbo in okolje. Prav tako bi morala pomagati pri razvoju držav tako, da izmenjuje evropske tehnike, znanje in izkušnje. Vendar pa bi Evropa najprej in predvsem morala delati na preoblikovanju mednarodnih pravil trgovanja, da ne bodo v nasprotju s pravico držav do podpore njihovega kmetijstva za zagotavljanje njihove zanesljive preskrbe s hrano.
v pisni obliki. - (EL) Pri mednarodnih in regionalnih sporazumih se je do sedaj izkazalo, da niso mogli normalizirati ponudbe na trgu in trgovine in varovati preglednih in stabilnih cen za kmetijske pridelke.
Reguliranje kmetijskih trgov bi moralo temeljiti na dolgoročni strategiji o učinkovitih ukrepih in o organizaciji za obveščanje pridelovalcev v smislu stanja trga in potencialnega razvoja na trgu.
Osnovno načelo takšne politike je ustvariti varnostne mreže za dohodke proti tveganjem in krizam, ki lahko nastanejo iz neugodnih naravnih pojavov ali iz izkrivljanj trga in neobičajno dolgotrajnih in razširjenih padcev cen.
evropski in mednarodni sistemi za spremljanje pridelave in trga kot sistemi zgodnjega opozarjanja za ugotavljanje proizvodnih trendov;
evropski sistem za spremljanje trga in beleženje sprememb cen kmetijskih proizvodov in vložkov, ki bi jih bilo mogoče pod okriljem organizacije FAO združiti s podobnim mednarodnim sistemom.
Dobra zamisel bi bila tudi, da se v prihodnji sporazum v krogu pogajanj v Dohi vključi nujne primere, ko se lahko zagotovi pomoč v hrani, ker sedanje določbe niso zavezujoče.
v pisni obliki. - (RO) Zaključki gospe McGuiness iz njenega poročila o zanesljivi preskrbi s hrano na svetovni ravni so sedaj očitni tudi v Romuniji. Soočamo se z dvigom cen vseh osnovnih živil, ki so posledica devalvacije nacionalne valute, dviga cen surovin in posojil v predelovalni industriji.
Poleg tega pa smo bili kot rezultat svetovnega segrevanja vse pogosteje priča primerom, ko so naravne nesreče uničile pridelke. V takšnih položajih so kmetje iz novih držav članic dejansko v najbolj neugodnem položaju, saj je stopnja podpore, ki jo dobijo, nižja kot v drugih državah članicah.
Zato sem na podlagi predlaganih sprememb Komisijo pozval, naj na ravni Skupnosti preveri možnost vzpostavitve določenih intervencijskih mehanizmov, neodvisno od kakršnih koli posebnih pomoči, zagotovljenih za zavarovanje pridelka, za preprečevanje učinkov globalnega segrevanja in boj proti njim.
Standardi Skupnosti, ki veljajo za proizvajalce hrane, so zelo strogi in zato so cene hrane v EU zelo visoke. Vendar pa trdno verjamem, da lahko kmetijstvo zagotovi izhodišče, da si evropsko gospodarstvo opomore od globalne krize, ki ga je prizadela, in razvoj obnovljivih virov energije ima lahko pozitiven učinek na agroživilski sektor.
Če sprejmemo nujne varnostne ukrepe, lahko dosežemo rast proizvodnje biogoriv, ne da bi pri tem ogrožali okolje ali zaloge hrane, ki so potrebne na svetovni ravni.
v pisni obliki. - (FR) To poročilo o SKP in zanesljivosti preskrbe s hrano na svetovni ravni nam je dalo odlično priložnost za razmišljanje o načinu, kako lahko zagotovimo, da evropsko kmetijstvo igra celovito vlogo pri doseganju svetovnega prehrambenega ravnotežja. Seveda kljub temu, da je treba povečevati količine hrane na svetu, razmerje razvoja pomoči, posvečene kmetijstvu, neprestano pada že od osemdesetih let prejšnjega stoletja. Zato sem vložila številne spremembe pri Odboru za kmetijstvo in razvoj podeželja, ki so usmerjene v to, da to poročilo postane bolj ambiciozno in predvsem, da se Evropski komisiji predlaga, naj sprejme obsežno strategijo o vprašanjih zanesljive preskrbe s hrano in tako v celoti zagotovi večjo skladnost politike Skupnosti v Uniji.
Medtem ko sem vesela, da je v tem besedilu poudarjena odločilna vloga SKP pri doseganju cilja zanesljive preskrbe s hrano, obžalujem, da poročevalka podpira večjo uskladitev kmetijske politike s trgom in pobude za zaščito okolja obtožuje, da so odgovorne za zmanjšanje kmetijske proizvodnje v Evropi. Ta izjava je po mojem mnenju popolnoma zgrešena in prav nasprotno menim, da je za razvoj novih modelov, ki so oblikovani za pridelavo več in boljšega, treba zajeti problem spreminjanja podnebja.
v pisni obliki. - (FR) Danes mora EU nujno izboljšati varnost hrane in napredovati k pomembnejšim izzivom. Najprej, v 30 letih bo treba podvojiti kmetijsko pridelavo, ker bo svetovno prebivalstvo do leta 2050 doseglo 9 milijard ljudi. Dejstvo je, da 860 milijonov ljudi še naprej strada. Takšen razvoj bo moral biti trajnosten in se bo moral najprej in najbolj opreti na lokalno kmetijstvo.
Velika nihanja svetovnih cen živil skupaj z ustreznim upravljanjem svetovnih zalog predstavljajo nadaljnji izziv. Da bi evropskim kmetom zagotovili pošten dohodek, podpiram zamisel zavarovalnih politik, ki zagotavljajo višjo raven kritja za kmete pred nihanji, kot tudi pobudo za določitev svetovnega režima v zvezi z zalogo hrane.
Nazadnje, ob upoštevanju povečanega trgovanja z živalmi in rastlinami je EU dolžna uveljavljati učinkovito strategijo za preprečevanje vseh zdravstvenih kriz v Evropi. Ta strategija bi morala temeljiti na preprečevanju, sledljivosti in odzivnosti. V tem oziru bo nedavna odločitev Sveta ministrov za okrepitev in uskladitev sredstev za nadzor uvoza pomenila, da lahko naši državljani dobijo boljše zagotovilo za kakovost živil.
Bolj kot kdaj koli prej kmetijstvo sedaj igra središčno vlogo na področjih rasti in razvoja. Zato ga moramo za vsako ceno zaščititi!
v pisni obliki. - (RO) Svetovna kriza na področju hrane, ki jo povzročajo nenehno dvigovanje cen koruze, pšenice in energije, rast svetovnega prebivalstva in spremembe podnebja, so zanetili vrsto nemirov in razburjenosti, ki bi lahko destabilizirali države in regije po svetu, če se ne bodo v bližnji prihodnosti rešile. Zaskrbljujoča je vrzel med stopnjo rasti prebivalstva, ki bi lahko do leta 2050 dosegla več kot 9 milijard prebivalcev, in zmanjšanjem svetovnih zalog hrane. Takšen položaj bo verjetno vodil do sporov zaradi nafte, ki jim bodo sledili spori zaradi pitne vode in hrane ali boj za preživetje. V tem trenutku je Evropa glavna darovalka humanitarne pomoči, a zaloge hrane začenjajo plahneti in države v razvoju, predvsem v Afriki, potrebujejo več pomoči za boj proti revščini in kronični lakoti. Zmanjšanje odvisnosti kmetijstva od fosilnih energetskih virov, raba organskih proizvodov, ohranjanje rodovitne prsti in sprejemanje skupne kmetijske politike za krizo na področju hrane so nekateri ključni elementi, ki jih je treba upoštevati, da bi se premaknili s te mrtve točke.
v pisni obliki. - (HU) Najpomembnejše vprašanje, s katerim se sooča evropski kmetijski sektor v letu 2009, je, kako bo svetovna gospodarska kriza vplivala na pogoje za proizvodnjo in na potrošnjo kmetijskih proizvodov. Vprašanje bo osrednja tema Druge madžarske kmetijske akademije, ki jo skupaj z državnim sekretarjem Zoltánom Gőgösom madžarskega Ministrstva za kmetijstvo in razvoj podeželja 17. aprila 2009 organiziram v Pápi. Od leta 2006 je na mednarodnem trgu cena koruze trojno narasla in cena pšenice za 180 %, splošne cene hrane pa so narasle za 83 %. Do leta 2050 bo svetovno prebivalstvo naraslo na 9 milijard in za zagotavljanje njihovih potreb bomo morali podvojiti raven kmetijske proizvodnje; tako je konec dni, ko je bila hrana poceni. Zato je izjemno pomembno ohranjati in, kjer je to mogoče, povečati kmetijsko zmožnost Evropske unije. Ni sprejemljivo, da bi se kot posledica sektorskih reform SKP morala zmanjšati kmetijska proizvodnja Evropske unije. Dobri primeri tega so sladkorna reforma, ki je privedla do izginotja madžarske sladkorne industrije, in podpore za prekopavanje vinogradov v okviru politike vinske reforme. Ločevanje neposrednega kmetijskega financiranja od proizvodnje gre prav tako v to smer.
Najti moramo ustrezno ravnotežje med proizvodnjo hrane in proizvodnjo biogoriva in slednje ne sme ogrožati zanesljivosti preskrbe s hrano na svetovni ravni. V letu 2008 je program Združenih držav v zvezi z bioetanolom pomembno prispeval k poskoku cen hrane; na podlagi teh izkušenj mora Evropska unija ponovno preveriti svoje prejšnje zaveze glede razmerij biogoriv. Na koncu pa pozivam k hitrim ukrepom na ravni EU proti ustvarjanju monopolov med preprodajalci hrane za zaščito proizvajalcev.
v pisni obliki. - (RO) Dvig cen energije, neugodni meteorološki dogodki in povečanje zahtev po energiji zaradi rasti svetovnega prebivalstva so ustvarili visoke cene hrane. Komisijo pozivam, da preveri povezavo med visokimi cenami hrane in rastočimi cenami energije, predvsem za rabo goriv.
Kmetijski sektor mora izboljšati svojo energetsko učinkovitost. Povečanje deleža pridelkov za biogoriva in raba obnovljive energije bi lahko imela pozitiven učinek na agroživilski sektor, na katerega so vplivale visoke cene za gnojila in pesticide kot tudi povišani stroški predelovanja in transporta. Komisijo pozivam, naj podrobno spremlja posledice povečane proizvodnje biogoriv v Evropski uniji in tretjih državah v smislu sprememb pri rabi tal, cen prehrambnih izdelkov in dostopa do hrane.
Pobude za spodbujanje trajnostne pridelave energetskih pridelkov ne bi smele ogroziti proizvodnje hrane. Verjamem, da je kmetijsko raziskovanje potrebno za povečanje kmetijske produktivnosti. Države članice vabim tudi, da v celoti koristijo priložnosti, ki jim jih v tem okviru nudi Sedmi okvirni program za raziskave in tehnološki razvoj, in sprejmejo ukrepe, ki bodo izboljšali kmetijsko proizvodnjo na trajnosten in energetsko učinkovit način.
Naslednja točka je poročilo gospe Gottardi v imenu Odbora za ekonomske in monetarne zadeve o javnih financah v EMU 2007-2008.
Gospod predsednik, komisarka, gospe in gospodje, natanko pred enim letom smo sprejeli odločitev za združitev poročila o javnih financah za leti 2007 in 2008. Za to sta bila vsaj 2 razloga: poskus pospeševanja procesa in upoštevanje znakov sprememb, ki nastajajo. Takrat nismo poznali celotnega obsega sprememb, a bilo je že očitno, da bomo z analizo dveh let skupaj dobili obširnejšo in natančnejšo oceno. In nismo se motili! Poročilo, o katerem bomo glasovali jutri, se neprestano posodablja.
Tesna povezava med javnimi financami in finančno in gospodarsko krizo je zelo jasna. Preprosto preučite sredstva, ki se dodeljujejo za reševanje bank in velikih podjetij, za podporo za proizvodnjo, in upoštevajte pozive predvsem iz malih in srednje velikih podjetij ter zaščito državljanov pred učinki recesije. Na vse te ukrepe so bile opozorjene evropske institucije in posamezne države članice, vendar pa ne bi smeli spodkopati ali oslabiti naše perspektive in naše zavezanosti za prihodnje generacije.
To poročilo vključuje vsaj dve ravni: tisto, ki je splošna, stabilna in velja v vsakem položaju, in tisto, ki je odziv v sili na trenutno krizo. Nedotaknjeno ostaja načelo in je celo okrepljeno, da so visokokakovostne, trajnostne javne finance nujne ne le za posamezne države, ampak tudi za trdnost gospodarstva in evropskega socialnega modela. V zvezi s prihodki je treba sprejeti korake za razširitev davčne osnove brez kakršne koli oslabitve načela progresivnega obdavčenja in zmanjšati davčni pritisk na delo, predvsem za srednje do nizke plače in pokojnine. Kar zadeva izdatke, morajo biti k ukrepom vključeni ocena okvira, zahteve, sestava prebivalstva, s primerno proučitvijo politike enakosti spolov in demografskih sprememb. Namesto uvedbe nekritičnih znižanj bi moral biti cilj preureditev izdatkov, deloma s ponovno razdelitvijo proračunskih postavk in posodobitvijo javnih uprav.
Koristen način za to so finančna sredstva za politiko enakosti spolov, metoda, ki jo že nekaj časa podpira in spodbuja Evropski parlament, čeprav je še daleč od tega, da bi postala norma. Povečuje preglednost in primerljivost, državljani so jo bolj pripravljeni sprejeti in tako gradi zaupanje in občutek lastništva.
Sedanja nestabilnost brez primere poziva k odločnemu ukrepanju. Če je posredovanje javnega sektorja znova postalo nujno, potem ne smemo ponavljati istih napak - to bi bilo še bolj nedopustno. Namesto tega moramo krizo usmeriti proti novemu modelu razvoja, ki je resnično trajnosten, tako v smislu okolja kot tudi v smislu družbe.
Ko govorimo o evropskem usklajevanju, bi morali razmišljati o lastnem proticikličnem upravljanju, približevanju in usmerjenosti v isto smer, pospeševanju boja proti utajam in rajem za davkoplačevalce ter povezovanju nacionalnih načrtov. Ko posredujemo za podporo podjetjem, moramo oceniti vpliv na konkurenco, enake pogoje in delovanje notranjega trga, zagotavljanje nadzora, odgovornost, omejitve in posledično vedenje. Revizija Pakta za stabilnost in rast omogoča, da se nadzorovana prožnost uporablja skrbno in z dolgoročno perspektivo.
Makroekonomske politike in skupna vlaganja bi bilo treba ponovno začeti na strateških, v naprej določenih sektorjih z uporabo instrumentov kot so evroobveznice, medtem ko bi pozorno spremljali podnacionalno raven in regionalne načrte za stabilnost. O poročilu je bilo v Odboru za ekonomske in monetarne zadeve široko soglasje, saj se je večina političnih strank strinjala s to vizijo. Resnično upam, da je to uvod v dober rezultat na jutrišnjem glasovanju.
članica Komisije. - Gospod predsednik, Komisija pozdravlja poročilo gospe Gottardi in vsebina poročila se lepo ujema z vsebino predhodnih poročil Komisije o javnih financah v EMU, ki sta bili objavljeni junija 2007 in 2008. Komisija se prav tako strinja s zadnjimi tremi spremembami, ki jih je poročevalka vložila 7. januarja.
Poročilo Evropskega parlamenta potrjuje, da je revidirani Pakt za stabilnost in rast do sedaj deloval kot bi moral. Predvsem države članice so si pomembno prizadevale za doseganje svojih obvez glede pakta. Od reforme Pakta za stabilnost in rast sta bila uporabljena popravilni in preprečevalni ukrep v popolni skladnosti z določbami reforme pakta, blagosti in vsiljevanja pa ni bilo.
Vendar pa so v poročilu poudarjeni tudi zelo negativni obeti za EU in evrsko območje za leto 2009. Rast se je bistveno upočasnila, do točke, ko je letos prešla v popolno recesijo. Splošni gospodarski obeti za leto 2010 so tudi strašljivi, zato se Komisija strinja z Evropskim parlamentom, da je sedaj bistvena zahteva po podpori z uporabo neomejenih ukrepov fiskalne politike.
Kljub temu bi bilo treba fiskalno politiko ohranjati v trajnostni smeri in utrditi pričakovanja odrejene resolucije o krizi. V zvezi s tem je Komisija enako zaskrbljena kot Parlament v zvezi z dolgoročno trajnostjo javnih financ in njeno ocenjevanje še naprej poudarja.
Jeseni 2009 bo Komisija izdala novo poročilo o dolgoročni stabilnosti javnih financ v Evropski uniji. Komisija se prav tako strinja z vidikom Evropskega parlamena o tem, da je treba za izboljšanje kakovosti javne potrošnje v skladu z Lizbonsko strategijo preusmeriti javne izdatke. Takšna politična usmerjenost je vsekakor del enotnih političnih smernic, ki jih je sprejel Evropski svet. Komisija dela na bolj sistematski oceni kakovosti razvoja javnih finance, vključno z vidiki finančnih sredstev, ki temeljijo na pripravi predračuna, ki temelji na uspešnosti.
v pisni obliki. - (RO) Spomladi leta 2006 je šlo dvanajst držav članic skozi postopek v zvezi s čezmernim primanjkljajem. Zaradi uveljavljanja priporočil in določb, ki jih je v primeru držav s čezmernim primanjkljajem izdal Svet, se dve leti in pol kasneje število držav članic v postopku čezmernega primanjkljaja približuje ničli. Ta dosežek je bil mogoč zaradi ugodnih gospodarskih pogojev v letih 2006 in 2007. V obdobju 2008-2009 se soočamo z gospodarsko krizo, ki je v mnogih državah članicah že zanetila gospodarsko recesijo, dvig brezposelnosti in veliko število stečajev podjetij, predvsem med malimi in srednje velikimi podjetji. Evropski načrt za oživitev gospodarstva zagotavlja pomembne javne investicije za posodobitev prometnih in energetskih infrastruktur. Države članice razvijajo programe, usmerjene k podpori malim in srednje velikim podjetjem, da se jim omogoči nadaljnje poslovanje. V teh pogojih bodo države članice v evrskem območju, kot tudi vse države članice, težko izpolnjevale konvergenčna merila. Verjamem, da je treba na evropski ravni sprejeti ukrepe za omogočanje državam članicam, da se spopadejo s trenutnimi izzivi kot so staranje prebivalstva, migracija, podnebne spremembe, itd. Kmetijstvo, izobraževanje, zdravje in promet, ki so ključna področja za gospodarski razvoj EU in za kakovost življenja evropskih državljanov, morajo imeti od posebnih javnih politik koristi.
Prenos, izvajanje in izvrševanje Direktive 2005/29/ES o nepoštenih poslovnih praksah podjetij v razmerju do potrošnikov na notranjem trgu ter Direktive 2006/114/ES o zavajajočem in primerjalnem oglaševanju (kratka predstavitev) 
Naslednja točka je poročilo gospe Weiler v imenu Odbora za notranji trg in varstvo potrošnikov o.
poročevalka. - (DE) Gospod predsednik, komisarka, gospe in gospodje, preden začnem s svojim poročilom, bi rada še enkrat povedala, da se pri odločanju za razpravljanje o naših poročilih na lastno pobudo ne vedemo korektno. Ko vidim kako potekajo razprave - brez dialoga, brez prerekanja, brez sporov -, nimam občutka, da bi bila to ustrezna parlamentarna razprava in upam, da bomo to popravili takoj po parlamentarnih volitvah.
Kljub temu pa bi se zahvalila kolegom poslancem, ki niso prisotni. Pri izdelavi tega poročila smo zelo dobro sodelovali. Prav tako bi se zahvalila Komisiji in sekretariatu odbora.
Med razpravo v odboru smo prišli do mnogih novih skupnih odkritij. Odbor za notranji trg in varstvo potrošnikov je razpravo o izvajanju zavestno postavil precej na vrh dnevnega reda, ker je bil rok za izvajanje s strani držav članic od sredine do konca leta 2007, kar do danes ni veliko časa za direktivo, ki vkjučuje ogromen in pomemben element usklajevanja. Vendar se nekatere države članice prenosa niso lotile. Vsekakor ima to opraviti z zahtevnim postopkom, a zanimivo je, da so tri države članice, ki tega niso uspele storiti, ustanovne države članice. Zato ne moremo domnevati, da nimajo dovolj znanja o evropskem pravu. Tri države članice še niso prenesle direktive, štiri so to naredile pomanjkljivo in neustrezno, tri države članice pa so prejele sporočila Komisije, ki bi lahko vodila do postopkov pred Sodiščem Evropskih skupnosti. Obstaja veliko število primerov pomanjkljivega prenosa. Med obravnavo smo ugotovili, da sta dve državi z veliko predanostjo in ustvarjalnostjo prenesli direktivo, in sicer sta to Združeno kraljestvo in Avstrija. Potem je to mogoče.
Koristi notranjega trga bi morale biti v interesu držav članic. Cilj te direktive bi moral biti razjasniti pravice potrošnikov in poenostaviti čezmejno trgovanje, uvesti zanesljive in pravične pravne ureditve in seveda okrepiti pravno gotovost.
Za nas kot parlamentarce je bila zelo pomembna točka zaščita državljanov in potrošnikov pred goljufivimi praksami. To ne velja le za potrošnike, ampak tudi za mala podjetja in trgovce. Naš cilj, komisarka, bi morda moral biti v srednjeročni združitvi teh direktiv, ker se mnogo malih podjetij na notranjem trgu sooča z istimi težavami kot potrošniki. Poznamo mnogo primerov, kot so nadležno oglaševanje in zavajanje ter agresivne poslovne prakse. Vsi poznamo prevaro v zvezi z brezplačnimi vpisi v EU registre podjetij, ki je problem, razširjen po vsej Evropi. Poleg tega poznamo goljufanje na loteriji in mnogo drugega.
Zahvalila bi se tudi Komisiji za strogo uvedbo novega sistema "sweep" za letalske družbe in melodij za mobilne telefone. Upamo, da bo to še naprej nadgrajevala. Pričakujemo, da bo uvedla močnejše mrežno povezovanje z nacionalnimi uradi in zagotovila, da se črnih seznamov ne izpodbija in da so sankcije dejansko svarilne - to je za nas kot parlamentarce precej pomembna točka.
Za zaključek bi rada povedala, da je za uspešen prenos potrebno sodelovanje med državami članicami in nacionalnimi in evropskimi parlamentarci in popolnoma v skladu z Lizbonsko pogodbo, ki je bila tu omenjena, prav tako pa bi zagovarjala dejstvo, da morajo nacionalni parlamentarci bolj nadzirati svoje nacionalne vlade. Ta dva zakona bi pomenila dober začetek.
članica Komisije. - Gospod predsednik, najprej bi se poročevalki, gospe Weiler, rada zahvalila za njeno poročilo, katerega vsebino bo Komisija seveda podrobno proučila, a želela bi se ji zahvaliti tudi za njene pripombe glede tega postopka.
Komisija se popolnoma strinja, da je sedaj zelo pomembno, da države članice ustrezno prenesejo nove pojme, ki so z direktivo uvedeni glede nepoštenih poslovnih praks, in da nacionalne oblasti prav tako prispevajo k enotnemu izvajanju direktive povsod po EU.
Pri prenosu še vedno zamujata dve državi članici: Luksemburg in Španija; Komisija je ta dva primera lani junija napotila na Sodišče Evropskih skupnosti.
Komisija je prav tako uskladila sodelovanje pri prenosu, da bi se izognila nepravilnim prenosom. Kljub temu v omejenem številu držav še vedno ostajajo nekateri problemi, predvsem zaradi njihovega nasprotovanja izpolnjevanju popolne uskladitve. V teh primerih se Komisija ne bo obotavljala pri sprožanju postopkov za ugotavljanje kršitev.
Poročilo omenja potrebo po zaščiti ne le potrošnikov, temveč tudi malih in srednje velikih podjetij pred nepoštenimi poslovnimi praksami. Na tej točki Komisija Evropski parlament opominja, da je bila popolna uskladitev direktive o nepoštenih poslovnih praksah podjetij v razmerju do potrošnikov že zelo ambiciozen predlog, ki ne bi uspel, če bi se njegov obseg razširil na nepoštene poslovne prakse podjetij v razmerju do podjetij.
Iz posvetovanja, ki je vodilo k predlogu, in iz preudarkov v Svetu je bilo zaključeno, da ni veliko podpore za razširjanje obsega direktive na pokrivanje nepoštenih praks podjetij v razmerju do podjetij.
V zvezi z agresivnimi praksami, ki so bile prvič na ravni EU zakonsko urejene z direktivo o nepoštenih poslovnih praksah, se je smatralo, da se takšne prakse pojavljajo skoraj izključno pri odnosih podjetij v razmerju do potrošnikov. Zavajajoče prakse podjetij v razmerju do podjetij že zajema direktiva o zavajajočem in primerjalnem oglaševanju. Takšne prakse bi bilo treba še naprej zakonsko urejati samo s to direktivo.
V zvezi z uveljavljanjem zakonodaje o varstvu potrošnikov bo Komisija še naprej usklajevala ukrepe izvrševanja preko mreže za sodelovanje na področju varstva potrošnikov.
V tem okviru Komisija omenja, da Parlament podpira akcije "sweep" kot orodje za uveljavljanje. Komisija namerava še naprej razvijati ta mehanizem in je načrtovala naslednjo akcijo "sweep" kasneje v tem letu. Nadalje, na zahtevo Parlamenta, Komisija tudi z zadovoljstvom dodaja, da bo prihodnja druga različica točkovnih tabel za potrošnike vsebovala podatke, zbrane med akcijami "sweep", ki so bile izvedene do sedaj.
Ker je v poročilu omenjena potreba po informacijskih kampanjah za povečanje ozaveščenosti potrošnikov o njihovih pravicah, bi Komisija želela poslance obvestiti o svoji nedavni spletni strani "Ali je pravično?", kjer je na primer vključeno izobraževalno gradivo o črnem seznamu prepovedanih praks.
Za zaključek Komisija Parlamentu zatrjuje, da bo še naprej tesno sodelovala z državami članicami za zagotavljanje ustreznega in učinkovitega uveljavljanja direktiv o nepoštenih poslovnih praksah in zavajajočem primerjalnem oglaševanju.
Podatkovna zbirka, ki vsebuje nacionalne ukrepe za prenos, in sodna praksa bosta postavljeni letos in bosta služili kot uporabno orodje za ta namen.
(Po pripombah gospe Weiler je predsednik prebral določbe člena 45(2) Poslovnika)
v pisni obliki. - (SK) Evropski potrošniki se pogosto soočajo z nepoštenimi poslovnimi praksami in varljivim in zavajajočim oglaševanjem. Kategorija ranljivih potrošnikov, kamor sodijo predvsem otroci in starejši, je najbolj izpostavljena tveganju za prevare.
Pozdravljam prizadevanja Komisije za pomoč državam članicam pri prenosu direktive, ki bo pomagala povečati zaupanje potrošnikov in trgovcev pri čezmejnih transakcijah. Zagotovila bo večjo pravno varnost potrošnikov in hkrati zaščitila mala in srednje velika podjetja pred agresivnimi nepoštenimi poslovnimi praksami.
Ta direktiva bo bistvena za prihodnji razvoj pravic potrošnikov v EU in za poln razvoj možnosti notranjega trga. Ker pri prenosu te direktive nekatere stvari ostajajo nejasne, pozdravljam poročilo gospe Weiler, ki pozornost usmerja k problemom prenosa direktive v nacionalne zakonodaje.
Da bomo lahko uspešni, bodo morali sodni organi okrepiti čezmejno sodelovanje glede zavajajočih storitev podatkovnih zbirk. Veliko pomembnost pripisujem informacijskim kampanjam za povečanje ozaveščenosti potrošnikov glede njihovih pravic, ker so te ključni dejavnik za zagotavljanje večjega varstva potrošnikov. Le dobro obveščen potrošnik lahko odkrije zavajajoče oglaševanje in se izogne razočaranju, ki ga to lahko povzroči.
Verjamem, da nam bodo "črni seznami" omogočili, da razkrijemo nepoštene poslovne prakse in v celoti prepovemo zavajajoče oglaševanje.
Naslednja točka je poročilo gospoda Guerreire v imenu Odbora za ribištvo o SRP in ekosistemskem pristopu k upravljanju ribištva.
To sporočilo Komisije kot del razprave o morebitni reformi skupne ribiške politike do leta 2012 sproža raznolik razpon vprašanj.
Moje poročilo, ki ga je sprejel parlamentarni Odbor za ribištvo, izpostavlja številne dejavnike, ki menimo, da so pomembni v okviru te razprave.
Ribištvo je temeljna dejavnost za zagotavljanje hrane za ljudi in njihovega preživetja in to je temeljni cilj vsake ribiške politike.
V tem okviru je pomembno poudariti pomen ribolova v vodah izključne ekonomske cone vsake države članice za njeno suverenost in neodvisnost, predvsem v smislu hrane.
Ta skupna ribiška politika (SRP) bi morala spodbujati posodabljanje in trajnostni razvoj ribiške industrije, varovati njeno družbeno-ekonomsko rentabilnost in trajnost staležev rib in zagotavljati oskrbo javnosti z ribami kot tudi suverenost in varnost v smislu hrane, ohranjanje delovnih mest in izboljšanje delovnih pogojev za ribiče.
Ob upoštevanju svojih ciljev SRP zato ne sme biti podrejena drugim politikam Skupnosti, ki so bile odtlej opredeljene.
Z drugimi besedami, ribiška politika ni in ne more biti politika za oceane ali za morsko okolje.
Ker je ribištvo dejavnost, ki izkorišča samoobnovljivi vir, je prva in glavna naloga upravljanja ribištva nadzor celotnih ribiških prizadevanj na način, ki bo zagotovil največji trajnostni ulov.
Politika za ribištva se mora začeti pri predvidevanju medsebojne odvisnosti med blaginjo ribiških skupnosti in trajnostjo ekosistemov, katerih sestavni del so, predvsem s prepoznavanjem posebnosti in pomena obalnega ribolova malega obsega in obrtnega ribolova.
Izvajanje ekosistemskega pristopa k upravljanju morij nujno uvaja multidisciplinarno in medresorsko dejavnost med raznimi ukrepi, ki vplivajo na morske ekosisteme in presegajo politike na področju ribištva.
Predlog za analizo ocene ribolovnih virov, ki temelji na ekosistemu, mora temeljiti na potrjenih znanstvenih podatkih in ne na predpostavkah, ki slonijo na v naprej oblikovanih zamislih.
Prav tako je treba priznati, da obstajajo bistvene razlike med različnimi morskimi področji in ribolovnimi viri, ki se pojavijo v vsakem izmed njih, med različnimi flotami in uporabljenim orodjem ter njihovim vplivom na ekosisteme, kar zahteva različne, specifične in za vsak primer posebej prilagojene ukrepe za upravljanje ribištva, pri čemer se ribičem da nadomestilo za družbeno ekonomske posledice, kjer je to potrebno.
Za zagotavljanje trajnosti ribolovnih virov, ribiške dejavnosti in lokalnih skupnosti menimo, da je nujno, da države članice izvajajo svojo suverenost na 12 miljah teritorialnih voda in da se območje, ki ustreza izključnim ekonomskim conam najbolj oddaljenih regij, obravnava kot cona izključnega dostopa.
V tem okviru obstaja nekaj skrbi pri predlogih glede dostopa do ribolovnih virov, ki so usmerjeni v spodbujanje sistema individualnih prenosljivih kvot, ki bi imele posledice v smislu koncentracije ribiške dejavnosti in individualnih prisvojitev ribolovnih pravic.
Prav tako bi bilo treba poudariti, da je politika, ki spodbuja nepremišljen razrez plovil, ne da bi upoštevala posebnosti flot, ribolovnih virov, potreb potrošnikov po ribah v posamezni državi članici in družbeno-gospodarski vpliv, neprimerna in neupravičena.
Nazadnje pa bi želel poudariti, da močan upad dohodka v ribiški industriji izhaja ne le iz omejitev ribiške dejavnosti, ampak predvsem iz stagnacije/upadanja cen prve prodaje skupaj z naraščanjem stroškov proizvodnje (dizelsko gorivo in bencin).
članica Komisije. - Gospod predsednik, Komisija pozdravlja predstavljeno poročilo in podporo, ki so jo dobili naši vidiki glede ekosistemskega pristopa.
Eno glavnih sporočil Komisije v sporočilu je, da četudi so ribištva odvisna od zdravih morskih ekosistemov, upravljanje ribištva samo po sebi ne sme prevzeti vloge splošnega upravljanja oceanov. Zdrave morske ekosisteme je mogoče zaščititi le s politiko, v katero so vključeni vsi sektorji, ki vplivajo na te ekosisteme.
Zato Komisija meni, da je morska politika in predvsem njen okoljski steber, Direktiva o morski strategiji, ključna za izvajanje ekosistemskega pristopa. Ta pristop bo ribiški industriji zagotovil, da se vse človeške vplive na morske ekosisteme, ne le ribištvo, obravnava na sorazmeren in skladen način. To je tudi splošni namen poročila in cenimo dogovor v zvezi s to točko.
Poudarila bom, da to ne pomeni, da je ena politika podrejena drugi - da mi s sprejetjem tega pristopa ustvarjamo hierarhijo med na primer Direktivo o morski strategiji in splošno ribiško politiko.
Direktiva o morski strategiji služi splošni ribiški politiki tako, da je nujen dopolnilni instrument za zaščito osnovnega vira za ribištvo v prihodnosti, skupna ribiška politika pa bo k Direktivi o morski strategiji prispevala z umestitvijo ukrepov za upravljanje, ki so potrebni za podporo ciljev za zdrave morske ekosisteme.
Kakor je navedeno v poročilu, zadovoljevanje potreb po hrani, zaščita ribiške industrije in ribiških skupnosti in ohranjanje trajnosti morskih ekosistemov niso nezdružljivi. Nasprotno, dolgoročno med temi cilji obstaja sinergija.
Poročilo se dotakne mnogih vprašanj glede posebnih instrumentov, ki jih bo treba uporabljati v prihodnosti. To so pomembna in primerna vprašanja, ki jih bomo naslovili v razpravi glede reforme skupne ribiške politike. Zato tu ne bom posebej komentirala glede teh vprašanj.
Vendar pa bom opozorila, da se morda pri nekaterih točkah ne strinjamo. Navedeno je, da bi morali ribiči, ki so jih prizadeli načrti upravljanja in ukrepi za varstvo ekosistemov, dobiti subvencije ali nadomestila. Ne mislimo, da so neposredne subvencije korak naprej, ampak da je rešitev v tem, da industriji pomagamo do večje ekonomske prožnosti, in da pomagamo obalnim skupnostim, da se preusmerijo v druge gospodarske dejavnosti.
Prav tako je navedeno, da je nasaditev iz ribogojnic lahko instrument za obnovitev staležev divjih vrst rib. Čeprav bi to v zelo specifičnih primerih lahko bila možnost, ne mislimo, da je to v splošnem pot naprej. Staleže rib bi bilo treba obnoviti z ustreznim upravljanjem človeških vplivov na morske ekosisteme, vključno z vplivi ribištva in drugih sektorjev.
K bolj podrobni razpravi o instrumentih za upravljanje ribištva se bomo vrnili v okviru razprave in razvoja reforme skupne ribiške politike, ki se bo začela z objavo zelene knjige v aprilu. Medtem pa se Parlamentu zahvaljujem za njegovo podporo našega pristopa, kot je izraženo s tem poročilom.
v pisni obliki. - (RO) Sedanji stalež rib v vodah Evropske unije neprestano izginja tako zaradi prekomernega ribolova, kot tudi zaradi uporabe neprimerne opreme in vpliva, ki ga imajo drugi sektorji, predvsem turizem, na morsko biološko življenje. Znanstveno raziskovanje identificiranja dejavnikov, ki vplivajo na morske ekosisteme, vključno z vplivom podnebnih sprememb, bo zagotovilo priložnost za določitev razvoja ribolovnih virov in sprejetje varnostnih ukrepov za preprečevanje hitrega in neprestanega izginjanja staležev rib.
Ker je ribištvo osnovna dejavnost za zagotavljanje hrane in preživetja ljudi, postane upravljanje trajnosti ribolovnih virov bistvenega pomena v času, ko se morska biotska raznovrstnost slabša. Zaradi tega je treba upoštevati družbene, gospodarske in okoljske vidike v vseh pobudah, ki spodbujajo trajnostni razvoj obalnih območij Evropske unije.
Izvrševanje načela enakega obravnavanja moških in žensk v zvezi z dostopom do zaposlitve, poklicnega usposabljanja in napredovanja ter delovnih pogojev (kratka predstavitev) 
Naslednja točka je poročilo gospe Riera Madurell v imenu Odbora za pravice žensk in enakost spolov o prenosu in uporabi Direktive 2002/73/ES Evropskega parlamenta in Sveta z dne 23. septembra 2002 o spremembi Direktive Sveta 76/207/EGS o izvrševanju načela enakega obravnavanja moških in žensk v zvezi z dostopom do zaposlitve, poklicnega usposabljanja in napredovanja ter delovnih pogojev.
poročevalka. - (ES) Gospod predsednik, direktiva, navedena v poročilu, je spremenjena različica direktive iz leta 1978 o isti temi, ki je bila pripravljena v luči Amsterdamske pogodbe, sodne prakse Sodišča Evropskih skupnosti in novih družbenih resničnosti. Gre za različico, ki vključuje ključne elemente izboljšanja pravic žensk, ki so pravice, ocenjene v poročilu.
Pravno besedilo predstavlja opredelitev neposredne in posredne diskriminacije, napada in spolnega napada; od držav članic zahteva, da spodbujajo delodajalce k sprejetju ukrepov za preprečevanje vseh vrst spolne diskriminacije; in varuje pravice delavcev po porodniškem ali očetovskem dopustu.
Z izvajanjem Direktive se države članice ne le obvežejo, da bodo ustanavljale izvajalna telesa, odgovorna za enakost, ki spodbujajo, ocenjujejo, izvajajo in podpirajo načelo enakega obravnavanja, ampak se obvežejo tudi k spodbujanju socialnega dialoga s ciljem spodbujanja načrtovanjega enakega obravnavanja na delovnem mestu s kolektivnimi pogodbami. Prav tako se zavežejo k krepitvi vloge nevladnih organizacij pri spodbujanju enakosti za ustvarjanje učinkovitih ukrepov za kaznovanje tistih, ki ne upoštevajo določb direktive, in za izvajanje zaščitnih ukrepov za tiste, ki priskrbijo pomoč žrtvam.
Če bi Komisija lahko pripravila poročilo, ki je po sami direktivi obvezno vsaka štiri leta, bi bilo naše ocenjevalno delo precej preprosto. Da pa bi bilo to tako, bi morale vse države članice direktivo prenesti v danem obdobju, to narediti ustrezno in predložiti vse informacije Komisiji. Vendar pa se nismo znašli v takšnem položaju.
Ko je pretekel rok za prenos Direktive, devet držav članic ni zagotovilo informacij o ukrepih, ki so jih sprejele za njen prenos. Komisija je nato sprožila postopke za ugotavljanje kršitev in maja lani sta še vedno potekala postopka proti dvema državama članicama. Nadalje, zaradi zapletenosti direktive in novih elementov, ki jih je vsebovala, je Komisija odkrila težave pri prenosu v 22 državah članicah, kljub temu pa je pričakovala, da bo mnoge mogoče rešiti z dialogom.
Za izdelavo temeljitega, uporabnega in dovršenega poročila smo potrebovali več razpoložljivih podatkov in smo se zato tudi odločili, da informacije zahtevamo od držav članic. Z informacijami, ki jih je zagotovila Komisija, in tistimi, ki smo jih prejeli od držav članic - preko njihovih izvajalnih teles, odgovornih za enakost, in nacionalnih parlamentov -, in s prispevki mojih kolegov v različnih skupinah smo lahko napisali to poročilo, ki sedaj daje jasno predstavo glede napredovanja prenosa v vsaki državi članici.
Po tej izkušnji bi želela poudariti, da je bilo sodelovanje med nacionalnimi parlamenti in Evropskim parlamentom temeljno za naše ustrezno opravljanje tega dela. Brez informacij, ki so jih zagotovili parlamenti in izvajalna telesa, odgovorna za enakost, ne bi mogli napisati tega poročila, vsaj ne tako temeljito, kot smo ga; niti to ne bi bilo mogoče brez medsebojnega sodelovanja, ki smo ga lahko vzpostavili s Komisijo, ali brez neprecenljive pomoči, ki so nam jo zagotovile službe Odbora za pravice žensk in enakost spolov, moj urad in službe moje parlamentarne skupine. Zahvalila bi se vsem tem ženskam. Zahvalila bi se poročevalcem v senci za njihove prispevke in pripravljenost.
Od samega začetka je bil naš cilj, da bi bilo naše delo poleg tega, da je temeljito in uporabno, rezultat najširšega možnega soglasja, ker moramo dobiti natančno sliko o napredku prenosa. Direktiva je zelo pomembna, ker Evropsko unijo opremlja z zelo učinkovitimi orodji, ki državam članicam omogočajo krepitev njihove zakonodaje o enakem obravnavanju na delovnem mestu - to je temeljno, če želimo doseči cilje, ki smo si jih kot Evropejci zadali.
Ne smemo pozabiti, da je tudi danes v Evropski uniji 28,4-odstotna razlika v zaposlovalnih razmerjih med moškimi in ženskami, da smo daleč od dosega cilja Lizbonske pogodbe 60-odstotne zaposlenosti žensk do leta 2010 in da poleg tega ženske zaslužijo povprečno 15 % manj kot moški.
Če to poročilo služi temu, da ljudje v zvezi s to zadevo bolj odprejo oči, potem smo lahko dvojno zadovoljni.
članica Komisije. - Gospod predsednik, Komisija pozdravlja parlamentarno poročilo glede te pomembne direktive in gospe Madurell se zahvaljujemo za njeno trdo delo.
Direktiva 2002/73/ES je pomembno orodje za boj proti spolni diskriminaciji pri dostopu do zaposlitve, poklicnega usposabljanja, napredovanja in delovnih pogojev. Z jasnejšimi opredelitvami vrst diskriminacije in številnimi inovativnimi pravnimi rešitvami je bistveno izboljšala zakonodajo Skupnosti na tem področju. Sem sodijo določbe za zaščito nosečnic in žensk na porodniškem dopustu, vključenost socialnih partnerjev in nevladnih organizacij pri zagotavljanju enakosti spolov na delovnem mestu in ustanavljanje izvedbenih teles, odgovornih za enakost.
Poročilo ima poseben pomen, ker je na področju zaposlovanja še vedno mnogo neenakosti vpliva na moške in ženske. Pozornost držav članic, Komisije, socialnih partnerjev in civilne družbe usmerja h ključnim določbam direktive in poudarja potrebo po izvajanju v celoti. Zato lahko prispeva k večji skladnosti z direktivo in k večji zavesti zakonodaje Skupnosti o načelu enakega obravnavanja moških in žensk.
Kot varuhinja pogodb Komisija še naprej natančno spremlja izvajanje direktive v državah članicah. Nadaljuje z dialogom z državami članicami v zvezi s postopki za ugotavljanje kršitev za zagotavljanje ustreznega izvajanja direktive.
Da bo Komisija izpolnila svojo obveznost poročanja po direktivi, bo v prvi polovici leta sprejela poročilo o uporabi direktive v vseh državah članicah in bo to sporočila Parlamentu in Svetu.
v pisni obliki. - Irski Urad za enakost se smatra za model dobre prakse. Vendar pa je irska vlada nedavno njegov proračun oklestila za 43 % in pospešila decentralizacijo organa v času, ko se splošni vladni program decentralizacije javnih teles zaustavlja.
Seveda je gospod Niall Crowley, glavni direktor irskega Urada za enakost, odstopil kot glavni direktor z izjavo "Urad za enakost je postal nesposoben za preživetje zaradi odločitve [...], da se njegovo financiranje zmanjša za 43 % in da se nadaljuje decentralizacija njegovega osebja" in da "[J]e bilo delo Urada za enakost usodno ogroženo." Povrh pa je odstopilo še šest članov odbora Urada za enakost.
To poročilo države članice poziva k razvoju pristojnosti in zagotavljanju zadostnih sredstev za telesa, ki spodbujajo enako obravnavanje in enake možnosti spolov, ki jih zagotavlja Direktiva 2002/73/ES. Prav tako ponavlja zahtevo direktive za zagotavljanje neodvisnosti teh teles.
Irska vlada brez dvoma krši direktivo, ker očitno nima namena ustrezno zagotoviti sredstev ali neodvisnosti organa, katerega financiranje se je skoraj za polovico zmanjšalo in tako izsililo odpoved polovice njegovega odbora.
v pisni obliki. - V luči nezmanjšane vrzeli med moškimi in ženskami v smislu stopnje zaposlenosti, plač in dostopa do vodilnih položajev, države članice pozivam, naj pospešijo izvajanje Direktive 2002/73/ES in hkrati zagotovijo, da se njene določbe v celoti in učinkovito prenesejo v nacionalno zakonodajo. Zaradi razvoja finančne krize se bojim, da bi lahko počasno in nekakovostno izvajanja te direktive poslabšalo neenakosti spolov, ogrozilo izpolnjevanje ciljev lizbonske strategije in preprečilo EU, da razvije vse možnosti svoje gospodarske zmogljivosti.
Prav tako je obžalovanja vredna izbira določenih držav članic, da omejijo obseg prepovedanih vrst diskriminacije in tako le delno izpolnjujejo Direktivo 2002/73/ES. Razočarani smo, da kljub številnim študijam o tej temi nekateri nacionalni zakonodajalci še vedno zanemarjajo uničujoče učinke diskriminacije in spolnega nadlegovanja na moralo in produktivnost zaposlenih.
Za boljše izvajajanje protidiskriminacijskih praks in praks proti nadlegovanju je zainteresirane skupine na civilni ravni treba pritegniti z informacijskimi kampanjami, uporabo nevladnih organizacij in tudi z bolj uradnimi instrumenti kot je vključevanje posebnih določb v kolektivne pogodbe in nacionalno zakonodajo, ki se nanaša na enakost spolov.
v pisni obliki. - (SK) S sprejetjem dela evropske zakonodaje se začne postopek prenosa in uporabe direktive v vsaki državi članici. Evropski parlament pozorno spremlja prenos vsake direktive in primer tega je poročilo kolegice poslanke, Terese Riera Madruell, kjer je pregledana uporaba načela enakega obravnavanja moških in žensk.
Odbor za pravice žensk in enakost spolov intenzivno poskuša pritegniti pozornost k dejstvu, da diskriminacija spolov še vedno ostaja na mnogih področjih tako družbenega kot tudi političnega življenja. Počasno in nekakovostno izvajanje Direktive 2002/73/ES ogroža dosežek lizbonske strategije in razvoja vseh možnosti družbene in gospodarske zmogljivosti EU.
Komisijo in države članice pozivam, da uvedejo jasne, podrobne in izmerljive kazalnike enakega obravnavanja in standarde za ocenjevanje odnosov med spoloma. Verjamem, da bo inštitut spolov, ki začenja delovati, s svojimi dejavnostmi v veliki meri prispeval na področju enakosti spolov.
Trdno sem prepričana, da je mogoče uspešen prenos te direktive doseči s skupnimi najboljšimi praksami in sprejetjem pozitivnih ukrepov na področjih, kjer je bila odkrita diskriminacija.
v pisni obliki. - (RO) Z zadovoljstvom sem na spletni strani Evropskega parlamenta prebrala, da je tema enakega obravnavanja žensk in moških na pomembnem tretjem mestu med najbolj branimi novicami v letu 2008. Vendar pa nam veliko zanimanje za to temo kaže, da je predvsem na področju enakega obravnavanja moških in žensk treba še vedno narediti ogromno v zvezi z zaposlovanjem, poklicnim usposabljanjem in napredovanjem. V tem smislu je poročilo gospe Terese Riera Madurell uspešno zaradi razjasnitve vloge delodajalcev in civilne družbe pri spodbujanju enakosti spolov.
Mislim, da mora Komisja odigrati izredno pomembno vlogo v boju za zagotavljanje enakega obravnavanja žensk in moških na delovnem mestu. Najprej mora potrditi način, kako so države članice EU sprejele pozitivne ukrepe v zvezi z neugodnimi položaji, s katerimi so se ženske srečale med svojo poklicno kariero. Prav tako opozarjam predvsem na vključevanje in izpolnjevanje načela enakosti spolov pri upravnih in političnih odločitvah držav članic.
Hkrati s predložitvijo poročil Komisiji vsaka štiri leta mora vsaka država članica ponuditi skladno predstavitev dejanskih sankcij, ki se morajo izvajati v primeru kršitev te direktive, kar bi zelo pomagalo pri vzpostavitvi izmenjave izkušenj in dobre prakse.
Kolektivni naložbeni podjemi za vlaganja v prenosljive vrednostne papirje (KNPVP) (prenovitev) (razprava) 
Naslednja točka je poročilo gospoda Wolfa Klinza v imenu Odbora za ekonomske in monetarne zadeve o predlogu direktive Evropskega parlamenta in Sveta o usklajevanju zakonov in drugih predpisov o kolektivnih naložbenih podjemih za vlaganja v prenosljive vrednostne papirje (KNPVP) (prenovitev) - C6-0287/2008 -.
poročevalec. - (DE) Gospod predsednik, gospod komisar, gospe in gospodje, julija 2008 je Evropska komisija predstavila svoj predlog za spremembo obstoječe Direktive o kolektivnih naložbenih podjemih za vlaganja v prenosljive vrednostne papirje (KNPVP) in tako pripravila podlago za današnjo razpravo. Takrat smo se morali držati izredno velikopoteznega časovnega razporeda, saj smo hoteli spremembo Direktive KNPVP, ki se v svoji prvotni obliki uporablja od leta 1985, dejansko izvršiti do konca tega parlamentarnega mandata.
Jasen cilj teh reform je bil izboljšati konkurenčnost evropskega sektorja skladov, mu omogočiti zmanjšanje stroškov, razviti in uporabiti ekonomije obsega, vsem dajalcem sredstev zagotoviti dejanski dostop do vseh trgov v Evropski uniji ter vse to doseči brez zmanjšanja zaščite za vlagatelje: nasprotno, zaščito za vlagatelje smo želeli izboljšati. Imeli smo torej zelo velikopotezen program in moram reči, da prav res cenim dejstvo, da smo v sodelovanju z vsemi vpletenimi institucijami uspeli zaključiti ta projekt v tako kratkem obdobju.
Investicijski skladi malim vlagateljem nudijo možnost vlaganja majhnih vsot kapitala v raznolik portfelj, ki ga upravljajo sami. V preteklosti so evropski KNPVP že pokazali, da predstavljajo pravo zgodbo o uspehu. Kolektivne naložbe v prenosljive vrednostne papirje se ne prodajajo samo v Evropi, temveč se tudi v ne ravno neznatnem obsegu izvažajo v regije zunaj Evropske unije - zlasti v Južno Ameriko in Azijo -, kjer so zelo visoko cenjene. Zato je bilo pri spreminjanju te direktive tako pomembno zagotoviti, da se status teh KNPVP ne spremeni.
Direktiva KNPVP je bila v preteklosti spremenjena dvakrat in tudi tokrat se je Komisija sprememb lotila z veliko skrbnostjo. Opravila je posvetovanje, ki je predstavljeno v zeleni in beli knjigi, ter organizirala poglobljene razprave z vsemi udeleženci na trgu. V okviru te spremembe je Komisija predlagala šest ukrepov, ki bi morali pomagati pri doseganju ciljev, ki sem jih navedel prej.
Ti ukrepi vključujejo, prvič, uvedbo potnega lista družbe za upravljanje; drugič, pospeševanje čezmejnih združitev skladov za namen zmanjšanja števila skladov v Evropski uniji in s tem za odpravo trenutnega neravnovesja, zlasti med Evropo in Združenimi državami; tretjič, omogočanje struktur centralnih in napajalnih KNPVP oziroma omogočanje naložb enega sklada v drug centralni KNPVP, s čimer ta centralni KNPVP upravlja z naložbami; četrtič, sestava kratkega - samo dve strani dolgega - dokumenta s podatki, tj. ključnih podatkov za vlagatelje, ki vsebujejo najpomembnejše podatke za male vlagatelje; petič, poenostavitev postopka priglasitve, da bi se zagotovilo, da prošnja za izdajo dovoljenja za sklad, ki je bila vložena v eni državi, dejansko ne povzroči ponovne izdaje dovoljenja; in, končno, okrepitev sodelovanja pri nadzoru.
Sektor skladov se iz finančne krize ni izvlekel brez posledic. Odteklo je veliko denarja in v teh okoliščinah je izredno pomembno, da čim prej sprejmemo odločitve, s katerimi bi okrepili verodostojnost skladov in poskrbeli, da mali vlagatelji v te naložbene instrumente ne izgubijo zaupanja.
Za konec bi želel omeniti še dvoje. Komisija je sestavila skupino, ki ji predseduje Jacques de Larosière in ki bo obravnavala vprašanje nadzora v Evropi. Upam, da bo njene ugotovitve in predloge, ki jih bo oblikovala, Komisija na koncu upoštevala in da bodo pri njej naleteli na odobravanje. Drugič, zlasti v primeru čezmejnih združitev skladov še vedno opažamo razlike pri davčni obravnavi čezmejnih združitev in nacionalnih združitev. Tudi tu pozivamo Komisijo, da zagotovi enake pogoje v obeh primerih in da odpravi različno obravnavo.
član Komisije. - Gospod predsednik, vesel sem, da lahko izrazim podporo Komisije parlamentarnim spremembam predloga o KNPVP IV. S tem bomo omogočili, da bodo spremembe KNPVP IV sprejete že v okviru ene same obravnave. Takšen izid bo zelo dobrodošel dosežek za trg skladov EU, ki se je v zadnjem času spopadal s številnimi težkimi izzivi.
Predlog, ki ga je Komisija sprejela junija lani, je rezultat temeljitih posvetovanj. Ta so se pričela še pred nastopom finančne krize. Predlog vsebuje nekaj jasnih ciljev za izboljšanje delovanja Direktive KNPVP. V skladu s tem je Komisija želela poenostaviti in spodbuditi čezmejno prodajo KNPVP, upravljavcem sklada dati učinkovita orodja za povečanje obsega njihovih skladov in izkoristiti ekonomije obsega. Vendar pa ne gre samo za konkurenčnost. Komisija želi sprejeti tudi učinkovita pravila o razkritju podatkov vlagateljem, ki bi zagotavljala, da vsak, ki želi svoje prihranke vložiti v KNPVP, prejme osnovne, jasne in razumljive podatke, še preden sprejme svojo odločitev.
Vesel sem, ko vidim, da so cilji, opredeljeni v predlogu Komisije, izpolnjeni. Parlament in Svet sta predlog Komisije o združitvah, strukturah centralnih in napajalnih KNPVP, priglasitvi skladov in ključnih podatkih za vlagatelje prilagodila, vendar so bile velikopotezne želje, ki jih je Komisija opredelila v svojem izvirnem predlogu, v celoti upoštevane.
Komisija je zelo zadovoljna z rezultatom postopka soodločanja, ki se nanaša na poglavja iz njenega julijskega predloga. V zvezi s potnim listom družbe za upravljanje - ki je postal pomemben del predloga - je Komisija sprva v času sprejetja predloga imela resne pomisleke glede negativnega vpliva, ki bi ga pomanjkljivo pripravljen potni list družbe za upravljanje imel na varnost in male vlagatelje, ki svoj denar vlagajo v sklade KNPVP.
Če se ozrem nazaj, sem prepričan, da je bila naša odločitev o posvetovanju z Odborom evropskih zakonodajalcev za vrednostne papirje v zvezi s temi vprašanji pravilna. Parlamentu in Svetu je to pomagalo pri oblikovanju trdnih določb, ki bodo zaščitile interese imetnikov enot premoženja. In pri obravnavi vprašanja potnih listov družbe za upravljanje sem imel v mislih prav to.
Od julija 2008 smo opravili dolgo pot. Nasvet Odbora evropskih zakonodajalcev za vrednostne papirje je dal podlago za celovit niz določb, ki pojasnjujejo spoštovanje odgovornosti, zagotavljajo popoln pretok informacij in krepijo potrebno sodelovanje in podporo, namenjeno organom držav članic EU. To velja za vse ravni: začetno odobritev, tekoč nadzor in izvrševanje. Komisija zdaj lahko podpiše kompromisno besedilo.
Vendar pa se naše delo tukaj ne konča. Uspeh potnega lista družbe za upravljanje je odvisen od naše sposobnosti reševanja nekaterih preostalih zapletenih vprašanj, kot je vprašanje obvladovanja tveganja s pomočjo ukrepov na ravni 2. To delo bo tudi priložnost, da se lotimo slabosti na področju obvladovanja tveganja, ki so v zadnjem času postala očitna pri majhnem številu primerov.
Za izvajanje teh ukrepov je Komisija imela zelo stroge roke. Glede izvedljivosti teh rokov smo izrazili svoje pomisleke. Za njihovo natančno pripravo, posvetovanje z zainteresiranimi stranmi in sprejetje ukrepov bomo potrebovali čas in sredstva. Komisija si bo prizadevala, da ta postopek prične čim hitreje. Da bi lahko nalogo pravočasno opravili, bomo potrebovali tudi popolno in aktivno sodelovanje vseh akterjev, vključno s Parlamentom.
Še enkrat bi se želel toplo zahvaliti poročevalcu gospodu Wolfu Klinzu in izraziti priznanje in občudovanje Parlamentu za učinkovito obravnavo tega dokumenta. Vse tri institucije so lahko zadovoljne s soglasjem, ki je bilo doseženo v samo nekaj mesecih. Dokazali ste, da lahko Evropa deluje hitro pri doseganju koristnih zakonodajnih izboljšav. Zdaj morate na tem dosežku graditi in dokončati velikopotezni program izvajanja zakonodaje.
Dovolite mi, da na koncu podam dve izjavi, ki jih Komisija želi dati v zvezi s sprejetjem tega poročila.
Prvič, kar zadeva vprašanje obdavčenja čezmejnih združitev. Komisija se bo zavezala, da bo preverila možne negativne vplive nacionalnih davčnih sistemov na čezmejna združevanja in da bo uporabila svoja sredstva, ko bodo predlagane določbe sprejete. Komisija bo zlasti pregledala možne primere negativnih davčnih posledic za vlagatelje.
Kar zadeva nadzor, sem glasno zagovarjal potrebo po okrepitvi sodelovanja pri nadzoru. V direktivi Solventnost II in spremembah direktive o kapitalskih zahtevah je Komisija na moje priporočilo predstavila predloge za okrepitev sodelovanja pri nadzoru. Zato ne vidim nobenih ovir za dogovor o potrebi po pospešitvi na tem ključnem področju. Da bi zagotovila doslednost in skladnost vseh ustreznih predpisov finančnega sektorja, se Komisija torej strinja, da bo na podlagi ugotovitev poročilo gospoda de Larosièra preverila potrebe po krepitvi določb te direktive, ki se nanašajo na ureditev sodelovanja pri nadzoru.
pripravljavec mnenja Odbora za pravne zadeve. - (FR) Gospod predsednik, gospod komisar, gospe in gospodje, dovolite mi, prosim, da najprej izkažem spoštovanje izjemnemu delu, ki ga je opravil naš poročevalec, gospod Wolf Klinz, ki je uspel doseči široko soglasje znotraj Odbora za ekonomske in monetarne zadeve in izpogajati povsem zadovoljiv kompromis s predsedstvom.
Odbor za pravne zadeve je na prošnjo za predložitev mnenja predstavil svoja stališča, ki so bila upoštevana. Prvotna Direktiva KNPVP je bila ključ za razvoj evropskih naložbenih skladov. Junija 2007 so sredstva, s katerimi upravljajo KNPVP, znašala 6 000 milijard EUR, KNPVP pa so predstavljala približno 75 % trga investicijskih skladov v Evropski uniji. Notranja zagotovila, ki jih nudijo KNPVP, pojasnjujejo, zakaj jih priznavajo vlagatelji daleč onstran meja Evrope. Vendar pa se morajo predpisi spremeniti, da bi se spodbudil razvoj teh skladov.
Spremembe iz leta 2001 so za KNPVP odprle nova področja za vlaganje, vendar so za seboj pustile tudi nekaj ozkih grl. Zelena knjiga je pripeljala do javne razprave. Leta 2005 ji je sledila Bela knjiga.
Danes lahko pozdravimo glavne napredke pri učinkovitosti, ki jih nudi tukajšnji predlog. Najpomembnejši napredek je priznanje evropskega potnega lista družb za upravljanje. Predlagane določbe bodo omogočile izvajanje tega potnega lista družb za upravljanje in obenem vlagateljem zagotovile ustrezno zaščito. To je dovršen potni list in zato ga tudi pozdravljamo. Nadzorni ukrepi, ki jih vključuje, bodo zagotovo uspešno odpravili vse sume, ki so bili izraženi.
Predlog nudi tudi večje tehnične izboljšave, na primer, priglasitve, čezmejne združitve in razvrščanje skladov prek struktur centralnih in napajalnih KNPVP. Tako dosežena uskladitev bo zagotovila tudi uravnotežene pogoje konkurence po vsej Evropski uniji pod pogojem, kot je navedel naš poročevalec, da se ukrepi sprejmejo na davčni ravni za namen preprečitve izkrivljanj.
v imenu skupine PPE-DE. - (FR) Gospod predsednik, gospod komisar, bolj kot kdaj koli prej imam mešane občutke glede predloga direktive, o katerem se Parlament pripravlja glasovati. Res je, da je poročevalec, gospod Klinz, na tem predlogu delal veliko let in da se je uspešno pogajal, zlasti v okviru trialoga. Res je tudi, da bo direktiva dosegla nekaj pomembnih napredkov pri delovanju notranjega trga in kolektivnem upravljanju premoženja, kar je sektor naložbenih skladov Evrope že pozdravil. Še vedno pa je tako, da polemike in razprave v Svetu in Parlamentu niso nikoli bile povsem svobodne, saj je bil rezultat znan že vnaprej: za nekatere akterje je bilo pomembno, da se evropski potni list družbe za upravljanje uvede za vsako ceno.
Načeloma ni več kaj dodati; potni list se zagovarja sam. Vendar pa je treba zagotoviti, da bodo uvedbo potnega lista družbe za upravljanje spremljala potrebna zagotovila, zlasti v zvezi z nadzorom skladov, saj to vodi k razdružitvi funkcij onstran meja. Z obžalovanjem ugotavljam, da tako izvajani sistem ni samo zapleten, temveč da se ga tudi različno tolmači. Obstaja tveganje, da bo v praksi kmalu naletel na težave, ki bodo škodovale evropskemu sektorju izvoznih skladov, zlasti kar zadeva izvoz v tretje države.
Dejansko sem ugotovila, da sem v manjšini, vendar me to ne moti. V normalnih okoliščinah bi me mikalo reči, da bo dokončne zaključke o tem vprašanju mogoče oblikovati samo v praksi in se šele na podlagi tega odločiti, kdo ima prav. Tisti, ki verjamejo, da so se akterji na trgu sposobni prilagajati, ali tisti, ki vztrajajo pri bolj preudarnem pristopu? Ne izključujem možnosti uspeha, vendar pa slednji tudi ni zagotovljen. Zadnji dogodki, zlasti škandal Madoff in njegov vpliv na sektor kolektivnega upravljanja premoženja, nas le stežka lahko pomirijo.
Moja nezaupljivost kloni pred zaskrbljenostjo. Sektorju naložbenih skladov finančna kriza ne bo prizanesla; to zdaj vemo. Zdi se, da si moramo postaviti ta temeljna vprašanja. V času te globoke krize lahko izbire, ki slabijo odgovornosti zainteresiranih strani ali predpostavljajo popolno sodelovanje med regulativnimi organi, dejansko pripeljejo do nesorazmerja.
Govorim, kar mislim: ta direktiva je tudi iz drugega obdobja, iz obdobja pred krizo. Zanjo je značilna določena mera ravnodušnosti. Finančni sistem dejansko preživlja vztrajno in osnovno krizo zaupanja in ponovno je treba premisliti o vseh delih njegove arhitekture. Ne pozabimo, da je prva dolžnost denarnega trga zaščititi vlagatelja z razpršitvijo tveganj in določanjem strogih pravil. Z glasovi podpore, ki bi jih dali takšnemu besedilu, ne da bi vedeli, kam nas to vodi, dajemo vtis, kot da se ni nič zgodilo. Ta odmik od resničnosti ne bo prinesel nič dobrega, zato bom svoj glas vzdržala kljub temu, da sem podpisala kompromisne spremembe, o katerih so potekala pogajanja s Svetom. Glede na okoliščine se mi zdi, da je pomen izvršenih izboljšav v primerjavi z načelnimi vprašanji, ki sem jih pravkar odprla, neznaten.
v imenu skupine PSE. - (IT) Gospod predsednik, gospod komisar, gospe in gospodje, pred nami je glasovanje o novi direktivi o kolektivnih naložbenih podjemih za vlaganja v prenosljive vrednostne papirje. Ta direktiva je bila v preteklosti izredno pomembna in bo takšna tudi v prihodnje.
Po sprejetju prve direktive pred skoraj četrt stoletja so se stvari tako hitro spreminjale, da moramo zdaj uskladiti zakone in druge predpise, kot pravi že sam naslov, in zahtevati, da se bodo pri koreniti dopolnitvi upoštevale nove potrebe, kar po mojem mnenju pomeni večjo prilagodljivost in mobilnost ter večji nadzor.
Delo v Odboru za ekonomske in monetarne zadeve je potekalo v duhu odličnega sodelovanja, k čemur je prispeval pozitivni pristop poročevalca, kateremu se ne morem dovolj zahvaliti, ter Sveta, kar je mogoče posledica tega, da smo spoznali, da se lotevamo področja, ki je tesno povezano s finančno krizo in da moramo nujno podati nekaj pravočasnih in ustreznih odgovorov. Mislim, da je na tej stopnji pomembno, da povzamemo nekaj točk, o katerih smo se dobro sporazumeli, in upam, da dosegli tudi dobre rezultate. To velja za družbe za upravljanje, zlasti kar zadeva opredelitev veljavne zakonodaje - zakonodaje države članice, v kateri se sklad nahaja ali kjer ima družba za upravljanje svoj sedež. To velja tudi za dogovor o ukrepih na ravni 2, ki jih mora Komisija brezpogojno sprejeti do julija 2010.
To velja tudi za dogovor, na podlagi katerega so družbe za upravljanje zadolžene za postopke, mehanizme in stike, prek katerih bodo potrošnikom in vlagateljem omogočile dostop do posebnih informacij, nenazadnje tudi v primeru vlaganja pritožb, kadar družba za upravljanje svojega sedeža nima v državi članici. Pozitivno bi morali sprejeti možnost nadaljnje krepitve sodelovanja pri nadzoru, tako z dvostranskimi kot s tristranskimi sporazumi med pristojnimi organi držav članic o KNPVP in družbah za upravljanje, ter dogovor o združitvah in strukturah centralnih in napajalnih KNPVP, ki omogočajo delovanje po celotnem notranjem trgu. Vendar pa so naša mnenja še vedno nekoliko deljena, kar zadeva čas postopka priglasitve, saj smo si želeli in si še vedno želimo, da bi bil ta daljši in bolj primeren, kot je določil Svet.
Na koncu bi želela omeniti napredek, dosežen pri prospektu, ključnih podatkih za vlagatelje, namenjenih varstvu potrošnikov, in opozoriti, da bi si tudi v tem primeru želeli, da bi prospekt v tiskani obliki glede na svojo majhno velikost bil razdeljen avtomatično in ne izključno na zahtevo. Menim, da bi se morali vsi strinjati o tem, da je treba to dokumentacijo dokončati že v prvi obravnavi.
v imenu skupine ALDE. - (SV) Gospod predsednik, gospod komisar, na začetku bi se želel zahvaliti svojemu kolegu iz Skupine zavezništva liberalcev in demokratov za Evropo, gospodu Klinzu, za njegovo izvrstno delo. Kot smo že slišali, je poročevalec v tako nemirnem času, kot je bila ta jesen, uspel najti ustrezen kompromis. Ta vprašanja so težko rešljiva tudi brez finančne krize. Sam vem to zelo dobro, saj je bila moja naloga leta 2001 spraviti KNPVP skozi proceduro.
Cilj skladov KNPVP ni samo ustvariti boljši in večji trg skladov, temveč tudi odprt in potrošnikom prijazen trg. To se je v veliki meri tudi zgodilo. Leta 2001 so bile odpravljene številne ovire. Želel bi vas vse opozoriti, da to tudi v tistih časih ni bilo ravno preprosto. To je bilo tudi pred Lamfalussyjevim postopkom. Vendar pa je ostalo še nekaj ovir in prav z njimi se ukvarjamo zdaj. Prišlo bo do izboljšanja na področju trženja. Povečala se bo zaščita vlagateljev. Možne bodo združitve skladov in struktur centralnih in napajalnih KNPVP in okrepilo se bo sodelovanje med nadzornimi organi, kar je omenil tudi komisar.
Občutljivo vprašanje so predstavljala pravila o potnem listu družbe za upravljanje. Pripombe o tem smo že slišali. Zavedamo se, da o tem obstajajo različna mnenja. Vendar pa menim, da je trenutni predlog dober. Konkurenčnost in odprtost sta na dobro organiziranem trgu vedno dobra.
Drugo pomembno vprašanje so ključni podatki za vlagatelje, ki nadomeščajo poenostavljen prospekt. Doseči je treba ravnovesje med ustreznimi podatki in učinkovitostjo. Ni dobro, če je podatkov preveč, prav tako pa ni dobro, če jih je premalo. Vprašanje jezika je seveda občutljivo, vendar verjamem, da moramo imeti pogum za reševanje tega vprašanja, če želimo bolj napredovati na področju čezmejne trgovine. Tudi na tem področju se zahteva primerno ravnovesje.
Kot se je pokazalo že jeseni, Evropa potrebuje učinkovito delujoč finančni trg. KNPVP so pripravili teren, postali uspešni in so tudi cenjena blagovna znamka izven Evrope. Varujmo ta razvoj, kar je namen tudi tega predloga.
v imenu skupine UEN. - Gospod predsednik, na začetku želim čestitati poročevalcu, gospodu Klinzu, za njegovo izvrstno poročilo. Močno si je prizadeval, da bi dosegel kompromis, zato mu za to čestitam.
Ko bo začela veljati, bo spremenjena direktiva KNPVP služila za zmanjšanje velikega dela nadležnih birokratskih postopkov in nepotrebnih stroškov.
V teku pogajanj o kompromisni rešitvi je bilo izraženih nekaj posebnih pomislekov nekaterih držav članic, ki so omogočili oblikovanje trdnega in široko podprtega predloga. Menim, da ta ne ščiti samo potrošnikov, temveč da je dober tudi za vlagatelje. Kot so že dejali nekateri govorniki, je odprt trg pozitivna stvar in je lahko zelo dobra stvar za vse nas, če je dobro organiziran.
Sprememba KNPVP pomeni samo še eno potrditev, da so današnji finančni trgi tako povezani, da potrebujemo skupna pravila in strandarde za učinkovito ureditev in delovanje svetovnega sektorja finančnih storitev. V teh finančnih časih, kakršnih še ni bilo, se to potrjuje ne samo v Evropi, temveč tudi po vsem svetu. Zelo pomembno je, da sodelujemo na globalni ravni in tako poskusimo rešiti probleme.
Naj samo rečem, da je danes odlična priložnost: proslavljamo deseto obletnico valute evro, ki že sama zase ilustrira pomen gospodarskega sodelovanja. Moja država Irska ima srečo, da je članica evrskega območja, saj je prav ta valuta vir stabilnosti na Irskem in v drugih državah v tem nemirnem času, kot ga še ni bilo, in v času trenutne svetovne recesije. Če Irska ne bi bila v evrskem območju, bi se verjetno znašli v tako neugodnem položaju, v kakršnem se je znašla Islandija, vendar se to ni zgodilo.
Nekatere irske poslance v tem Parlamentu - zlasti Sinn Féin - bi rad spomnil, da evra ne bi imeli, če bi bilo po njihovem. Takrat so to opisovali kot korak nazaj. Irska ne bi bila v monetarni uniji in gospodarski položaj Irske bi bil tako slab kot v Islandiji.
Tiste, ki so nasprotovali evropskemu projektu na Irskem, bi rad spomnil, da številne države po svetu zdaj uporabljajo irsko zavrnitev Lizbonske pogodbe in izkoriščajo zmedo zaradi njenih možnih ali opaznih posledic za pridobitev novih pogodb na račun Irske. Z gospodarskega vidika mora Irska ostati v središču sprejemanja odločitev v Evropi, kjer smo tudi vedno bili in kjer naše podjetništvo Irsko tudi želi in hoče imeti.
Gospod predsednik, ob vseh polemikah, ki trenutno obkrožajo ureditev sektorja finančnih storitev, in brezglavi potrebi po drvenju proti čezmerni ureditvi, je to dobrodošel primer zdravorazumske, primerne in preudarne ureditve sektorja. Gospod Klinz in Komisija sta opravila dobro delo in z veseljem podpiram to poročilo ter predlagano spremembo.
KNPVP so nujno potreben del evropskega - in tudi škotskega - sektorja za upravljanje naložb. So izredno pomembni posredniki prenosa prihrankov za varčevalce in vlagatelje ne samo v Evropi, temveč po vsem svetu. Posnemanje je zagotovo dovolj velik poklon in celo v ZDA predstavljajo KNPVP vzor, po katerem se je treba zgledovati. Gospod Klinz je vključil veliko tega, kar je po mojem mnenju izredno pomembno, kot na primer razpršenost v nove investicijske proizvode in tehnike s primerno zaščito na razumski ravni. Predvsem pa moramo v Evropi doseči večje ekonomije obsega. Številni KNPVP so premajhni in jih je preveliko, zato moramo olajšati združitve. Osebno bi si želel, da bi šlo to še dlje in da bi KNPVP z različnimi naložbenimi cilji omogočili lažje združitve pod pogojem, da je vlagatelj ustrezno zaščiten in obveščen o takšnih spremembah.
Tretjič, potni list za upravljanje je zelo pomembna nova določba, ki bo omogočila večje ekonomije obsega, večjo učinkovitost in omejitev birokratskih postopkov. Pri tem je treba upoštevati samo interese vlagatelja. Sprememba bo torej dobra za sektor, vendar bo, kar je še bolj pomembno, dobra tudi za vlagatelja in varčevalca, in sicer ne samo v Evropi, temveč po vsem svetu. Z velikim veseljem podpiram poročilo gospoda Klinza in spremembo KNPVP.
(FR) Gospod predsednik, gospod Klinz, zahvaljujem se vam za vaše delo, vašo predanost in vaše pogajalske spretnosti. KNPVP so na nek način blagovna znamka evropskih finančnih trgov; so dober izvozni proizvod. Vendar pa so v Evropski uniji neravnovesja, saj je to prostor, v katerem se nahajajo države proizvajalke in države porabnice, torej so tudi strategije različne.
Eden izmed ciljev sprememb te direktive je v teh razmerah urediti notranji trg KNPVP, ki bi zares deloval. Na tej ravni se odpirajo štiri vprašanja: prvo, ki je bilo v tej razpravi že zastavljeno, je očitno vprašanje, ki zadeva upravljanje potnega lista, in slišala sem komisarja, ki je izrazil bojazen pred slabo pripravljenostjo tega potnega lista. Vendar, gospod McCreevy, za njegovo pripravo je treba imeti voljo: včasih se mi zdi, da je to bilo nekaj, česar komisar ni bil namenjen doseči. Zato sem vesela zaradi pogajanj, ki so se pričela na pobudo Evropskega parlamenta in Sveta, da bi se zagotovilo, da bomo po spremembi direktive KNPVP sprejeli pravi potni list za upravljanje, ki bo notranjemu trgu Evropske unije omogočil, da deluje v normalnih razmerah.
Druga ugotovitev se nanaša na vprašanje ohranitve. Če bomo po spremembi Direktive o kapitalskih zahtevah od bank zahtevali, da ohranijo 5 % listninjenja, ki ga dajo v promet, bo treba nemudoma in pod podobnimi pogoji uskladiti obveznosti ohranitve na področju KNPVP, saj morajo enaka tveganja voditi do enakih rezultatov.
Moja tretja ugotovitev se nanaša na vprašanje nadzora. Mislim, da nihče tukaj ne bo dvomil v našo odločenost, da poiščemo boljše pogoje nadzora. Na pobudo predsednika Barrosa vsi skupaj pričakujemo rezultate delovne skupine, ki jo vodi Jacques de Larosière. Menim, da je tveganje že tolikšno, da na začetek izvajanja rezultatov te delovne skupine ne moremo več dolgo čakati. To bo vplivalo na pogoje organiziranja nadzora med zainteresiranimi stranmi, torej med oblikovalci in uporabniki KNPVP. Zato moramo opredeliti vprašanja o nadzoru na tem področju.
Na koncu naj se dotaknem še vprašanja davčnega režima. Poročevalec ga je že omenil, komisar pa je dal zavezo. Za tem vprašanjem o davčnem režimu se skriva protekcionizem, ki ga moramo obsoditi, ki ga želimo premagati. Da bi to storili, mora Komisija sprejeti pobude, da bo davčni režim omogočil resničen prost pretok proizvodov KNPVP brez kakršnega koli protekcionizma.
(LT) Tudi jaz bi želela poudariti odlično delo našega poročevalca in njegovo sposobnost pri doseganju ustreznega kompromisa. Vendar pa imam tako kot nekateri drugi govorniki nekaj pomislekov. Ti zadevajo določbo, da bodo morale države članice EU vse dokumente, povezane z naložbenimi posli, pripraviti, kot je navedeno v dokumentu, "v jezik[u], ki se uporablja v mednarodnem finančnem okolju", to pa pomeni v angleščini.
Sama sem podprla omogočanje priložnosti podjetjem, da zmanjšajo stroške, ki ne bi bila podrobno urejena, vendar pa upravljavci skladov, ki govorijo določen jezik, v tem primeru angleščino, ne bi smeli biti na prvem mestu in imeti konkurenčno prednost. Izogibati bi se morali tudi ustvarjanju pravne negotovosti.
Kako lahko potrošnik brani svoje pravice, če dokument ustvarja predpogoje za dvoumno tolmačenje odgovornosti pri finančnih poslih? Sem za jasno opredelitev odgovornosti pri finančnih poslih in konkurenčne pogoje, ki jih bodo naložbeni posli upoštevali.
(PL) Izboljšanje učinkovitosti mehanizmov, na podlagi katerih delujejo KNPVP, bi po mojem mnenju moralo biti prednostna naloga Parlamenta. Da bi povečali ugodnosti in konkurenco v evropskem sektorju skladov, je treba omejiti stroške vlagateljev in jim obenem zagotoviti enako raven zaščite. Strinjam se s poročevalcem, da je treba obstoječi prospekt nadomestiti z brezplačnim dokumentom, ki bi vseboval ključne podatke za vlagatelje.
Prav tako je izredno pomembno, da nadaljujemo z delom na direktivi, in sicer na področju obdavčenja združitve skladov, da bi odpravili davčne ovire. Poleg tega zagovarjam stališče, tako kot poročevalec, da bo praktična uporaba potnega lista družbe za upravljanje, ki naj bi družbam za upravljanje podelil pravico do ponudbe storitev upravljanja zbranega premoženja v celotni EU, prispevala k oblikovanju pravega skupnega trga za sektor skladov.
član Komisije. - Gospod predsednik, Parlamentu bi se še enkrat želel zahvaliti in izraziti občudovanje za tako učinkovito obravnavo tega dokumenta. To je rezultat izredno hitrega soglasja.
Kot je bilo že navedeno, se s tem zgodba še ne konča - še veliko je treba namreč storiti na ravni 2. Države članice bodo imele tudi nalogo, da še pred poletjem 2011 v svojo zakonodajo prenesejo celoten sklop novih pravil - na ravni 1 in ravni 2. Sprejeti bo treba dogovore o sodelovanju med nacionalnimi nadzornimi organi. Vse to je ključ za dobro delovanje potnega lista družbe za upravljanje.
Lahko vam zagotovim, da bo Komisija igrala svojo vlogo, da bi olajšala ta napredek in omogočila, da se bodo te močno potrebne spremembe začele izvajati v sektorju skladov EU.
poročevalec. - (DE) Gospod predsednik, najprej moram reči, da se strinjam s komisarjem, da se zgodba s tem prav res še ne konča. Zdaj se moramo lotiti izvajanja in en razlog, zakaj smo določili razmeroma kratke roke za Parlament in Svet, je, da želimo poskrbeti, da na izvajanje ne bomo čakali predolgo. Ne smemo upočasniti, kajti vidimo, da se trgi spreminjajo neverjetno hitro, in če bomo ves čas zaostajali, ne bomo mogli izpolniti naših ciljev v celoti ali pa jih sploh ne bomo izpolnili.
Današnja razprava je pokazala, da imamo široko podporo v vseh strankah, kar zadeva kompromis, o katerem smo se pogajali tukaj. Priznam, da gospa Lulling pri tem vidi stvari nekoliko drugače, vendar sem primerno prepričan, da bo prihodnost pokazala, da se bo njena skrb o škodi, ki jo lahko utrpi položaj Luksemburga kot enega izmed osrednjih središč naložbenih skladov v Evropi, izkazala za neutemeljeno in da bo, nasprotno, ta nova direktiva KNPVP lahko ponudila priložnost tudi temu finančnemu središču.
Gospa Berès ima popolnoma prav: dejansko gre za končno oblikovanje pravega notranjega trga v sektorju naložbenih skladov. Ta sektor opozarja na dejstvo, da četudi govorimo o notranjem trgu, v številnih primerih slednjega še nimamo. To je bistvenega pomena. Nihče ne oporeka temu, da bo to pripeljalo do popolnoma nove in izredno velikopotezne ravni sodelovanja, kar vključuje tudi nadzorne organe, vendar pa moramo to doseči v vsakem primeru. Nadzorni organi morajo tudi na drugih področjih tesneje in bolj konstruktivno sodelovati ter si zaupati bolj, kot so si v preteklosti. Če lahko direktiva KNPVP da majhno spodbudo, potem menim, da nam lahko to samo koristi.
Ukrepi na ravni 2, ki jih je omenil komisar, so številni in jih je treba obravnavati v kratkem času; to je res, vendar pa je v interesu vseh nas, da se to ne zgodi.
Tu pa še ni konec: tudi sektor mora opraviti svojo domačo nalogo. Komisija in tudi mi, tukaj v Parlamentu, smo se namerno odločili, da vprašanja obdelave skladov sploh ne odpremo, ker slonimo na predpostavki, da bo sektor držal svojo obljubo in to zadevo rešil sam brez zakonodajnega pritiska. Sektor to rešuje že dalj časa in še vedno nimamo nič konkretnega, kar bi lahko pokazali. Upam, da bo kmalu lahko kaj predstavil, sicer ne bomo imeli druge izbire, kot da v bližnji prihodnosti sprejmemo nadaljnje ukrepe.
Na koncu bi se želel zahvaliti ne samo Komisiji, temveč tudi in zlasti Svetu za sodelovanje in njegovo aktivno podporo. Hvaležen sem tudi vsem predstavnikom drugih skupin, zlasti gospe Berès, gospe Gottardi, gospodu Gauzèsu in tudi gospe Lulling, ki je danes ponovno pogumno zagovarjala svoje interese, ki pa je bila še vedno povsem pripravljena na kompromis, kjer je ta bil možen. Najlepša hvala.
(Seja je bila prekinjena ob 9.40 in se je nadaljevala ob 10.00.)
Naslednja točka je slavnostna seja in razprava ob deseti obletnici uvedbe evra.
Gospod Juncker, gospod Giscard d'Estaing, gospod Trichet, gospod Almunia, gospa Berès, gospe in gospodje.
Prvega januarja 2009 je naša valuta, evro, praznovala svoj deseti rojstni dan. Tukaj v Evropskem parlamentu danes proslavljamo eno izmed najpomembnejših in zgodovinskih odločitev, ki jih je Evropska unija do zdaj sprejela. V Evropski uniji, ki se je čedalje bolj gospodarsko zbliževala, je bil evro logičen korak pri krepitvi skupnega trga in poenostavitvi trgovine v notranjem trgu; vendar je tudi po tem, ko je valute enajstih suverenih držav pred desetimi leti zamenjala enotna valuta evro, obstajala še velika mera nezaupanja v uspeh načrtovane enotne valute. Za njeno uvedbo je bilo treba pokazati veliko poguma in odločnosti.
Po desetih letih smo se prepričali, da je evro pridobil toliko zaupanja kot valute, ki so se na evrskem območju uporabljale pred njim, da pa je nedvomno ljudem in podjetjem v Evropski uniji prinesel precejšnje prednosti.
Evrsko območje je postalo trden temelj makroekonomske stabilnosti. Glede na velikost gospodarstva v evrskem območju in dejstvo, da je trgovina večji del notranja, je evrsko območje dokazalo, da je veliko bolje opremljeno, da se zoperstavi gospodarskim pretresom, kot so se lahko države članice nekoč s svojimi nacionalnimi valutami.
Še posebej v zadnjih mesecih svetovne finančne krize je evro dokazal, da je pomemben dejavnik stabilizacije: enotna valuta nas je zaščitila pred najhujšimi učinki najresnejše finančne krize po letu 1930.
Brez Evropske centralne banke in Evropskega sistema centralnih bank, ki delujeta kot dejavnik stabilizacije, bi bilo stanje v Evropski uniji prejšnjo jesen bistveno slabše.
Samo poglejte Irsko, državo, ki jo je finančna kriza še zlasti močno prizadela: njeno članstvo v monetarni uniji jo je zaščitilo pred krizo, ki bi lahko imela še večji obseg.
Monetarna unija po naših pričakovanjih predstavlja nespremenljivo smer proti tesnejšemu gospodarskemu in političnemu povezovanju; pomeni biti del "Unije s skupnim ciljem". Vse članice evrskega območja se kot družina pogovarjajo druga z drugo in sprejemajo najboljše pristope, ki koristijo vsem.
Vendar pa uvedba evra ni bila samo odločitev z gospodarskimi in finančnimi učinki; zelo jasno je pokazala tudi, da ima Evropska unija možnost izvajati daljnosežne odločitve, da bi zgradila skupno, uspešno prihodnost.
Mnogi državljani evrskega območja danes vidijo skupno valuto kot enega najbolj pozitivnih rezultatov evropskega združevanja. Da bi zagotovili, da bo tako še naprej, se moramo čvrsto oprijeti stabilnosti naše skupne valute: samo tako bomo namreč lahko zagotovili, da bo evro tudi v prihodnosti dejavnik stabilizacije in točka stabilnosti v nemirnem svetu.
Evro je uvedla že več kot polovica držav članic Evropske unije. Pred nekaj dnevi smo sprejeli Slovaško kot šestnajsto članico evrskega območja in prepričan sem, da bo ob praznovanju naslednjega velikega rojstnega dne evra to območje imelo še več članic. Končni cilj vseh držav članic Evropske unije mora biti sprejetje enotne valute na podlagi meril stabilnosti:
prepričan sem, da bo ta postopna širitev pomagala okrepiti celotno evrsko območje, obenem pa bo zlasti za mlade ljudi v Evropski uniji predstavljala simbol skupne, mirne evropske prihodnosti.
Danes je z nami tudi nekdanji predsednik Francije, gospod Valery Giscard d'Estaing, ki ga prisrčno pozdravljamo. Je eden izmed arhitektov naše enotne valute, skupaj z nekdanjim nemškim kanclerjem, gospodom Helmutom Schmidtom, nekdanjim predsednikom vlade Luksemburga Pierrom Wernerjem in drugimi. Gospod Giscard d'Estaing, dobrodošli.
Strinjam se s Helmutom Kohlom, ki je skupaj s Françoisom Mitterrandom, Jacquesom Delorsom in drugimi - Jacquesa Santerja smo pravkar videli v filmskem prispevku - prispeval h končni uvedbi evra in ki je leta 1998 dejal, da "... je valuta seveda plačilno sredstvo. Vendar pa je tudi veliko več kot plačilno sredstvo. Opraviti ima s kulturno identiteto in je merilo politične stabilnosti... Samo predstavljajte si, kako čudovit dosežek bi to bil v Evropski uniji..., ob vsej naši inteligentnosti, ustvarjalnosti in pisani raznolikosti in navkljub vsem težavam, če bi več milijonov ljudi imelo enotno valuto."
V imenu Evropskega parlamenta bi se želel globoko zahvaliti vsem arhitektom evra in vsem ljudem, ki so mu pripravili pot, zlasti Evropski centralni banki, njenemu trenutnemu predsedniku Jean-Claudu Trichetu in njegovemu, žal pokojnemu, predhodniku Willemu Duisenbergu za njihove zgodovinske dosežke. Pomena Evropske centralne banke enostavno ni mogoče preceniti.
Naša zahvala gre zlasti tudi Alexandru Lamfalussyju, predsedniku Evropskega monetarnega inštituta, s katerim smo se sestali včeraj zvečer in ki je prisoten tudi na današnji razpravi.
Evropski parlament in njegov odbor, ki je zadolžen za takšna vprašanja, Odbor za ekonomske in monetarne zadeve, ki sta mu v tistih časih predsedovala Karl von Wogau, pozneje pa Christa Randzio-Plath, sta prav tako igrala vlogo gonilne sile v tem zgodovinskem projektu v letih, ki so vodila od valutne kače do oblikovanja enotne valute. Enako velja za Odbor za ekonomske in monetarne zadeve v trenutni sestavi, torej pod vodstvom Pervenche Berès, ki smo ji hvaležni za idejo o tej proslavi.
Ker je bil evro uveden pred desetimi leti, sta Evropska centralna banka in Evroskupina gojili čedalje tesnejše odnose z Evropskim parlamentom. Najtopleje bi se želel zahvaliti predsednikoma dveh institucij, gospodu Junckerju kot predsedniku Evroskupine in predsedniku Evropske centralne banke, gospodu Trichetu, za njuno odlično sodelovanje z Evropskim parlamentom.
Ob deseti obletnici evra želimo naši enotni valuti še veliko, veliko uspešnih let in svetlo skupno prihodnost za našo Evropo.
predsednik Evropske centralne banke. - (FR) Gospod predsednik, gospod Giscard d'Estaing, gospod Juncker, gospe in gospodje, v brezmejno čast in veliko veselje mi je, da sem lahko prisoten na tej slavnostni proslavi evra, enega izmed glavnih dosežkov Evrope.
Jean Monnet, ustanovitveni oče Evrope, je nekoč dejal: "Ko se zamisel ujame s potrebami časa, ne pripada več ljudem, ki so si jo zamislili, in je močnejša od tistih, ki jo nadzorujejo", nato pa je dodal: "ni preuranjenih zamisli, so samo primerni trenutki, in znati morate čakati."
Enotna evropska valuta je bila več desetletij zamisel le nekaterih. Veliko več jih je mislilo, da se to ne bo nikoli zgodilo ali da je obsojeno na propad. Danes je enotna valuta resničnost 329 milijonov naših evropskih sodržavljanov. Nekega dne bo evro razumljen kot odločilen korak v dolgem pohodu proti še bolj povezani uniji za ljudi Evrope.
Ob tem se moram spomniti na naše ustanovitvene očete - Roberta Schumana, Walterja Hallsteina, Alcideja de Gasperija, Pierra Wernerja, Sicca Mansholta in Paul-Henrija Spaaka -, ki so, kot smo videli pred nekaj trenutki, bili vizionarji in katerim smo dolžni zahvalo za Evropsko unijo.
Spominjam se tudi državnikov, vodij držav in vlad, ki so bili odločeni, prepričani in pogumni Evropejci in ki jih danes predstavlja gospod Valéry Giscard d'Estaing. Brez njih evra ne bi bilo.
Od uvedbe evra naši sodržavljani uživajo takšno raven stabilnosti cen, kot so jo prej dosegli le malokateri v evrskem območju. Ta stabilnost cen je prednost za vse evropske državljane. Ščiti prihodke in prihranke, pomaga zmanjševati stroške financiranja in spodbuja naložbe, ustvarjanje delovnih mest ter srednjeročni in dolgoročni napredek. Enotna valuta je dejavnik dinamizma v evropskem gospodarstvu. Povečala je preglednost cen, okrepila trgovino in spodbudila gospodarsko in finančno povezovanje.
(DE) V zadnjih nekaj mesecih se je pokazala še ena prednost evra. Finančna kriza je pokazala, da je v teh nemirnih časih bolje biti na veliki varni ladji, kot v majhnem čolnu. Ali bi v Evropi lahko ukrepali tako hitro, tako odločno in tako dosledno, če ne bi imeli enotne valute, ki bi nas povezovala? Ali bi lahko pred udarci finančne krize zaščitili naše posamezne nacionalne valute? Lahko smo ponosni na to, kako so se odzvali parlamenti, vlade in centralne banke Evrope. Skupaj smo pokazali, da Evropa lahko tudi v zelo težkih okoliščinah sprejema odločitve.
Za zgodovinski uspeh evra se moramo zahvaliti ne samo odločnosti in vztrajnosti vizionarskih voditeljev - ki sem jih omenil -, temveč tudi učinkovitemu medsebojnemu delovanju evropskih institucij.
Evropski parlament je odigral ključno vlogo na samem začetku. Parlament je bil prva institucija v Evropi, ki je dala predloge za enotno valuto že leta 1962. V zadnjih desetih letih, vse od ustanovitve ECB, so naše institucije ohranile zelo tesen in ploden dialog. Ta dialog je vključeval več kot 50 zaslišanj članov Izvršilnega odbora ECB pred tem Parlamentom in odbori, ki jih je omenil predsednik. Dialog med Parlamentom in ECB je zelo pomemben v smislu odgovornosti in omogoča ECB, da prek izvoljenih predstavnikov pojasni svoje odločitve in ukrepe javnosti.
V svojih prvih letih obstoja se je moral evro soočiti s tremi večjimi preizkušnjami: z ustanovitvijo močne in verodostojne centralne banke, oblikovanjem stabilne nove valute in širjenjem zaupanja. Ti izzivi so bili uspešno premagani in evro je danes trdno uveljavljen. To je čas za proslavo in, kot sem že rekel, zelo sem ganjen. Vendar pa to ni čas za samovšečnost. Smo pod pritiskom trenutnih izzivov, pojavili pa se bodo še novi. Neprekinjen uspeh EMU je odvisen od tega, kako bomo te izzive reševali.
Prvič, finančna kriza. Kriza je razkrila temeljne slabosti svetovnega finančnega sistema. V svetovnem prizadevanju, da bi se lotili teh slabosti in preoblikovali ureditveni in institucionalni okvir, igramo zelo aktivno vlogo.
Drugič, monetarna unija. Trdnost enotne valute temelji na dveh stebrih: na monetarni politiki, usmerjeni proti stabilnosti cen, in sklopu trdnih gospodarskih politik - ki v veliki meri zagovarjajo Evroskupino, gospod predsednik vlade. Posebni izzivi na gospodarski fronti vključujejo neomajno in verodostojno izvajanje Pakta za stabilnost in rast, neprestana prizadevanja za bolj produktivna in dinamična gospodarstva ter izogibanje večjim razlikam v konkurenci v evrskem območju.
Tretjič, širitev. Ko smo pričeli pred desetimi leti, nas je bilo 11 držav. Zdaj nas je 16 držav. To pove veliko o preteklem prizadevanju. Reševanje širitve na najboljši možni način je zelo navdihujoče in predstavlja zahteven izziv za vse nas, zlasti pa za Izvršilni odbor in Svet ECB.
Evro je zgodovinski dosežek. Kar je pomembno danes, je naša odgovornost za prihodnost. Prihajajo novi izzivi. Če se bomo s temi izzivi soočili z največjo pozornostjo in smelostjo, nam bodo lahko dali velike ideje, na katere je mislil Jean Monnet in ki so nas do sedaj potiskale naprej po poti stabilnosti in napredka v Evropi.
predsednik Evroskupine. - (FR) Gospod predsednik, gospod Giscard d'Estaing, gospod Trichet, gospod Almunia, gospe in gospodje, v preteklih 50 letih je Evropa pogosto dokazala svojo zmožnost določanja velikih ciljev in oblikovanja duha in odločnosti, potrebne za dejansko izvajanje ciljev, ki jih goji.
Najboljši primer za to je sama Evropska unija, skupaj z notranjim trgom in širitvijo, z drugimi besedami, z obnovitvijo vezi med geografijo in zgodovino Evrope, in skupaj z ekonomsko in monetarno unijo, katere deseto obletnico proslavljamo danes.
Pot, ki je vodila od oblikovanja ekonomske in monetarne unije do uvedbe naše enotne valute, je bila dolga, to pa kažeta tudi nastanek in razvoj ekonomske in monetarne unije po prvi spodbudi v Wernerjevem poročilu iz leta 1970. To je bil dolg razvoj, ki je potekal vse od monetarne kače, Evropskega monetarnega sistema, uvedbe ekuja leta 1979, Delorsovega načrta, Maastrichtske pogodbe iz leta 1992 in tudi danskega "ne" in francoskega "da", ki je v tistem času veljal za majhnega, pri čemer ne smemo izpustiti krize v Evropskem monetarnem sistemu leta 1993. Pot ni bila povsem brez težav in brez pretresov.
V tistem času so mnogi tako iz političnega kot akademskega sveta kritizirali enotno valuto, ne da bi omenili precejšnje število bankirjev centralnih bank, ki so menili, da ekonomske in monetarne unije ne bodo mogli ali ne bi smeli ustvariti, in da bo kljub vsemu enotna valuta, če bo nekoč obstajala, slaba in brez prihodnosti.
Deseto obletnico tega ključnega dogodka v procesu evropskega združevanja moram izkoristiti, da se v svojem imenu poklonim vsem tistim, ki so ustvarili evro, in sicer Pierru Wernerju, Helmutu Kohlu, Françoisu Mitterrandu, Jacquesu Delorsu, Valéryju Giscardu d'Estaingu in drugim. Še enkrat bi želel pozdraviti njihovo vizijo, njihovo odločenost in njihovo neomajno zavezanost Evropi. Ti, ki sem jih omenil, in številni drugi, ki so jih spremljali, si niso mogli niti predstavljati hitrega uspeha njihovega političnega projekta. Od 1. januarja tega leta je v ekonomski in monetarni uniji udeleženih šestnajst držav članic, evro pa je valuta skoraj 330 milijonov evropskih državljanov. Evro je torej postal najbolj otipljiv znak evropskega združevanja. Kot otipljiv znak, ki je priznan v vsem svetu, je evro merilo stabilnosti. Svoje državljane ščiti pred najhujšimi posledicami gospodarske krize. Po desetih letih je treba priznati, da evro predstavlja nedvomen uspeh. Obletnice imajo neko vrednost samo, če pomenijo most do prihodnosti, saj moramo priznati, da je kljub skupinskemu užitku ob tem, ko si čestitamo, prava preizkušnja povezanosti in skladnosti še pred nami. Letošnje leto 2009 bo izredno težko za gospodarstva v evrskem območju in evropske državljane, pred nami pa bo veliko izzivov, tako na notranji kot na zunanji ravni.
Na notranji ravni bodo vlade v evrskem območju morale skupaj delovati pri obvladovanju učinkov gospodarske krize in vlagati v strukturne podlage gospodarstva, da bi zgradile most do sveta po krizi. Izjemne okoliščine zahtevajo izjemne ukrepe. Ne smemo spregledati dejstva, da nam evro, ta ščit, ki smo ga dvignili okrog naših gospodarstev, ni bil prinesen na pladnju. Gospodarstva v evrskem območju so bolje zaščitena pred negativnimi gospodarskimi okoliščinami, kajti biti del evrskega območja pomeni znak kakovosti, ki potrjuje, da imajo njegove članice dejansko zmožnost za izvajanje preudarnih makroekonomskih politik in politik, ki temeljijo na trajnostnem razvoju in napredku, za svoje državljane. Zaščita, ki jo nudi evro, je torej neposredno povezana z našo verodostojnostjo, ki leži na sposobnosti izvajanja takšnih politik. Ta verodostojnost je temelj koristi, ki jih prinaša ekonomska in monetarna unija, in moramo jo ohranjati, da bi še naprej lahko v celoti uživali koristi enotne valute.
Na zunanji ravni se moramo političnih lekcij učiti od mednarodne finančne in gospodarske krize. Med trenutno krizo, ki ima izvor v Združenih državah, in vztrajnimi večjimi svetovnimi neravnovesji obstaja neposredna vzročna povezava. Pomanjkanje zadostne preglednosti, odgovornosti in celovitosti v finančnem sektorju je zato bilo pravi katalizator krize. Ponovna vzpostavitev stabilnosti v finančnem in realnem gospodarstvu na svetovni ravni pomeni globoko reformo finančnega sistema in odpravo večjih neravnovesij v mešanici svetovne porabe in svetovnega varčevanja. To iskanje ravnovesja pomeni aktivno sodelovanje večjih gospodarstev v Ameriki, Aziji in Evropi. Kljub očitnemu napredku mednarodna podoba evra ostaja prepogosto preveč razdrobljena, nacionalni interesi pa prepogosto prevladajo nad skupnimi interesi, s čimer evrskemu območju preprečujejo, da bi v celoti prevzelo politično odgovornost, ki ustreza njegovemu gospodarskemu pomenu, ter doseglo vse gospodarske ugodnosti, ki izhajajo iz ekonomske in monetarne unije. Ekonomska in monetarna unija je sicer res gospodarski projekt, vendar pa je v prvi vrsti političen. Zaradi tega moramo drugo desetletje evra izkoristiti, da ekonomsko in monetarno unijo izpopolnimo z okrepitvijo njenih političnih organov, tako na notranji kot na zunanji ravni.
član Komisije. - (ES) Gospod predsednik, gospod predsednik vlade, predsedniki odborov, gospe in gospodje, prepričan sem, da odražam stališča velike večine tega Parlamenta, če rečem, da sem po desetih letih uvedbe evra kot Evropejec ponosen na njegov uspeh.
Želel bi čestitati Parlamentu za pobudo, da deseto obletnico naše enotne valute proslavimo tukaj, v tej plenarni dvorani Evropskega parlamenta v Strasbourgu.
Evro in ekonomska in monetarna unija nedvomno pomenita uspeh. V teh desetih letih je evro prinesel koristi vsem njegovim članicam in to počne še danes sredi globoke gospodarske in finančne krize.
V kratkem obdobju enega desetletja si je evro upravičeno prislužil ugled zaradi svoje trdnosti in stabilnosti. Evro je druga svetovna valuta in je zaradi svoje vloge v mednarodnem gospodarstvu v nekih vidikih že primerljiv z dolarjem kot sredstvo pri trgovanju in plačilno sredstvo na področju mednarodnih financ.
Predvsem pa je evro del vsakdanjega življenja skoraj 330 milijonov ljudi v 16 državah Evropske unije. Ta simbol skupne evropske identitete nosimo v svojih denarnicah: poleg tega, da je valuta, je evro tudi osrednji element našega evropskega projekta, ki nas na otipljiv način spominja na dosežke združevanja, ki se je pričelo pred pol stoletja.
Evro nam je zaradi makroekonomskega okvira, usmerjenega v stabilnost, dal nizko stopnjo inflacije in nizke obrestne mere. Evro je dal jasno spodbudo trgovini in naložbam med njegovimi državami članicami. Evro je v zadnjih desetih letih na evrskem območju spodbudil tudi ustvarjanje 16 milijonov delovnih mest, kar je trikrat več, kot je ta številka znašala v predhodnem desetletju.
Evro je spodbudil finančno povezovanje in razvoj enotnega trga, članice evrskega območja je zaščitil pred zunanjimi motnjami in je bil ter ostaja še naprej pol stabilnosti ne samo v evropskem, temveč tudi v svetovnem gospodarstvu.
Kriza nedvomno predstavlja preizkušnjo za evro. Vendar pa se tisti, ki mislijo, da ekonomska in monetarna unija ni pripravljena, da bi se soočila s posledicami krize, globoko motijo. Ravno nasprotno: če enotna valuta ne bi obstajala, bi bili negativni vplivi krize veliko večji.
Številne države članice bi bile danes soočene z veliko nestanovitnostjo v njihovih obrestnih merah in bi se verjetno tudi borile proti špekulativnim napadom na njihove valute. Obseg njihovega javnega dolga v vrednostnih papirjih bi bil veliko večji, kot je zdaj, njihove možnosti za boj proti krizi prek davčnih spodbud pa bi bile veliko manjše.
Pakt za stabilnost in rast, ki je bil preoblikovan leta 2005, je spodbudil vlade, da uredijo svoje javne finance, kar je v letu 2007 pripeljalo do najnižjega proračunskega primanjkljaja v 25 letih in kar zdaj tem vladam omogoča, da so pri spopadanju s krizo v ugodnejšem položaju.
Ukrepi Evropske centralne banke so bili ves čas krize usmerjeni samo v okrepitev trdnega slovesa, ki si ga je že prislužila v zgodnjih letih ekonomske in monetarne unije.
Z odločnim sprejetjem potrebnih ukrepov in prevzemom vodstva pri sodelovanju z drugimi centralnimi bankami v industrializiranih državah je Evropska centralna banka igrala vlogo vodnice skozi to obdobje in je bistveno prispevala k preprečitvi ogromnega finančnega propada.
Gospodarski položaj v tem času, ko proslavljamo to obletnico, ni tak, kot bi si ga želeli, vendar pa vsi dogodki bolj kot kdaj koli prej poudarjajo prednosti ekonomske in monetarne unije. Tistim državam, ki se še niso pridružile, predstavlja evro čedalje bolj privlačno izbiro, kar se je pokazalo prejšnji teden v Bratislavi, kjer smo sprejeli Slovaško kot najnovejšo - šestnajsto - članico evrske družine.
Evropska komisija in Parlament morata še naprej sodelovati z državami članicami, Evroskupino, Evropsko centralno banko in mednarodno skupnostjo, da bi naša gospodarstva usmerili na pot trajnostnega nadaljevanja rasti.
Glede na to so priporočila Komisije v poročilu o prvih desetih letih ekonomske in monetarne unije, ki smo ga predložili pred nekaj meseci in o katerem je pred kratkim potekala razprava v tem Parlamentu, danes enako ali še bolj utemeljena, kot so bila prejšnjo pomlad.
Povečana opreznost pri proračunu, njena razširitev na druge makroekonomske vidike, povezava med makroekonomskimi politikami in strukturno reformo, zunanja podoba evra in izboljšano upravljanje ekonomske in monetarne unije so in morajo še naprej ostati osrednje teme, na katerih mora temeljiti drugo desetletje evra, v katerem je treba doseči vsaj toliko uspehov, kot smo jih v prvem desetletju.
Gospod predsednik, na koncu bi želel počastiti vizijo in prizadevnost ustanovitvenih očetov evra, katerih predstave in odločni ukrepi so nam zapustili valuto, na katero smo lahko ponosni vsi Evropejci. Temelje tega uspeha moramo varovati.
Kriza je odprla novo poglavje za svetovno gospodarstvo, v katerem mora ekonomska in monetarna unija še naprej igrati pomembno vlogo pri služenju skupnim interesom in prizadevnosti vseh Evropejcev.
nekdanji predsednik Francoske republike. - (FR) Gospod predsednik gospod Juncker, gospod Trichet, gospe in gospodje, vsi, ki so bili vključeni v ustvarjanje evropske valute, so hvaležni vam, gospod predsednik, in vam, gospe in gospodje, za to odlično pobudo o počastitvi desete obletice rojstva evra.
Sem eden izmed tistih, ki menijo, da s spominskimi slovesnostmi ni treba pretiravati, vendar je ta upravičena, saj gre za obeležitev največjega prispevka evropskega združevanja po izvolitvi Evropskega parlamenta s splošno volilno pravico leta 1979. Ni dvoma, da smo opravili dolgo pot, to prijetno, prijateljsko druženje pa mogoče le ne prikazuje vsega.
Želel bi se pokloniti vsem tistim, ki so začrtali to pot, in tistim, ki so ji sledili. Njen začetek lahko najdemo v poročilu iz leta 1970, ki ga je sestavil luksemburški predsednik vlade Pierre Werner, vaš predhodnik. Vendar pa sta ukrepanje na tem področju povzročili denarna kriza v letih, ki so sledili, ter izdaja nove valute. Vse dokler so bili valutni menjalni tečaji nespremenljivi, monetarni sistem ni oviral našega prizadevanja za oblikovanje skupnega trga. Ta problem se je pojavil, ko se je pričelo prosto oblikovanje teh menjalnih tečajev.
Po neuspelih poskusih ustvarjanja monetarne kače je močna pobuda iz Francije in Nemčije med letoma 1975 in 1980 pripeljala do srečanja v Bremnu na severu Nemčije ter do odločitve o oblikovanju evropskega monetarnega sistema in uvedbi ekuja, predhodnika evra. Tej potezi so se pridružili in ji dali podporo naši partnerji iz držav Beneluksa in Italije.
Po manj aktivnem obdobju med letoma 1980 in 1988 je proces dobil nov zagon, ko je Svet oblikoval komisijo, ki ji je predsedoval Jacques Delors, kar je pripeljalo do podpisa Maastrichtske pogodbe.
Izkažimo torej čast pionirjem, ki so v ta proces vključeni že ves čas in v katerega ste se nedavno vključili tudi vi, gospod predsednik; mojemu prijatelju, kanclerju Helmutu Schmidtu ter njegovemu državnemu sekretarju Manfredu Lahnsteinu; Bernardu Clappieru, ki je bil v tistem času guverner Banke Francije in soavtor deklaracije Roberta Schumana iz leta 1950; Alexandru Lamfalussyju, ki je prispeval svoje skoraj edinstveno strokovno znanje v času delovanja odbora o Evropski monetarni uniji, ki smo ga oblikovali s Helmutom Schmidtom, da bi ponovno zagnali projekt; Jacquesu Delorsu, predsedniku Evropske komisije, ki je projekt prevzel, in nenazadnje pogajalcem in podpisnikom Maastrichtske pogodbe, ki so pod vodstvom kanclerja Helmuta Kohla in predsednika Françoisa Mitterranda, katerih zagnanost je treba še posebej poudariti, ter njunih kolegov, oblikovali odlično besedilo, ki je vse od takrat dejansko ostalo nedotaknjeno. Vsem njim moramo danes reči "najlepša hvala".
Kaj lahko zaželimo evru ob deseti obletnici, ki jo proslavljamo v času krize? S kakšnimi lepimi besedami lahko ob tej priložnosti nazdravimo? Predvsem lahko rečemo, da je uspeh evra presegel pričakovanja ne samo vseh njegovih nasprotnikov, temveč tudi vseh tistih, ki so ga podprli. Ne bom šel v podrobnosti, saj ste mi dali samo pet minut. Med letoma 1995 in 2000 sem razpravljal z najodličnejšimi finančnimi strokovnjaki in vsi so dvomili v možnost uvedbe evra in v njegov uspeh.
V desetih letih je evro postal druga svetovna valuta in, kot je bilo pravkar omenjeno, tudi ena izmed najbolj spoštovanih. Z njegovim premišljenim upravljanjem smo se obvarovali pred krizo in dobili podlago za neinflacijsko rast. Brez evra bi celinsko Evropo danes pretresel monetarni tornado, kar bi gospodarsko krizo še bolj poglobilo.
Pričakujemo, da bo monetarna politika v okviru moči valute poskusila obrzdati škodljiv vpliv krize in utreti pot nazaj k neinflacijski rasti, s čimer se še ne ukvarjamo, do takrat pa je treba odpraviti precejšnje javne primanjkljaje in raven dolga, ki so posledica krize. Zaradi tega zaupamo direktorjem in osebju Evropske centralne banke, ki od začetka krize kažejo svoje precejšnje strokovno znanje. Spoštujemo tudi njihovo odločenost in neodvisnost.
Za konec bi želel reči dvoje. Paziti moramo na to, da evru ne bomo poskušali pripisovati globalne razsežnosti, kar bi sicer laskalo naši nečimrnosti, vendar tudi pomnožilo tveganja, s katerimi se soočamo. Evro je valuta Evrope in mora izražati svojo posebno kulturo ter drugim svetovnim valutam predstavljati razumen in stabilen vzor.
Na koncu naj povem, da po mojem mnenju javnost ne bo morala predolgo čakati na obnovitev ureditve bančništva v evrskem območju. Mislim, da bi lahko v skladu s členom 106(5) Maastrichtske pogodbe Evropsko centralno banko pozvali, da izpelje ta proces obnovitve reda in nadzira njegovo izvajanje. Dejansko potrebujemo močan zagon, strokovno znanje in časovni razpored za sprejemanje odločitev, ki bi ga lahko sestavila Evropska centralna banka, sprejel in izvajal pa Svet ministrov za evrsko območje, ki mu predsedujete vi, gospod Juncker.
Gospod predsednik, na koncu naj povem, da nam mora simbol povezovanja, ki ga predstavlja uspeh evra, dati pogum za naslednji korak pri oblikovanju te čedalje bolj povezane Evrope, kot nam narekuje več pogodb in kar si prizadevamo doseči. Neizbežnosti neuspeha se moramo zoperstaviti z dinamiko uspeha. Ta uspeh ima danes lepo ime: evro.
Gospod predsednik, evro je uspešen rezultat vizije in politične volje in ne produkt trga. Predstavlja tisto najboljše, kar lahko Evropa doseže, če vsi združijo moči.
Ob tej priložnosti želim seveda tudi pozdraviti in se v našem imenu, v imenu naših otrok in v imenu vseh ostalih zahvaliti ustanovitvenim očetom in arhitektom tega uspeha: Pierru Wernerju, ki je tukaj z nami, kanclerju Helmutu Schmidtu, predsedniku Giscardu d'Estaingu, predsedniku Evropske komisije Jacquesu Delorsu, kanclerju Helmutu Kohlu, predsedniku Françoisu Mitterrandu, baronu Alexandru Lamfalussyju, Tommasu Padoa-Schioppi, Phillippu Maystadtu in vsem drugim, ki jih nisem omenila. Želela pa bi tudi izkazati spoštovanje vsem dejanjem vaših predhodnikov, gospod predsednik, in dejanjem mojih predhodnikov, Karla von Wogaua, ki je še vedno z nami, in Christe Randzio-Plath, ki se nam je pridružila danes. Dejanja tega Parlamenta so v času prehoda na evro igrala ključno vlogo pri tem, da nismo skrbeli samo za prenos računov na bankah, temveč tudi za naše državljane, ki smo jim pomagali, da se tej novi valuti, ki bo kmalu postala njihova, prilagodijo, se nanjo navadijo in jo sprejmejo. Menim tudi, da tega ravnanja naše institucije ne smemo pozabiti in da mu je treba priznati zasluge.
Poleg tega sem vesela, da se ta slovesnost lahko odvija tukaj v Evropskem parlamentu, domu demokracije vseh državljanov Evrope. Evro je navsezadnje najprej v interesu vseh nas in šele potem v interesu bank. Zagotovo pa je v interesu Evropejcev, kar nam radi povedo. Nekatere vlade nasprotujejo temu, da se Evropi dajejo simboli. Vendar pa so prav Evropejci tisti, ki so sprejeli evro kot simbol pripadnosti Evropski uniji.
Evra seveda ne uporabljamo vsi. Na začetku nas je bilo 11, zdaj nas je 16. Pričakujemo, da se nam bodo pridružili še drugi. Vendar pa imam včasih občutek, da se nekatere države zaradi krize nagibajo k ponovnemu premisleku o tem, ali bi se morale pridružiti evrskemu območju ali ne. Mislim, da je to najboljši dokaz našega uspeha. Evropa ustvarja napredek, kar se tako pogosto kaže, z dokazovanjem njegove uspešnosti, ob tej priložnosti obeležitve njegove desete obletnice pa lahko jasno vidimo, da je ocena evra v veliki meri pozitivna. Nekatere države, ki so se prej obotavljale, lahko zdaj že potrkajo na vrata evrskega območja. Lahko jih samo spodbujamo, da to storijo pod pogoji iz Pogodbe, ki niso bili nikoli spremenjeni in ki so koristni, saj Evropi omogočajo napredek pri gospodarskih in monetarnih zadevah na podlagi dveh stebrov konsolidacije in širitve.
Vendar pa je obletnica tudi čas za pogled v prihodnost. Evro, ki se je v teh zadnjih desetih letih obogatil, mora zdaj odpreti nova področja za razvoj, pa ne zato, ker se s temi sploh ne bi ukvarjali, temveč preprosto zato, ker predstavljajo naše nadaljnje delo, ki nas še čaka.
Kar zadeva gospodarsko sodelovanje: Jean-Claude Juncker je opisal krizo, ki jo prestajamo. To stanje ni normalno. V času te krize se vsi zavedamo, da bi nam bilo danes veliko bolje, če bi v Evropski uniji napredovali enako hitro, kot smo v monetarni uniji. Iz tega se moramo torej nekaj naučiti. Ni normalno, da se ukvarjamo z ravnovesji v proračunskem primanjkljaju namesto s kakovostjo pri javni porabi. Vlade se morajo naučiti dogovarjati o svojih gospodarskih politikah. Ni normalno, da države članice sposojajo sredstva po tako različnih obrestnih merah, ko pa imajo isto valuto in isto obrestno mero, ki jo je določila Evropska centralna banka.
Enako velja za nadzor finančnih trgov. Predsednik Giscard d'Estaing je omenil člen 105(6), ki je naša skupna podlaga in nam omogoča napredek. Mislim, da je ena izmed lekcij, ki smo se jih naučili v tej krizi, ta, da bo Evropska centralna banka dejansko morala prevzeti vlogo nadzora. Nadzora finančnih trgove ne želimo ločiti od preudarnega nadzora na makro ravni. Toda da bi to dosegli, moramo kot politični vodje misliti tudi na ustvarjanje ravnovesja. Če se odgovornosti Evropske centralne banke okrepijo, bo treba pokazati, kako naj se institucionalno ravnovesje v celoti vzpostavlja v prihodnosti.
Na koncu želim reči samo še nekaj v zvezi z mednarodno vlogo evra. Strinjam se, da ne smemo zahtevati pretirane prednosti za evro kot rezervno valuto. Vendar pa ni normalno, da smo rabili 10 let za ustvarjanje evra, da smo deset let po prehodu na evro še vedno pasivni v mednarodnem prostoru in da se glas evra v procesu obnovitve nekega ravnovesja v svetovnem monetarnem sistemu še vedno ne sliši.
Za konec naj povem, da verjamem, da je evro veliko več kot zgolj valuta. Zato predstavlja tako veliko vprašanje za ta Parlament. Je orodje, ki služi našim državljanom, ki prestajajo najglobljo krizo doslej. Zato moramo uporabiti to čudovito stvaritev, ta simbol Evrope, da našim državljanom pomagamo prebroditi krizo v najboljših mogočih pogojih.
Gospod predsednik, 10 let evra je prav res dober razlog za proslavo. Tisti, ki so pred desetimi leti govorili, da se bo evro sijajno razvijal, kot se tudi je, so bili tarča posmeha. K temu uspehu so prispevali mnogi, spominjam pa se tudi številnih, ki so izražali dvom - o evru so govorili kot o prezgodaj rojenem otroku in neizvedljivem projektu -, danes pa vemo, da je to bila vizija, h kateri je prispevalo veliko ljudi. Predhodna govornica nas je spomnila na vse tiste, ki so k temu prispevali, na mejnike, na Evropski monetarni sistem, ki je predstavljal dogovor z Evropsko centralno banko o oblikovanju srednjih tečajev, na Delorsovo poročilo, na podlagi katerega je uvedba monetarne unije potekala v treh fazah, na Maastrichtsko pogodbo - samo dve leti po padcu Berlinskega zidu - in na prehodna obdobja. Mnogi so pomagali, da je evro danes tako uspešen projekt.
Kot je predsednica odbora, gospa Berès, že dejala, je v tem obdobju, zlasti pa od leta 1994, ko se je pričela izvajati Maastrichtska pogodba, in vse do leta 2002, Parlament aktivno sodeloval pri uvedbi bankovcev in kovancev ter pri številnih poročilih, razpravah, mnenjih in tudi predlogih, zato bi se zlasti želel zahvaliti dvema predsednikoma odbora iz tistega obdobja, gospodu von Wogauu in gospe Randzio-Plath, ki sta Parlament predstavljala tudi zunaj in ki sta temu projektu, ki so ga prvotno sicer oblikovale vlade, dala potrebno parlamentarno podporo. Tudi danes si pod predsedovanjem gospe Berès prizadevamo za enako zastopanost.
18. novembra je Parlament z veliko večino sprejel poročilo, v katerem opisujemo uspehe, izzive, tveganja in probleme, in želel bi samo še dodati nekaj k temu, kar je povedala že gospa Berès.
Evro je dosegel velik uspeh in je edinstven projekt: gre za centralno monetarno politiko v upravljanju Evropske centralne banke ter lokalne proračunske in finančne politike. Pomembno je, da v prihodnosti povezavo med tema dvema ravnema odgovornosti v Paktu za stabilnost in rast ohranimo tudi v času krize. Brez Pakta za stabilnost in rast, brez močnejšega usklajevanja proračunske in finančne politike, bi se evro tudi v prihodnosti soočil s tveganji, ki se jim je mogoče izogniti. Zato pozivam predvsem države članice evrskega območja, pa tudi celotno Evropsko unijo, da ta red, to usklajeno sodelovanje, vzamejo bolj resno, kot so to pri nekaterih vprašanjih počele v preteklosti.
Evro je v veliki meri znižal inflacijo in s tem ustvaril zaupanje in stabilnost, postal pa je tudi druga najpogosteje obdržana rezervna valuta v določenem obdobju, kar se je vsem zdelo nemogoče. Evro je povečal pritisk na strukturne reforme v državah članicah in s tem tudi v času globalizacije postal "program vadbe" za podjetja in države. Institucije z evrskega območja - nekatere je omenila predhodna govornica -, Svet za ekonomske in finančne zadeve, Evroskupina in številne druge institucije so skupaj s Komisijo in Evropsko centralno banko ustvarile potrebne pogoje, ker so že delovale, ker so bile ustanovljene, ker so delale neodvisno, da bi se v gospodarski krizi odzvale hitro, zanesljivo in pravilno.
Evro smo občutili kot vzvod za oblikovanje evropskega finančnega trga. Politični zaključek na podlagi vseh teh skupnih uspehov je, da so države s skupno valuto in skupnim notranjim trgom dosegle edinstveno raven povezovanja, ki bo zagotovila mir in napredek.
Vendar pa to ne pomeni, da lahko evro v prihodnosti razumemo kot nekaj samoumevnega. Obstajajo številne posebne prošnje in zahteve, da tveganja vzamemo resno: razhajanje nacionalnih gospodarstev, ki je povezano s precejšnjimi tveganji v zvezi z rastjo plač in proračunskimi primanjkljaji, ob tej obletnici ne bi smelo ostati prikrito.
Povsem drug vidik predstavlja spreminjajoče se gibanje obrestnih mer za državne obveznice. Stopnja obrestne mere, ki se je nedvomno znižala, se je spet zvišala in tako v posameznih državah članicah v evrskem območju odprla možnost za nove probleme.
Parlament bi želel spomniti, da zlasti v zvezi s širjenjem evrskega območja ni mogoče dati nikakršnih posebnih popustov in da vse države, ki so članice evrskega območja, lahko upoštevajo in morajo upoštevati te pogoje iz Maastrichtske pogodbe.
Javnost je dobro sprejela evro. Pridobil je zaupanje sveta. Opravil je prvi preizkus in dal edinstven prispevek k trajnemu povezovanju naših narodov v Evropi. Na to smo lahko ponosni prav vsi. Hvala.
v imenu skupine PPE-DE. - (FR) Gospod predsednik, gospod Giscard d'Estaing, gospod Juncker, gospod Trichet, gospod Almunia, gospe in gospodje, slišali smo veliko dobrih poudarkov.
V desetih letih je evro postal močan simbol Evrope. Vendar pa je zamisel, da bi Evropa lahko ustvarila enotno valuto, ketere temelji so bili predvsem opredeljeni v sporazumu o monetarnem sistemu in uvedbi ekuja, sprejetem v Bremnu leta 1978, v tistem času na trgih in pri glavnih monetarnih organih zunaj Evrope naletela na dvome. Toplo se moramo zahvaliti in čestitati vsem tistim, ki so sprejeli to odločitev in katerih imena so bila tukaj že omenjena.
Uvedba evra je najboljši dokaz, da je Evropa ob prisotnosti politične volje sposobna sprejemati dolgoročne odločitve za skupno, uspešno prihodnost. Ta obletnica nam torej daje še posebej prikladno sporočilo o upanju za današnje čase.
Vendar pa je treba reči, da so bili med našimi sodržavljani glede evra še nedavno prisotni mešani občutki. Za tiste, ki veliko potujejo, je bila prednost enotne valute očitna. Tisti, ki ne potujejo, so evro povezali z rastjo cen. Študije so dejansko dokazale, da je inflacijo občutila večina držav, čeprav so uradni podatki kazali, da je bila zlasti s pomočjo ukrepov Evropske centralne banke monetarna stabilnost zagotovljena. Nekateri so evro dejansko izkoristili za zaokrožitev cen navzgor in potrošniki mogoče niso bili dovolj pazljivi.
Ko je evro presegel dolar, smo slišali tudi pripombe nekaterih proizvajalcev, ki večino svojih proizvodov proizvajajo v evrskem območju, vendar jih prodajajo zunaj tega območja. Tudi Evropska centralna banka je imela svoje kritike, ki niso postavljali pod vprašaj njene neodvisnosti, temveč bolj njeno politiko obrestnih mer, ki so se zdele previsoke.
V času današnje krize so se številni izmed teh pogledov spremenili. Vsi razumemo, da je evro odločujoč dejavnik pri omejevanju posledic krize, ki je iz Združenih držav bila uvožena v Evropo. Evropska centralna banka je centralna banka, ki se je v tem primeru zagotovo najbolje odzvala. Njene posebej ustrezne odločitve so bile soglasno sprejete. V kakšnem položaju bi bili, če bi morala vsaka država članica posebej braniti svojo valuto? Izgube vrednosti bi bile neizogibne in ne bi se mogli izogniti valutni krizi.
Dobri rezultati evra nas morajo spodbuditi, da nadaljujemo in razširimo usklajevanje gospodarskih politik ter da spoštujemo načela Pakta za stabilnost in rast. Res je, da trenutno lahko sprejemamo izjeme in da jih mogoče tudi moramo sprejeti, vendar morajo te biti zgolj začasne, obenem pa je treba ohraniti cilj uravnovešenih javnih financ. Visokokakovostne javne finance in gospodarske politike so dolgoročno potrebne bolj kot kdaj koli prej. So zagotovilo uspešnosti, konkurenčnosti in rasti. So pogoj za trdnost naše valute, za evro.
Gospod predsednik, v teh negotovih časih je pomembno, da lahko računamo na nekaj, kar ima zanesljivo vrednost: na evro. Ker sem kot član Sveta Ecofin v času priprav na prihodnjo enotno valuto tudi sam igral manjšo vlogo, sem v argumentih z obeh strani opazil dvome, pa tudi mencanje držav članic, zaradi česar se je Evroskupina na koncu spremenila v okrepljen forum za sodelovanje, ki je pred svojim časom. Poleg tega je Evropa z odločenostjo nekaterih držav, da prevzamejo glavno vlogo pri tem, da povezovanje postane resničnost za vse naše sodržavljane, dosegla dva najodličnejša dosežka. S tem mislim na Schengenski sporazum, ki je omogočil prosti pretok Evropejcev in ki se je začel izvajati na pobudo petih držav: Francije s predsednikom Mitterandom, Nemčije s kanclerjem Kohlom in državami Beneluksa. Švica je že postala del schengenskega območja, Britanci in Irci pa se tej Evropi narodov še vedno izogibajo.
Predsednik Mitterrand in kancler Kohl sta bila tudi politična arhitekta evra, čeprav je ta monetarni uspeh podpiralo še veliko drugih, prvi med njimi pa Jacques Delors. Prva lekcija, ki bi jo rad izvlekel iz tega, je, da se nihče, ki želi boljšo Evropo, ne sme bati medvladnega ukrepanja, zlasti kadar gre za koalicijo držav, ki resnično želijo ustvariti napredek v Evropi. Pogodba iz Prüma, ki je namenjena boju proti težjim kaznivim dejanjem, je primer tega pozitivnega in okrepljenega sodelovanja za Evropo. V času, ko je Pogodba o Ustavi za Evropo že mrtva in pokopana, in sicer potem, ko so proti njej glasovale nenavadne politične sile ne samo v Franciji, temveč tudi na Nizozemskem, in v času irske in verjetno tudi češke blokade neprebavljive zakonodaje, znane kot "mini" Lizbonska pogodba, bi morali dokazati, da Evropa še vedno deluje tako, da se zanaša na širok prostor okrepljenega sodelovanja.
V vsakem primeru ostaja čar evra nedotaknjen. Po Sloveniji se nam je pravkar pridružila še Slovaška. Drugi se razburjajo, ker jim zaščita, ki jo nudi evro, ne prinaša še več koristi. Celo v Združenem kraljestvu se dvigajo glasovi, ki začenjajo dvomiti v slavno izolacijo države zaradi padca funta, ki se je v manj kot enem stoletju spremenil iz svetovne rezervne valute v povprečno valuto. Zaradi doslednih ukrepov Wima Duisenberga, Jean-Clauda Tricheta in drugih je evro v desetih letih postal druga svetovna rezervna valuta. Dolar seveda ostaja kralj svetovnih transakcij in še vedno zagotavlja varno naložbo, toda ogromni dolgovi, ki so se nakopičili v Združenih državah, ki so ostali svet prepričevale, naj vlaga v njihov življenjski slog, bodo čedalje pogosteje sejali seme dvoma v sposobnost prve gospodarske sile, da izpolni svoje zaveze. Finančni svet se dejansko nagiba k duopolu evro/dolar. Vsak monetarni duopol je redno deležen prilagoditev paritetnih tečajev, ki se pogosto zgodijo nenadoma. V času razširjene recesije svet potrebuje stabilnost in nova zagotovila. Evro bo v tej stabilnosti odigral ključno vlogo. Evropska centralna banka (ECB) je pred svetovno finančno krizo "izdelano v ZDA" storila, kar je morala.
Kot je dejal Jacques Delors, evro predstavlja zaščito, ki varuje vso Evropo, vendar pa evro še ni dal zadostne spodbude evropskemu gospodarstvu. ECB je zadolžena samo za monetarno politiko. Na koncu je Komisija samo prvorazredni svetovalec, ki daje sicer na splošno koristne predloge, toda pravi gospodarski akterji so še vedno države, ki na žalost delujejo neorganizirano. Čeprav bi lahko uspešna uskladitev kumulativne gospodarske moči 27 držav naredila čudeže, ostaja Evroskupina navkljub hvalevrednim prizadevanjem Jean-Clauda Junckerja še vedno neformalna debatna skupina. Spomladi 1999 sem bil priča poskusu, ki so ga znotraj Evropskupine sprožili nekateri finančni ministri, vključno z Oskarjem Lafontainom, Dominiquom Strauss-Kahnom in Carlom Ciampijem, da bi vzpostavili gospodarsko in monetarno sodelovanje med Evropsko unijo in Evropsko centralno banko. Wim Duisenberg je to ostro zavrnil: "nikoli ne bo nikakršnega vnaprejšnjega sodelovanja z Evropsko centralno banko, saj se boste na naše odločitve vedno morali odzvati naknadno." Razlog za to je očiten: ECB je in bo ostala neodvisna pri izvajanju svoje monetarne politike, toda neodvisnost ne pomeni tudi, da je treba onemogočiti konstruktiven dialog med institucijami, katerih naloga je braniti interese in skupno usodo 500 milijonov Evropejcev. Nič ne more preprečiti državam, da se bolje organizirajo pri doseganju ustrezne uskladitve njihovih gospodarskih politik, bodisi znotraj EU ali zlasti pri predstavitvi Evrope zunaj, kot je pravkar ugotovil Jean-Claude Juncker.
v imenu skupine ALDE. - (DE) Gospod predsednik, gospod Giscard d'Estaing, gospod Juncker, gospod Trichet, gospod Almunia, gospe in gospodje, močno obžalujem, da je na današnji slavnostni seji prisotnih tako malo poslancev, saj gre res za zgodovinski dogodek. Prejšnji govorniki so že povedali, koliko dvomov je bilo ob prvi uvedbi evra. Prevladoval je občutek, da se z logističnimi izzivi, povezanimi z uvedbo več milijard bankovcev in kovancev, ne bo mogoče spoprijeti in da zamisel o združevanju skupne monetarne politike s posameznimi davčnimi politikami v državah članicah ni samo velik izziv, temveč preprosto nekaj neizvedljivega.
Današnja dejstva pripovedujejo precej drugačno zgodbo. Evropska monetarna unija je resničnost; evro obstaja že deset let. To je nekakšen manjši politični čudež in še enkrat se je pokazalo, da so besede Walterja Hallsteina, prvega predsednika Komisije, resnične: "Tisti, ki ne verjamejo v čudeže v evropskih zadevah, niso realisti."
Dvomi številnih državljanov v številnih državah članicah, ki so sprva verjeli, da bo evro povzročil ogromno rast cen, so se zdaj razblinili. Evro je sprejet in mnogi državljani so mu navdušeno izrekli dobrodošlico. Postal je nekakšna vidna evropska označba: poleg himne in zastave je eden izmed redkih simbolov, ki jih imamo danes.
Menim, da bi lahko rekli, da sta Evropa in evropsko gospodarstvo v prvih nekaj letih delovanja Evropske centralne banke plula v dokaj mirnih vodah, zato banka ni imela nikakršnih težav pri izvajanju politike stabilnosti. A kljub temu je treba poudariti, da je povprečna stopnja inflacije v prvih desetih letih evra znašala približno 2 %, torej toliko, kolikor si je to bolj ali manj zastavila sama Evropska centralna banka. Po drugi strani pa je nemška marka, ki je vedno bila znamenit primer stabilnosti, imela ves čas svojega 50 letnega obstoja 3-odstotno stopnjo inflacije. Zato je mogoče reči, da je Evropska centralna banka zelo uspešna.
Vendar pa Evropska centralna banka kaže svojo pravo moč, svojo pravo kakovost prav zdaj v času krize. Zdaj mora odigrati zelo pomembno vlogo. Dokazala je, da je neodvisna, uspešna in samozavestna in da ukrepa odločno in hitro. Postala je vzor nekaterim centralnim bankam, tako v tistih evropskih državah, ki še niso članice evrskega območja, kakor tudi v državah izven Evrope. Ameriški centralni banki Zvezne rezerve je dala jasno vedeti, da lahko vodi uspešno politiko, vendar ne navlic svoji neodvisnosti, temveč ravno zato, ker je politično neodvisna in ker ne izvaja navodil različnih vlad.
Vemo, da so države članice v tem trenutku, ko so bančni sektorji v posameznih državah prišli pod varno okrilje, sredi razvijanja različnih načrtov gospodarskih spodbud, ki naj bi vsrkali negativne vplive finančne krize na realno gospodarstvo. To bo postavilo Evropsko centralno banko pred nove izzive, saj obstaja tveganje, da bodo razlike v pristopih povzročile izkrivljanje konkurence in da bo zbliževanje, ki smo ga deloma dosegli med članicami evrskega območja, izgubljeno ter da bomo priča čedalje bolj razhajajočim se razvojem. To je treba preprečiti in prav zaradi tega je tako pomembno, da se Pakt za stabilnost in rast ne oslabi ali zavrže. Ravno nasprotno: poskrbeti moramo, da ostane veljaven. In prav zato je pomembno tudi, da se potrebne strukturne reforme, ki sta jih Komisija in Evropska centralna banka v preteklosti večkrat zahtevali, v posameznih državah članicah tudi dejansko izvedejo.
Evropska centralna banka bo v prihodnjih letih dobila novo nalogo. Kriza nas je naučila, da potrebujemo nekakšen evropski nadzor finančnega trga, to pa je področje, na katerem lahko Evropska centralna banka odigra veliko vlogo. Slednja je namreč že namignila, da je načeloma pripravljena vpeljati nekakšen osrednji evropski nadzorni sistem, ki bi bil podoben Evropskemu sistemu centralnih bank. Mednarodno vlogo evra je treba še bolj okrepiti. Evrsko območje mora biti soglasno in se mora tudi predstavljati kot enota v mednarodnih organizacijah, kot sta Mednarodni denarni sklad in Organizacija za gospodarsko sodelovanje in razvoj.
Še vedno drži, da enotna valuta brez enotne fiskalne gospodarske politike ostaja in bo še naprej ostala tvegan podvig. To niso zgolj malenkosti. EU se še vedno sooča z nekaterimi večjimi izzivi: soočamo se z visokimi in na žalost naraščajočimi stopnjami brezposelnosti, demografskimi spremembami, migracijskimi pritiski, čedalje večjo revščino v nekaterih sektorjih družbe in nepopustljivejšo konkurenco v okviru globalizacije. Evrsko območje se bo s temi izzivi lahko soočilo samo, če bodo gospodarske politike držav članic tesneje povezane. Imenovanje predsednika evrskega območja je bilo samo prvi korak v tej smeri in še vedno je samo prvi korak: prišel je čas, ko jih potrebujemo več.
v imenu skupine UEN. - (IT) Gospod predsednik, gospe in gospodje, po desetih letih čedalje večji prostor, ki ga je evro ustvaril v mednarodni trgovini, ter njegova uporaba v obliki rezervne valute kažeta, da je evro postal svetovno merilo. Zagotovil je monetarno stabilnost in pomagal pri povezovanju gospodarstev držav članic, ki so ga sprejele, kljub nekaterim napakam v presoji, ki so povzročile probleme državljanom, tako zaradi dejanskih deviznih tečajev med nacionalnimi valutami in evrom kot nekaterih preverjanj cen blaga in storitev, ki so bila opravljena naknadno.
Evro ni bil vsiljen od zunaj in je bil ustvarjen brez kakršnih koli osvajalnih vojn ali političnih hegemonij. Bil je rezultat svobodnega sodelovanja 11 vlad, ki so v oblikovanju ekonomske in monetarne unije, kot je opredeljeno v Pogodbah, videle temeljni korak pri doseganju politične unije, ki je na žalost še vedno nismo uspeli doseči.
Nekateri problemi, ki so se pojavili, so posledica neučinkovitosti v sistemu, ki ni bil pripravljen za nalogo usmerjanja drugega pomembnega sorodnega pojava; govorim o čedalje hitrejši internacionalizaciji in velikih spremembah v načinu izvajanja trgovine na mednarodni ravni. Evro je omogočil, da smo se lahko soočili z nizom težav, izmed katerih je najresnejša trenutna finančna kriza, in zaščitil nas je pred velikimi pritiski, ki so razdejali naše trge. Če ne bi bilo evra, bi se ponovile izkušnje iz leta 1992, ali še hujše.
Deseto obletnico označujemo s toplo dobrodošlico Slovaški, šestnajsti državi, ki se je pridružila evrskemu območju. Ukrepi, ki sta jih Evropska centralna banka (ECB) in Komisija uvedli za namen spopadanja s trenutno krizo, so delovali kot blažilec in nekakšno zadrževanje, vendar še vedno trdimo, kot smo v tej dvorani pogosto trdili, da je nesprejemljivo, da je monetarna politika ločena od gospodarske politike. Dejansko stanje je seveda nekoliko nenavadno: 16 držav članic z enotno valuto, 27 nacionalnih gospodarskih politik, ki jih po svojih najboljših močeh usklajuje Komisija, in 11 držav članic z nacionalnimi valutami.
Usklajevanje monetarne politike z gospodarsko politiko, ki dejansko ne obstaja, zagotovo ni nobena posebna mojstrovina, ampak če institucije, ki so odgovorne za gospodarske politike v naših državah, ne komunicirajo s centralnimi bankami in ECB, ki mora vse te politike združiti, in obratno, potem bo Evropska unija naletela na nove težave pri skupnem soočanju s finančno krizo, obenem pa tudi na vedno nove izzive, ki nam jih prinašata zunanji svet in globalizacija.
Upamo, da bodo zadnje izkušnje prepričale ljudi, da se je treba soočiti s spremembami v Evropi, in realno gospodarstvo ponovno postaviti v središče ter zagotoviti boljšo povezanost med ECB in evropskimi institucijami, ki so zadolžene za opredeljevanje politične strategije in strategije načrtovanja. Tudi nedavna energetska kriza nam je pokazala, da je skupna gospodarska politika kot ena glavnih strateških tem ključnega interesa za javnost in da z njo ne smemo odlašati. Če obstaja politična volja, bo naraščajoča moč evra pospešila sprejetje takšne politike.
v imenu skupine Verts/ALE. - (FR) Gospod predsednik, gospod Giscard d'Estaing, gospod Juncker, gospod Trichet, gospod komisar, gospe in gospodje, spomniti bi vas želel na to, kako je leta 1992, ko je bilo še povsem nejasno, ali bodo Francozi glasovali za Maastrichtsko pogodbo ali ne, Jacques Delors govoril pred generalno skupščino francoske Stranke zelenih, ki je uspela prispevati manjkajoči 1 % ali 2 %.
Takrat nam je dejal: "Glasujte za evro; potem bomo imeli politično Evropo, kajti če ne ustvarimo politične Evrope, ki bo nadzorovala Evropo, ga ljudje ne bodo sprejeli. Ne bodo ga sprejeli nikoli." Ni nas prepričal. Maastrichtska pogodba je bila odobrena, toda politična Evropa ni bila ustvarjena. In prav s tem problemom se soočamo danes.
Zakaj smo bili v tistem času proti evru? Za to sta obstajala dva razloga. Prvič, zdelo se nam je, da bodo maastrichtska načela Evropo potegnila v vsaj petletno prociklično recesivno politiko, in drugič, način vključevanja splošne monetarne politike v splošno gospodarsko politiko prek Maastrichtske pogodbe ni bil zadovoljiv. V imenu neodvisnosti Evropske centralne banke naj bi monetarno politiko ločili od drugih politik.
Povsem iskreno moram reči, pa čeprav ne mene ne drugih članov Stranke zelenih Maastrichtska pogodba ne prepriča niti danes, da me spremembe zakonodaje in izvajanja ekonomske in monetarne unije precej privlačijo.
Zgodile so se tri večje spremembe. Prvič, stabilnost cen je določena na višini nekoliko manj kot, vendar blizu 2 %. Ta cilj je mogoče videti nesmiseln. V trenutku, ko svetu grozi deflacija in ko se stanje slabša še z nagibanjem nekaterih držav k hitremu zmanjšanju stopenj DDV v okviru Keynesove politike, je očino, da ta 2-odstotni cilj ni več samo nekaj, s čimer bi se želeli bahati. Če tega 2-odstotnega cilja ne uspemo ohraniti, tvegamo zelo visoke realne obrestne mere.
Druga večja reforma je očitno reforma Pakta za stabilnost in rast, ki je bila opravljena leta 2005 in ki nam danes omogoča, da imamo politiko, ki je kontraciklična in usmerjena v spopadanje s krizo.
Tretje večje preoblikovanje predstavlja spremenjeno delovanje stvari v praksi. Ta stalen dialog, ki je bil še enkrat poudarjen v tej dvorani, med gospodom Trichetom, gospodom Almunio, gospodom Junckerjem in gospodom Barrosom, je pravzaprav v nasprotju s samo Maastrichtsko pogodbo. Takšno obliko sodelovanja med gospodom Trichetom in gospodom Almunio na primer štejem za enakovredno sodelovanju med gospodom Bernankejem in gospodom Paulsonom, saj je to pozitivno in zaželeno. Kaj je torej treba še storiti? Rekel bi samo to, da moramo ustrezno uporabiti dobre vidike Maastrichtske pogodbe.
Pravi problem nam predstavlja opredelitev deviznega tečaja, kar so večkrat omenili moji predhodniki. Naloga določitve deviznega tečaja je dodeljena Svetu. Poiskati moramo sredstva, ki bodo zagotovila, da bo Svet določil takšen devizni tečaj za Evropo, ki ne bo naključno izpeljan iz obrestne mere, izbrane s strani Evropske centralne banke, temveč ki ustrezno odraža industrijsko politiko. Da bi to storili, moramo najti ustrezne instrumente.
Drugič, cilj Evropske centralne banke ni samo ohraniti obrestno mero, ki bi bila blizu 2 %, temveč tudi izvajati politiko Evrope, s tem pa mislim na lizbonsko in gothenburško strategijo. Potrebujemo politiko za refinanciranje in ponovno znižanje zasebnih dolgov s strani Evropske centralne banke v skladu z gothenburško in lizbonsko strategijo.
Nazadnje, kot je bilo že rečeno, potrebujemo nadzor na evropski ravni, Evropska centralna banka pa je v naboljšem položaju, da opravi to nalogo.
v imenu skupine GUE/NGL. - (PT) Obžalovanja vredno je, da te priložnosti ne izkoriščamo za poglobljen pregled posledic izvajanja neoliberalne in monetaristične politike - pri čemer uporabljamo evro kot izgovor -, ki sta povzročili trenutni resni družbeni položaj in prispevali k povečanju neenakosti, brezposelnosti, tveganemu in slabo plačanemu delu ter revščini.
Nesprejemljivo je, da se oprijemamo ideoloških dogem, kot so stabilnost cen in neracionalna merila Pakta za stabilnost in rast, ki se uporabljajo kot izgovor za nadaljevanje privatizacije in odpravo odgovornosti države za aktivnosti na področju socialnih zadev. Ta pristop vključuje tudi idejo o minimalni državi in večji učinkovitosti zasebnega sektorja, s čimer se želi vsiliti sprejetje tako imenovane omejitve plač, katere posledica so nizke, nominalne rasti plač in celo zmanjšanje realnih plač, kar na žalost jasno kaže portugalski primer.
Ne moremo se strinjati z lažno neodvisnostjo Evropske centralne banke, ki zavlačuje z odločitvami o zmanjšanju obrestnih mer in ki ohranja previsoko vrednost evra samo zato, da bi zaščitila tiste države z bolj razvitim gospodarstvom in močnejšimi gospodarskimi in finančnimi skupinami, s čimer povečuje stisko šibkejših gospodarstev in ljudi z manj finančnimi sredstvi.
Ta politika Evropske centralne banke je povzročila krčenje evropskega gospodarstva, kar jasno kaže na potrebo po nadaljnjem zmanjševanju referenčnih obrestnih mer. Ker je kupna moč delavcev in upokojencev v zadnjih 10 letih upadla, so dobički gopodarskih in finančnih skupin dosegli svojo najvišjo raven v 30 letih, kar je povzročilo veselje in zadovoljstvo, ki smo ju slišali v tej dvorani. Celo zdaj, v tej krizi, ki so jo te skupine povzročile, je to, kar počnejo, nacionaliziranje škode za namen privatizacije dobičkov, medtem ko delavci, mikro in mala podjetja, upokojenci in brezposelni trpijo posledice krize in so v najboljšem primeru upravičeni samo do nekaterih ostankov. Samo poglejte si, kaj se dogaja v finančnem sektorju, kjer so nekatere banke po nastopu finančne krize že večkrat povečale razlike med prodajnim in nakupnim tečajem in kjer se je samo v enem letu zaračunan pribitek podvojil, s čimer so nova posojila deležna še večjih omejitev.
Zato vztrajamo, da je treba nujno prekiniti z neoliberalno in monetaristično politiko in ustaviti Pakt za stabilnost, davčne oaze ter lažno neodvisnost Evropske centralne banke. Zato vztrajamo, da je treba močno povečati proračun EU na podlagi pravične porazdelitve prihodka in premoženja, da bi dobili pravo politiko gospodarske in socialne kohezije in da bi zavrnili ukrepe, ki so v glavnem ukrepi v smislu "reši se, kdor se more" in ki omogočajo bogatejšim, da še bolj bogatijo, revnim pa, da postanejo še bolj revni, kar jasno kažejo naraščajoče neenakosti in neskladja med gospodarstvi evrskega območja.
Zato vztrajamo, da je treba podpreti proizvodnjo mikro, malih in srednje velikih podjetij, spodbuditi kakovostne javne storitve, olajšati posojila in izboljšati kupno moč družin, ne samo najbolj prikrajšanih, temveč tudi družin, ki sodijo v srednji razred; treba je ustvariti več delovnih mest in zmanjšati revščino in bedo milijonov ljudi v naših državah.
v imenu skupine IND/DEM. - Gospod predsednik, kar uživajte v proslavi desetega rojstnega dne evra, kajti močno dvomim, da boste praznovali tudi dvajsetega. Kar smo videli danes dopoldne, spominja na stare sovjetske čase. Se spominjate petletnih načrtov, ki so jim napovedovali uspeh, še preden so se začeli izvajati, to pa so podkrepili z bahanjem o rekordnih pridelkih in odličnih proizvodnih številkah za traktorje? Podobno smo tudi mi danes bili deležni govorov vrste "odvoljenih", starajočih se birokratov, ki nas prepričujejo o nekem velikem uspehu. Vse to so samo prividi.
Mnenje, da je ECB opravila dobro delo, je res posebno. Evropska centralna banka je zvišala obrestne mere julija lani, torej prav v trenutku, ko so se trgi začeli sesuvati in so se drugod po svetu znižale obrestne mere. Seveda me nič od tega ne preseneča, saj gre pri tem evru samo za to, da politika vsiljuje narodom Evrope svojo voljo. Spomnite se, da sta samo dve državi - Danska in Švedska - izvedli referendum o evru in da sta obe rekli "ne"; izgovorili sta besedico, ki se ji vi na vsak način poskušate izogniti.
Evrsko območje še nikoli ni bilo na preizkušnji, vendar se bo to kmalu zgodilo. Španija ima gospodarske težave. Italija, kot so v tistem času trdili nemški ekonomisti, se ne bi nikoli smela pridružiti evrskemu območju, vendar pa mislim, da bi svojo pozornost morali bolj posvetiti položaju v Grčiji. Na ulicah demonstrira na tisoče mladih ljudi, ki od svoje vlade zahtevajo, da nekaj stori, ki od svoje vlade zahtevajo, da zniža obrestne mere, ki od svoje vlade zahtevajo, da devalvira. Vendar pa je grška vlada ujeta v evrskem prisilnem jopiču. Ničesar ne more storiti. In tudi prihodnje splošne volitve v Grčiji ne morejo prinesti prav nobenih sprememb. Ko se ljudem odvzame možnost, da se na voliščih sami odločijo o svoji prihodnosti, potem se bojim, da postane edina logična alternitva samo še nasilje.
S tem evrom pa ste ljudi zaprli v gospodarski zapor. Ljudi ste zaprli v Völkerkerker, zapor narodov, in potrebno bo veliko poguma, da se iz njega izvlečejo. Potrebno bo vodstvo ali po možnosti neizbežno sesutje gospodarstva. Lahko žvižgate, lahko se posmehujete, toda zapomnite si tole: Britanija je zunaj evrskega območja lahko devalvirala, lahko je znižala obrestne mere. Uspelo nam je storiti tisto, kar smo morali storiti. Kar posmehujte se, če se hočete, toda ali ste opazili, da na trgu obveznic danes zjutraj grške obveznice kotirajo za 233 točk višje od nemških obveznic? Vem, da večina izmed vas v tej dvorani ne ve niti, kaj to pomeni, tisti pa ki vedo, se bodo potrudili, da to ignorirajo. Kar potiskajte glavo v pesek, če hočete. Lahko ignorirate trge, če hočete, toda trgi ne bodo ignorirali vas.
Gospod predsednik, v zadnjih 200 letih je bilo najmanj pol ducata poskusov ustvarjanja enotnih valut ali mehanizmov fiksnih deviznih tečajev. Prav vsi so propadli, vsi so oškodovali udeležence in enako se dogaja tudi z evrom. Neravnovesja, ki so jih dolgo časa napovedovali skeptiki, nas začenjajo razjedati. Konkurenčnost Italije je propadla. Izkušnje Španije so kot izkušnje bika na bikoborbi: ta je na začetku drzen in močan, nato pa na pesku do smrti izkrvavi. Nedavni nemiri v Grčiji so jasno povezani z brezposelnostjo, ki je posledica precenjenega evra. Razlike v vrednosti obveznic med Grčijo in Nemčijo so dosegle brezprimerne ravni - več kot 200 baznih točk.
Trgi špekulirajo na propadu evra. V Britaniji se lahko zahvalimo bogu, da smo obdržali svojo valuto in da nismo del tega počasnega propada evrskega območja. Vse najboljše evro!
v pisni obliki. - Deseta obletnica glasovanja o predlogu, ki ga je Parlament predstavil v imenu Sveta ministrov in ki ga je podal Gordon Brown (takratni predsednik Sveta) za namen fiksiranja deviznih tečajev na raven tistega dne in uvedbe evra, je priložnost za proslavo desetih let uspeha, stabilnosti in moči danes ene izmed dveh glavnih valut na svetu.
Če bi še vedno imeli pezeto, liro, drahmo in druge posamezne valute, ki bi ena proti drugi izjemno nihale, bi trenutno gospodarsko krizo spremljali še pretresi na valutnih trgih. Evro svojim članicam pomeni kamen stabilnosti, kar je pokazala ravno nasprotna usoda Islandije in Irske.
Obletnica je tudi možnost za razpravo o tem, ali dolgoročna gospodarska prihodnost Britanije leži v članstvu v evrskem območju. Britanija seveda lahko vzdrži zunaj evrskega območja na kratek rok, toda sčasoma lahko izgubimo: naša podjetja so na evropskem trgu prikrajšana zaradi menjalnih stroškov in stroškov zavarovanja pred tveganji, s katerimi se njihovi konkurenti ne soočajo; vlagatelji v evropski trg pa bodo raje del območja glavne valute kot območja manjše valute.
Slavnostna seja, s katero Evropski parlament označuje deseto obletnico ekonomske in monetarne unije (EMU) v času hude krize kapitalističnega sistema, je nadaljevanje večkratnih resolucij in poročil Evropskega parlamenta na isto temo in samo še en poskus omilitve politike EU, ki je naravnana proti navadnim ljudem in delavcem in ki se je po propadu socializma nadaljevala z Maastrichtsko pogodbo in njenim odločnim napadom na pravice in svoboščine delavcev.
EMU, ustanovitev Evropske centralne banke in uvedba evra so nujni členi v verigi kapitalističnih prestrukturiranj, ki jih podpira kapital, da bi se lahko obranila pred zahtevami delavcev in zavarovala svojo donosnost s pospeševanjem izkoriščanja delavskega razreda in razredov navadnih ljudi.
Argumenti o stabilnosti cen, nižanju inflacije in zaščiti gospodarstev pred tveganji in krizo so obrabljeni argumenti. EMU ščiti donose monopolov in pospešuje privatizacijo in združitve.
V preteklem desetletju so delavci občutili krčenje svojih dohodkov, poslabšanje industrijskih odnosov, izginotje pravic do zavarovanja ter poslabšanje zdravstvenih in izobraževalnih storitev, ki so se spremenile v privatizirano blago.
Delavci zavračajo evropsko enosmerno cesto in njene podpornike, kakor tudi lizbonsko strategijo in Lizbonsko pogodbo, in se borijo proti EMU in sami EU za moč in gospodarstvo navadnih ljudi.
v pisni obliki. - (PL) V okviru razprave o evru bi želel poudariti tri negativne vidike njenih rezultatov.
Prvič, od trenutka, ko je bil evro uveden, torej od leta 2002 do vključno 2007, so se tri države članice, ki so ostale zunaj evrskega območja (Anglija, Švedska in Danska), razvijale hitreje od držav v evrskem območju. Bruto nacionalni dohodek v teh treh državah je rasel skoraj dvakrat hitreje od povprečja v evrskem območju, stopnja brezposelnosti pa je bila nižja.
Drugič, boj proti učinkom trenutne finančne in gospodarske krize je v teh treh državah očitno bolj uspešen kot v evrskem območju. Centralne banke Anglije, Švedske in Danske so zelo hitro in očitno znižale obrestne mere in obenem zagotovile likvidnost komercialnim bankam. Zdi se tudi, da bo fiskalna politika v teh državah učinkovitejša od fiskalne politike v evrskem območju.
Tretjič, nove države članice, ki se pripravljajo na vstop v evrsko območje, morajo izpolniti številna monetarna in fiskalna merila dve leti pred vstopom. Nekatera izmed teh meril si medsebojno nasprotujejo, kot je vključenost v sistem ERM II - in s tem ohranitev deviznega tečaja nacionalne valute do evra v razponu nihanja, ki znaša ± 15 % - ter obenem ohranitev nizke ravni inflacije. Preprečevanje pritiska devalvacije na nacionalno valuto zahteva poseg centralnih bank, kar pomeni dajanje večjih količin nacionalne valute v obtok, to pa očitno povečuje pritisk inflacije. Ker Komisija želi k vstopu spodbuditi nove države članice, bi morala premisliti o odpravi tega očitnega neskladja.
v pisni obliki. - (FI) Gospod predsednik, gospe in gospodje, Evropska ekonomska in monetarna unija je začela delovati 1. januarja 1999 in istočasno je 11 držav članic EU sprejelo enotno valuto. Evro je 1. januarja 2009 dopolnil 10 let. Istočasno je Slovaška postala šestnajsta država, ki uporablja evro.
Kot je v svojem govoru pred Parlamentom povedal že gospod Juncker, evro skoraj gotovo pomeni "sidro stabilnosti". To je nekaj, česar se boleče zavedajo države, ki so ostale zunaj evrskega območja.
Čeprav so deseto obletnico evra zasenčile skrbi zaradi možne poglobitve recesije, verjamem, da se je evrsko območje zmožno izvleči iz krize. To pa bo kljub vsemu zahtevalo precejšenj trud na strani Unije. V skladu z zadnjimi ocenami bo učinek dogovorjenega svežnja spodbud bistveno manjši od 1,5 % bruto domačega proizvoda, ki je načrtovan za to območje. V skladu s tekočimi ocenami bo znašal okrog 0,6 %. Potrebna je torej dodatna spodbuda.
Evro je nedvomno dosegel uspeh, vendar so k temu pripeljala nenehna prizadevanja. Zdaj moramo okrepiti vlogo Evrope v nadzoru finančnih trgov. Ohraniti moramo temeljna načela in merila ekonomske in monetarne unije.
v pisni obliki. - (SK) 1. januarja 2009 je evro postal uradna valuta Slovaške. Od tega datuma se dvojni križ na treh hribih s slovaške zastave pojavlja na kovancih za en in dva evra, ki so bili dani v obtok po vsem evrskem območju.
Ta dan je bil zgodovinskega pomena za Slovaško in Slovaki smo zelo ponosni, da smo prva država iz nekdanjega socialističnega bloka, ki je uvedla evro v tem simboličnem letu, ko se praznuje deseta obletnica evrskega območja.
Cenim dejstvo, da je trenutna slovaška vlada sprejela zavezo Mikuláša Dzurinde, katerega kabinet je jeseni leta 2004 sprejel načrt o nadomestitvi krone z evropsko valuto in kot ciljni datum določil začetek leta 2009.
Poleg tega se zdi primerno, da se tukaj v EP zahvalimo slovaškim ljudem, saj so prav oni kot glavni akterji zahtevnih toda potrebnih "Dzurindinih" reform, vztrajali in pomagali Slovaški, da postane uspešna evropska država.
Od 1. januarja 2009 bo evro vsak dan povezoval ljudi Slovaške z Unijo.
v pisni obliki. - (RO) Uvedba enotne evropske valute pred 10 leti je označila zaključek procesa, katerega posledice se čutijo daleč izven gospodarskega sektorja. Zaključek procesa vzpostavitve ekonomske in monetarne unije je pokazal na zavezo držav članic k varovanju gospodarske in politične enotnosti EU.
Uspeh evra zato pomeni uspeh procesa izgradnje subjekta, oblikovanega za širjenje evropskih vrednot na mednarodni ravni in potrditev Evropske unije kot glavnega akterja v poslovnih in finančnih odnosih znotraj svetovnega gospodarstva.
Verjamem, da koristi, ki jih je prinesla uvedba evra, vključno z makroekonomsko stabilnostjo, precejšnjim zmanjšanjem nihanja cen, spodbujanjem ustvarjanja delovnih mest in podpiranjem rasti produktivnosti, ki jih vse podpira čedalje močnejši odpor proti zunanjim pretresom, upravičujejo vsa prizadevanja novih držav članic, zlasti Romunije, da čimprej izpolnijo konvergenčna merila in se pridružijo evrskemu območju.
v pisni obliki. - (DE) Ker je bil evro uveden 1. januarja 1999, je enotna valuta v mnogih ozirih dokazala, da je pomemben dejavnik stabilnosti gospodarstva EU. Enotna valuta je predvsem gonilna sila evropskih menjav: izginotje deviznih tečajev v državah evra pomeni pomembno in očitno prednost za državljane in spodbuja mobilnost znotraj EU.
Poleg očitnih prednosti, ki jih prinaša, je evro postal tudi sidro v finančni krizi. Samo večja valuta, ki jo uporabljajo številne državne članice in nacionalna gospodarstva, lahko ublaži ogromne posledice gospodarskega propada. Monetarna unija pomeni, da je makroekonomske vzvode mogoče uporabiti na mednarodni ravni in da se je na finančno krizo mogoče odzvati aktivno.
Toda evro je tudi simbol evropskega združevanja in predstavlja dolgo pot, ki so jo evropski ljudje skupaj že prepotovali. Monetarna unija je naslednji logičen korak po gospodarski uniji in bi moral utreti tudi pot h globljem evropskem združevanju.
Skoraj pred enim letom, ko smo označili deseto obletnico ustanovitve Evropske centralne banke (ECB) in monetarne unije (EMU), smo poudarili naslednje: "V desetih letih svojega obstoja je EMU dosegla odmeven uspeh."
Mislim, da je ta ocena dokaj primerna, saj trdno verjamem v pomen solidarnosti, ki jo morajo države članice pokazati v svojih skupnih ukrepih, da bi premagale učinke finančne krize in zmanjšale negativne vplive svetovne gospodarske krize. Evropa se je po koncu druge svetovne vojne znašla v najbolj negotovem gospodarskem položaju. V takšnem ozračju moramo ob deseti obletnici uvedbe evra svojo pozornost preusmeriti na večje projekte evropskega združevanja.
Uvedba enotne evropske valute in vzpostavitev EMU sta bili skupni odločitvi, sprejeti z usklajevanjem in solidarnostjo, ki temelji na evropskih vrednotah. To je drža, ki jo potrebujemo tudi letos, da bi razvili in uspešno izvedli ukrepe za premagovanje finančne krize. Ohraniti moramo konkurenčnost Evrope znotraj evrskega območja ter jo okrepiti v državah članicah, ki se pripravljajo na vstop v evrsko območje. Poleg tega morajo skupni gospodarski interesi EU imeti prednost pred raznolikimi interesi članic EMU.
(IT) Gospa predsednica, gospe in gopodje, v veliko zadovoljstvo mi je, da lahko govorim v tej parlamentarni dvorani, polni poslancev iz vseh naših 27 držav članic. Redko imam takšno priložnost, da me lahko sliši tolikšno občinstvo.
Tokrat sem na vrsti, da pojasnim svoj glas za poročilo gospoda Balderja o trgovinskih in gospodarskih odnosih z Zahodnim Balkanom. Popolnoma podpiram idejo, da naj Evropska unija tem balkanskim državam čim bolj olajša vstop v Evropsko unijo. Mislim, da je pomembno, da mora biti gospodarska pomoč višja od pomoči, ki je bila dodeljena do danes, in da bi morali omogočiti večje povezave med balkanskimi državami in Evropo, razvijati turizem in državljanom Balkana, mladim in starim, omogočiti boljše življenje, kot so ga imeli doslej.
Gospa predsednica, prvič želim samo opozoriti, da sem pri poročilu gospe McGuinness pritisnila napačen gumb. Popolnoma namreč podpiram poročilo gospe McGuinness o zanesljivi preskrbi s hrano - ampak to bom preverila pri ustreznih službah kasneje.
Še zlasti se strinjam s tem, da moramo skupno kmetijsko politiko prilagoditi tako, da bo ta odpravila pomisleke o zanesljivi preskrbi s hrano in upoštevala dejstvo, da kmetovalci potrebujejo stabilno politično okolje, da bi lahko načrtovali za prihodnost. Ne moremo računati na gotovost, vendar zagotovo potrebujemo nekakšno stabilnost.
Poleg tega podpiram tudi dejstvo, da sam trg proizvajalcem ne more zagotoviti dohodkovne varnosti in da potrebujemo podrobno oceno vpliva, zlasti recimo v zvezi s posledicami za zanesljivo preskrbo s hrano. Če si ogledamo nekatere predloge EU, na primer predlog o varstvu rastlin, o tem spet potrebujemo ustrezno podrobno oceno vpliva, pri izvajanju te ocene pa moramo upoštevati zanesljivo preskrbo s hrano.
Gospa predsednica, želela bi se zahvaliti kolegom za njihovo potrditev tega poročila ter Marian Harkin za njene besede podpore.
Poročilo jasno predstavlja stališče Parlamenta o kmetijski politiki, ne samo na evropski, temveč tudi na svetovni ravni. Zlasti - in to je tudi pomembno - zahteva ponovno osredotočenje na kmetijsko politiko v razvijajočem se svetu, kjer je treba tistim, ki lahko proizvajajo hrano, zagotoviti pomoč, da jo proizvajajo za lokalne trge. Menim, da je 1 milijarda EUR, ki jo bo Evropska unija zagotovila za ta namen, korak v pravo smer.
Seveda sem svoje poročilo podprla. Mislim, da to v smislu pogledov tega Parlamenta na kmetijstvo pomeni načrt za prihodnost Medtem ko razprava o zanesljivi preskrbi s hrano ni več del političnega programa, nas problem 30 000 otrok, ki vsak dan umirajo zaradi lakote in sestradanosti, še vedno spremlja.
Gospa predsednica, zahvaljujem se vam za priložnost, da lahko pojasnim, zakaj sem se vzdržal glasovanja o poročilu gospe McGuinness. Osrednji del poročila je zelo pomemben vidik Evropske unije, to pa je absolutna nujnost zagotavljanja zalog hrane vsem tistim, ki stradajo, ali tistim, ki nimajo ustreznih zalog. Temu ne more nihče nasprotovati in zagotovo temu ne nasprotujem niti jaz. Toda problem tega poročila po mojem mnenju je, da se sklicuje na skupno kmetijsko politiko in ne upošteva dejstva, da je treba to politiko nujno prenoviti.
Ljudem v Evropi ne služi, kot bi morala; tudi kmetovalcem v Britaniji ne služi, kot bi morala. Vse dokler se ne odstrani breme z ramen evropskih davkoplačevalcev, se bomo spopadali s težavami. Da, cilji poročila so dobri, toda bojim se, da je poročilo zelo neuspešno, kar zadeva reševanje ključnega problema.
(PL) V celoti podpiram večino predlogov in trditev, ki jih vsebuje pravkar sprejeto poročilo gospe McGuinness. Nenadna nihanja cen hrane se bodo na svetovnem trgu pojavljala čedalje pogosteje, kar bo imelo negativne posledice.
Rast cen občutijo družine z nizkimi prihodki, ki porabijo večji del svojega proračuna za hrano. Prav takšni ljudje si zaslužijo pomoč: najrevnejši ljudje tako v državah v razvoju kot v Evropski uniji. Strinjam se, da bi bilo treba skupno kmetijsko politiko prilagoditi novim razmeram, da bi lahko bolje reševali težave v zvezi z zanesljivo preskrbo s hrano: ravno zaradi tega je treba nasprotovati ukinitvi instrumentov, ki upravljajo trge, ter zmanjšanju ravni porabe EU na kmetijstvo v prihodnjem finančnem načrtu.
Dobra ideja je ustanovitev mednarodnega organa, ki bo opazoval cene kmetijskih proizvodov in dejavnike njihove proizvodnje pod okriljem Organizacije za prehrano in kmetijstvo, da bi tako spremljal te podatke na svetovni lestvici in da bi se lahko hitro odzval na nihanja. Mislim, da bi morali premisliti tudi o vzpostavitvi svetovnega sistema zalog hrane.
Gospa predsednica, zahvaljujem se vam za to priložnost, da lahko pojasnim, zakaj sem se tudi jaz vzdržal glasovanja o tem poročilu.
Mislim, da se bo večina v tem Parlamentu ne glede na to iz katerega političnega ozadja kdo prihaja, strinjala, da je zanesljiva preskrba s hrano zelo pomembna. Problem je v tem, da se ne moremo dogovoriti o tem, kaj zanesljiva preskrba s hrano sploh je. Mnogim od nas zanesljiva preskrba s hrano pomeni, da imajo ljudje na svetu dovolj hrane - kjer koli že so. Drugim to pomeni izgovor za protekcionizem. Zanesljiva preskrba s hrano jim pomeni samo hrano, ki se proizvaja v EU za Evropejce. "Lokalna proizvodnja" je fraza, ki jo pogosto slišim. Slišim, kako se ljudje izgovarjajo na zanesljivo preskrbo s hrano, da bi zaprli uvoz iz ostalega sveta, s čimer zavračajo visoko kakovosten izvoz, ki prihaja iz številnih revnejših držav sveta, še veliko več kmetovalcev iz revnejših držav pa obsojajo na revščino.
Trditev, da bi skupna kmetijska politika morala biti temelj zanesljive preskrbe s hrano, je osupljiva trditev, ki jo je treba ovreči.
Gospa predsednica, strinjam se s pripombami mojega cenjenega kolega gospoda Syeda Kamalla v zvezi s tem vprašanjem. Glasovanja o tem poročilu sem se vzdržal, ker je k temu pozvala moja stranka, toda vsi vemo, da je zanesljiva preskrba s hrano zelo pomembna tema za vse nas, zato me nekoliko bega način, kako to obravnavamo na tem mestu.
V tem poročilu - za katerega mislim, da smo ga vsi podprli - omenjamo problem, ki smo ga ravnokar hoteli ustvariti, ko smo podprli direktivo o fitofarmacevtskih sredstvih. S tem smo pravkar spodkopali zanesljivo preskrbo s hrano v Evropi. Tri minute po tem, ko smo podprli to poročilo, smo dejansko poskrbeli, da naši kmetovalci v prihodnosti ne bodo mogli pridelati dovolj hrane za našo celino. To se mi zdi bizarno. Sramotno je, da očitno nihče drug ne bere vseh teh poročil, ki jih tukaj sprejemamo.
Gospa predsednica, eden izmed največjih pomislekov in eden izmed ključnih dejavnikov v zvezi z zanesljivo preskrbo s hrano na svetovni ravni je zagotoviti zadostno, trajnostno proizvodnjo in prav res tudi zanesljivo preskrbo s hrano v tako imenovanem razvitem svetu, kot je EU, da bi lahko našo presežno proizvodnjo izvažali in da ne bi konkurirali sami sebi na svetovnih trgih hrane ter s tem višali cene tistim, ki živijo v regijah, ki nimajo ustreznega podnebja, tal, strokovnega znanja in naložb, da bi lahko hrano proizvajali zase.
Z našimi politikami moramo biti zelo pazljivi, da bi lahko zagotovili, da se na potrebo po trajnostni proizvodnji hrane ne odzivamo samo okoljsko, temveč tudi globalno.
(SK) Glasoval sem za poročilo o skupni kmetijski politiki in zanesljivi preskrbi s hrano na svetovni ravni, ker obravnava vprašanja, ki sem jih v Evropskem parlamentu ves čas odpiral in jim dajal prednost.
Prvo vprašanje vključuje znižanje stroškov za proizvajalce, kar bo povečalo svetovno konkurenčnost. Drugo vprašanje je zmanjšanje nestanovitnosti trgov z živili, zlasti s povečanjem zalog. Tretje vprašanje zadeva zaustavitev upada socialnega pomena kmetijstva, tako da se ljudi čedalje bolj ozavešča o njegovi edinstveni in nenadomestljivi vlogi. Četrto vprašanje zadeva prekinitev naključnega delovanja skupne kmetijske politike z izvajanjem sistemske organizacije politike, osredotočene na dolgoročne cilje. Peto in zadnje vprašanje zadeva zaustavitev upada kmetijstva v novih državah članicah zaradi diskriminatornih načel skupne kmetijske politike ob močnem spodbujanju uporabe zapravljenega kmetijskega potenciala v teh novih državah članicah.
Gospa predsednica, to sega v jedro celotne Evropske unije. S tem smo odobrili še več denarja, da bi prepričali javnost, da podpre to nesrečno Lizbonsko pogodbo. Javnost, ki je dobila priložnost v Republiki Irski, je povsem jasno povedala, da je ne želi, in če bi to priložnost dobili tudi Britanci - kar bi se moralo zgoditi, saj jim je to na zadnjih splošnih volitvah obljubila laburistična vlada -, bi tudi sami v ogromnem številu Pogodbo zavrnili.
Po vsej Evropski uniji se mora jasno in glasno slišati sporočilo: ljudje si Pogodbe ne želijo. Ljudje ne želijo še več nadzora iz Bruslja in Strasbourga. Ljudje želijo, da odločitve, ki jih zadevajo, sprejema njihova lastna vlada in njihovi lastni zakonodajni organi. Dokler to sporočilo ne bo prejeto, bomo še naprej črpali denar davkoplačevalcev, da bi ljudi gnali na volišča in jih dejansko prepričevali, da si premislijo. Ljudje tega ne bodo storili.
Gospa predsednica, najprej želim povedati, da je to odlično poročilo. Vedno govorimo o povezovanju EU z njenimi državljani in dejstvu, da se projekt EU ne more nadaljevati brez vključenosti državljanov EU.
Obstajata dve vrsti demokracije: reprezentativna, ki jo imamo v tem Parlamentu, in participativna, ki jo v bistvu predstavlja to poročilo. Vendar pa je pomembno razumeti, da je civilni dialog dvostranski. Je recipročen. Zaradi tega morajo institucije EU upoštevati pomisleke in ideje državljanov. Mislim, da odličen primer tega predstavlja milijon podpisov za invalidnost in dokument, o katerem ta trenutek razpravljamo v tem Parlamentu.
S predhodnim govornikom se ne strinjam, ker menim, da nam bo Lizbonska pogodba, če jo bomo sprejeli, dala priložnost, da državljane EU povežemo na precej plodnejši način. Naša vloga v Parlamentu je, da zagotovimo, da bo to tudi uspešno delovalo, če bo Lizbonska pogodba sprejeta.
Gospa predsednica, veliko stvari je mogoče povzeti iz naslova poročila, ki se glasi: "Možnost za razvoj civilnega dialoga v okviru Lizbonske pogodbe". To, da Lizbonska pogodba ni veljavna, na kar je treba ta Parlament redno opozarjati, ni pomembno. 55 % francoskih volivcev, 62 % nizozemskih volivcev in 54 % irskih volivcev je zavrnilo več njenih oblik.
Osredotočimo se raje na tisti del naslova, ki spominja na Orwellovo Ministrstvo ljubezni: "Možnost za razvoj civilnega dialoga". Navadni volivci, ki se ne spoznajo na ta čuden izraz Evropska unija, mogoče ne bodo razumeli, tako kot to razumemo mi v tem Parlamentu, da to pomeni oblikovanje novega propagandnega proračuna, s katerim naj bi ljudi prepričali, naj si premislijo.
Moram reči, da ne bo vsak evro v trezorjih Evropske centralne banke služil za to, da se ljudi prepriča v resnično slabo idejo.
Dialog že po definiciji vključuje dve stranki. EU mora biti sposobna sprejemati in oddajati. To pomeni, da se je o Pogodbi treba odločiti na referendumu. Pactio Olisipiensis censenda est!
Gospa predsednica, zahvaljujem se vam, da ste mi dali priložnost, da pojasnim, kako sem glasoval pri tem poročilu.
Ko sem prebral naslov poročila "Civilni dialog v okviru Lizbonske pogodbe", me je to spomnilo na besede Mahatme Gandhija. Ko so ga vprašali o zahodni civilizaciji, je dejal, da bi to bila "dobra ideja". Zato sem tudi sam, ko sem prebral naslov "Civilni dialog v okviru Lizbonske pogodbe", pomislil, da bi to bila dobra ideja, kajne? Ko bi vsaj imeli civilni dialog. Ko bi vsaj imeli dvostranski dialog. Eden izmed predhodnih govornikov je dejal, da je dialog v veliki meri dvostranski proces, toda če pogledamo nekatere organizacije civilne družbe, ki prejemajo finančno podporo zato, da bi v javnosti predstavljale Lizbonsko pogodbo, vidimo samo organizacije, ki so v celoti zavezane k predstavljanju te, v sami osnovi nedemokratične Pogodbe. Koliko organizacijam, ki Pogodbi nasprotujejo, bo dodeljena finančna podpora oziroma jim bodo dovoljene predstavitve v javnosti? Dvostranskega dialoga ni in prav zato so se državljani EU, ko so dobili to priložnost in ko so jih vprašali o Lizbonski pogodbi, odločili, da Pogodbo zavrnejo.
Gospa predsednica, vsem v tej dvorani se zahvaljujem za potrpežljivost. Želel sem govoriti tudi o tem, a sem danes povedal že toliko: tako sem vznemirjen nad vsem, o čemer smo danes tukaj glasovali. Pritrjujem skupni ribiški politiki; pritrjujem, da je treba govoriti o trajnostnem razvoju - vendar pa si ti dve zadevi nasprotujeta. Če želite govoriti o trajnostni ribiški politiki, morate govoriti o premoženjskih pravicah in tržnih rešitvah. Oglejte si tiste države, kjer so ribiči dobili pravice, s katerimi je mogoče trgovati in ki se prenašajo iz generacije v generacijo. To je najboljši način, da zagotovimo trajnostne staleže rib, ne potrebujemo pa neke umetne komunistične metode, kjer bi imeli centralno načrtovanje ribolova. Zato smo priča velikemu izčrpavanju staleža rib in na koncu bomo vsi trpeli.
Sejo bomo zdaj prekinili. K obrazložitvam glasovanja se bomo vrnili po slavnostni seji.
Gospod predsednik Republike Latvije, spoštovani Valdis Zatlers, vsem nam je v veliko zadovoljstvo, da vas lahko danes pozdravimo ob vašem prvem obisku v Evropskem parlamentu. Na začetku bi se vam želel kot predsedniku države, ki je še vedno relativno nova država članica Evropske unije, zahvaliti, da ste sprejeli povabilo Evropskega parlamenta in se odločili, da spregovorite tukaj pred nami danes, torej na dan, ko proslavljamo deseto obletnico naše skupne valute, evra. Danes imamo premiero v polnem pomenu te besede, saj se je tudi prvič zgodilo, da je v pozdrav gostu plenarnega zasedanja v Evropskem parlamentu zaigrala evropska himna.
Dovolite mi, da izkoristim to priložnost in danes še enkrat omenim zgodovinski pomen širitve Evropske unije v letu 2004. Potrebnih je bilo več kot 60 let, da smo vašo državo pripeljali nazaj v svobodno in demokratično Evropo ter združili našo celino.
Danes živimo v miru, svobodi in demokraciji. Naši državljani si lahko obetajo tisto, o čemer so naši predniki lahko samo sanjali. Tega se moramo veseliti.
Res je, da se Evropska unija danes sooča z novimi in resnimi izzivi. Tudi ljudje v Latviji so začeli to zelo jasno čutiti, na primer zaradi finančne krize, ki je močno prizadela tudi vašo državo, gospod predsednik. Državljani Latvije so tudi upravičeno zaskrbljeni zaradi plinske krize med Rusijo in Ukrajino.
Toda prav ti časi krize nam pomagajo spoznati pravo vrednost članstva v Evropski uniji, ki temelji na načelu solidarnosti med njenimi narodi. Prav v tem času krize vsi skupaj čutimo potrebo po skupnosti in sodelovanju med našimi državami in evropskimi institucijami.
Skupaj smo močnejši, skupaj lahko bolje branimo naše interese in vrednote po vsem svetu. Evropski parlament tudi zaradi tega upa, da bo Lizbonska pogodba, ki Evropski uniji daje več možnosti za ukrepanje pri premagovanju teh resnih izzivov, kmalu začela veljati.
V tem smislu so volitve v Evropski parlament, ki bodo potekale junija letos, izredno pomembne, saj želimo s to zgodbo o uspehu projekta za mir in združitev v Evropi nadaljevati skupaj, v demokratični Evropski uniji z Evropskim parlamentom in močjo soodločanja na skoraj vseh področjih.
Iskreno upam, da bodo državljani Latvije - kot državljani vseh drugih držav članic Evropske unije - razumeli, da je njihov glas pomemben, saj jim to zagotavlja evropsko moč soodločanja, le tako pa bodo glasovi mnogoštevilni tudi na prihodnjih volitvah v Evropski parlament.
Gospod predsednik, v veliko zadovoljstvo mi je, da vas lahko povabim, da spregovorite pred Evropskim parlamentom. Še enkrat vam izrekam prisrčno dobrodošlico v Evropskem parlamentu.
Gospod predsednik, gospe in gospodje, predsedniku se zahvaljujem za prijazne uvodne besede in njegovo povabilo, da spregovorim pred izvoljenimi predstavniki držav Evrope. V čast mi je, da imam to priložnost. V veliko zadovoljstvo mi je, da lahko v Evropskem parlamentu spregovorim v svojem maternem jeziku, še posebej zato, ker je latvijščina zdaj že pet let eden izmed uradnih jezikov Evropske unije. Govorim vam v času, ko se zaključuje mandat prvih poslancev Evropskega parlamenta, ki so bili izvoljeni v Latviji. Zahvaljujem se vam, ker ste tako odlično opravili svoje dolžnosti.
Dragi prijatelji, letošnje leto 2009 je zelo pomembno leto za Latvijo. Minilo je že pet let, odkar je Latvija pristopila k Evropski uniji in Natu. Po obnovitvi neodvisnosti leta 1991 je bilo članstvo v teh mednarodnih organizacijah za Latvijo strateški cilj. Širitev družine evropskih demokratičnih držav v prvem desetletju 21. stoletja je pomenila najbolj dinamične spremembe v Evropi vse od utemeljitve Evropske unije. To so bile pomembne spremembe. Evropskim strukturam so se pridružile države, ki so bile dolgo časa prisilno osamljene, čeprav ravno pri njih izvirajo vrednote, ki tvorijo jedro Evropske unije.
18. novembra lani je Latvija praznovala devetdeseto obletnico svoje razglasitve. Ta obletnica je bila za naš narod zelo pomembna. Še enkrat je potrdila našo neomajno voljo, da živimo v neodvisni, svobodni in demokratični državi. V aktu o razglasitvi Republike Latvije leta 1918 je zapisano: "Vsi državljani, ne glede na etnično poreklo, so pozvani, da dajo svojo podporo, kajti v Latviji so zagotovljene vse človekove pravice. Latvija bo demokratična in pravična država, kjer ne bo prostora za zatiranje in krivico...". Na te besede sem zelo ponosen. Trideset let pred sprejemom Splošne deklaracije o človekovih pravicah je Republika Latvija razglasila svojo predanost temeljnim vrednotam in načelom.
Latvija se je vedno imela za del Evrope in njenih vrednot, tudi ko je bila skupaj z drugimi državami srednje in vzhodne Evrope dolgo časa vezana na državo, kjer se je na številne vrednote gledalo skozi prizmo ideologije. Med državami vzhodnega bloka je vladal mir, toda to je bil mir zaporniškega dvorišča. Ustvarjen je bil s prisotnostjo tankov, represijo in grožnjami. Gospe in gospodje, film "Sovjetska zgodba", ki ga je posnel Edvīns Šnore, je lansko leto tako vas kot vso Evropo spomnil na nečlovečnost totalitarne ideologije. Imamo skupno zgodovino, toda naše usode se razlikujejo. Da bi bolje razumeli drug drugega in skupaj zrli v prihodnost, se morate ozreti v preteklost. Prav zaradi tega bi se rad zahvalil Evropskemu parlamentu za izjavo, ki je bila sprejeta 22. septembra lani in s katero je bil 23. avgust razglašen za evropski dan spomina na žrtve stalinizma in nacizma. Ta izjava ljudi Evrope spominja na te tragične dogodke v zgodovini Latvije in cele Evrope.
Vendar bi danes rad govoril o veliko novejši zgodovini. Letos bo minilo pet let, odkar je Latvija postala članica Evropske unije in Nata. Kakšen je bil ta čas za Latvijo? Kaj je naša država pridobila? Kakšni so bili naši dosežki in kakšni izzivi so še pred nami? Prvič, težnja, da bi postali del Evrope, je spodbudila utrditev demokracije v naši družbi in prispevala k razvoju demokratičnih institucij. S pristopom k Evropski uniji je Latvija pokazala svojo odločenost za lastno prihodnost, svojo odločenost, da bo prihodnost utemeljila na evropski identiteti in naših skupnih vrednotah: svobodi in demokraciji, odgovornosti, pravni državi in človekovih pravicah, enakosti, strpnosti in napredku. Drugič, s članstvom v Evropski uniji se je v Latviji izboljšalo naložbeno ozračje. "Evropski denar", kot pogosto imenujemo strukturne sklade Evropske unije, je veliko prispeval k razvoju gospodarstva Latvije. Tretjič, uživamo lahko ugodnosti, ki nam jih zagotavlja prosti pretok oseb. Prosto gibanje po schengenskem območju je postalo tako običajno in samoumevno; povsem naravno je, da študiramo, delamo in pridobivamo izkušnje v drugih državah članicah Evropske unije. Četrtič, prosti pretok blaga in storitev je odprl nove priložnosti za podjetja. Vsak podjetnik in potrošnik lahko posluje v odprtem okolju brez meja in brez carin. Za nas, ki prihajamo iz države z majhnim notranjim trgom, je to še posebej pomembno. Petič, kar pa je tudi najpomembneje za vse, glas Latvijcev se sliši v Evropi in glas Evrope se sliši v ostalem svetu. Lahko smo ponosni, da imamo na voljo tako edinstven mehanizem sodelovanja. Omogoča nam, da skupaj na svetovni ravni iščemo učinkovite rešitve za svetovne izzive, podnebne in demografske spremembe, krepitev energetske varnosti, probleme priseljevanja in finančno krizo. Latvija ima zdaj na voljo nove politične in gospodarske instrumente, vendar je treba opozoriti, da se je v veliki meri povečala tudi odgovornost naše države za skupno prihodnost Evrope, odgovornost do vseh ljudi Evrope.
Če se ozremo na naše dosežke, moramo biti tudi kritični in priznati napake, ki smo jih zagrešili. Po pristopu k Evropski uniji je latvijska vlada utonila v "dobro opravljenem delu"; dosegla je svoj cilj. Nismo se zavedali, da smo komaj na začetku in ne na koncu procesa. Evropska unija nudi velike priložnosti, toda vsaka država in vsaka družba jih morata sami zgrabiti. V Latviji nismo zgrabili vseh priložnosti; nismo vedno modro izvajali kohezijske politike ali izkoristili finančnih priložnosti, ki so se nam nudile. Naše državne institucije so se morale naučiti živeti v Evropski uniji. Nismo pokazali dovolj odločenosti za sprejem evra; to je ena največjih napak, ki smo jih storili v procesu priključitve k evrskemu območju, nekaj, kar občutimo še danes, v časih finančne krize.
Pa vendar morajo tudi najtrši evroskeptiki priznati, da je članstvo Latvije v Evropski uniji na splošno pozitivno. Ali je kdo v Latviji, ki se želi vrniti v Evropo, kjer so med državami carine? Ne! Ali je kdo, ki bi rad stal v vrsti na mejnem prehodu, da bi vstopil v sosednjo državo? Ne! Ali je kdo, ki se želi vrniti v svet, kjer je bil prosti pretok delavcev omejen, kjer je bilo omejeno njihovo izobraževanje in pridobivanje izkušenj? Seveda ne! Tudi evroskeptiki se kmalu navadijo na dobre reči in ostanejo samo še skeptiki.
Gospe in gospodje, poslabšanje položaja v finančnem sistemu in gospodarstvu v zadnjih mesecih je nepopravljivo spremenilo vlogo in pomen nacionalnih vlad v gospodarskih procesih. Finančni trgi so se do sedaj lahko prosto razvijali. Prepričali so nas, da bodo pravila trga sama dovolj uspešna pri spodbujanju gospodarskega razvoja. Verjeli smo, da lahko trg sam vse postavi na svoje mesto. In to se zares dogaja. Trg se ureja sam. Vendar pa v tej svetovni krizi lahko vidimo, da naši finančni trgi in naša gospodarstva zaradi takšnega trga trpijo, in kar je najpomembnejše, zaradi finančne krize trpijo navadni ljudje. Potek dogodkov konec lanskega leta nam je pokazal, da morajo nacionalne vlade igrati aktivnejšo vlogo v gospodarskem procesu. Prejšnji pristop, ko smo zadremali za volanom gospodarskega upravljanja, je bil neodgovoren. Na žalost smo se prepozno predramili. Na poti pred seboj smo sicer opazili oviro - finančno stisko -, vendar se ji nismo mogli več izogniti.
V teh okoliščinah potrebujemo kompleksen pristop na nacionalni, evropski in svetovni ravni. Na svetovni ravni je potrebno usklajeno ukrepanje, da bi obudili gospodarsko rast. To bo mogoče samo z oblikovanjem nove arhitekture in mehanizmov finančnega sistema. Kjučnega pomena bo tudi strog nadzor sistema brez sočasnega omejevanja pobud ali tržnih procesov. Najtežji izziv bo vzpostavitev natančnega ravnovesja. Na evropski ravni imamo bistveno prednost, saj lahko izvajamo usklajene ukrepe, sprejemamo skupne pobude in dosegamo trajnostne rešitve. Pozdravljamo Evropski načrt za oživitev gospodarstva, ki ga je sestavila Komisija. To je pomemben korak, ki nam bo pomagal iz stiske, v kateri smo se tokrat znašli.
Pri rešitvah na nacionalni ravni se bom zadržal malo dlje. Svetovna finančna kriza je prizadela tudi Latvijo. Nekateri menijo, da Latvija trenutno prestaja eno najtežjih reševalnih akcij katerega koli finančnega sistema v sodobni evropski zgodovini. Latvija trenutno oblikuje ukrepe za spodbujanje gospodarstva, da bi hitro in učinkovito stabilizirala finančni in gospodarski položaj. To je težka naloga, vendar bomo pri premagovanju krize uspešni samo, če bomo pred seboj videli jasno pot iz nje in če kratkoročnih rešitev ne bomo zamenjevali z dolgoročno vizijo gospodarskega razvoja.
Konec lanskega leta je šest političnih strank v latvijskem parlamentu, tako iz vrst vlade kot opozicije, sprejelo skupno stališče o podpori načrta za stabilizacijo gospodarstva, ki ga je sestavila latvijska vlada. Na podlagi tega dogovora je treba posebno pozornost nameniti spremljanju uporabe posojil, odobrenih Latviji. Načrt določa srednjeročne prednostne naloge za gospodarstvo Latvije: pomoč izvozu, spodbujanje svobodne in poštene konkurence, močno zmanjšanje primanjkljaja v bilanci plačil na tekočem računu in uvedbo evra v letu 2012. Pristop k evrskemu območju je postal eden izmed napomembnejših strateških ciljev naše države. Za Latvijo je pomembno, da v teh razmerah ne ostane sama. Pri spopadanju s temi težkimi časi nam pomagajo tako mednarodne finančne organizacije kot tudi institucije Evropske unije in države Evrope. Latvija je hvaležna za ta izraz solidarnosti.
Gospe in gospodje, Evropska unija s širitvami ni pridobila samo novih držav članic, temveč je v svoj program, vključno s svojo zunanjo politiko, uvedla tudi nove poudarke. Latvija je k Evropski uniji pristopila v času, ko so se oblikovali sosedska politika Evrope, njeni cilji, načela in mehanizmi izvajanja. Vse od takrat so se dejavnosti zunanje politike Evropske unije v njenih vzhodnih sosedah močno povečevale. To se je zgodilo zaradi prizadevanj in izkušenj novih držav članic. Latvija je sosedske odnose vedno videla v širši razsežnosti. Še naprej bo odločna in bo igrala aktivno vlogo v izvajanju te politike v prihodnje.
Ta politika ne zadeva samo odnosov Evropske unije z določenimi državami, torej s tistimi državami, s katerimi meji na kopnem ali na morju. V okviru te politike moramo govoriti o položaju in vlogi Evropske unije v svetu. Latvija je skupaj z drugimi istomislečimi državami aktivno spodbujala močnejšo vključenost Evropske unije v njenih vzhodnih sosedskih regijah. Sprejeta je bila nova politična pobuda o "vzhodnem partnerstvu", katere naloga je preoblikovanje skupne sosedske politike Evrope in prilagoditev te politike posebnim značilnostim te regije, s čimer naj bi ta proces postal aktivnejši, drznejši in velikopoteznejši. Latvija z zadovoljstvom upošteva predloge Evropske komisije, ki se na to nanašajo. Vzhodno partnerstvo mora v praksi okrepiti politične in gospodarske odnose med Evropsko unijo in državami te regije, obenem pa okrepiti tudi medsebojno sodelovanje teh držav. Pri vzpostavitvi vzhodnega partnerstva je treba posvetiti pozornost načelu diferenciacije, posameznim ocenam in odnosom do vsake izmed partnerk. Vsaka izmed teh držav namreč stopa po lastni poti razvoja. Nekatere države želijo postati del Evropske unije, nekatere pa so si zastavile drugačne cilje. Naša politika bo uspešna samo, če bomo lahko sodelovali z vsemi državami v regiji in po potrebi pomagali pri razumevanju. Ko sem lani oktobra obiskal države Srednje Azije, Kazahstan, Uzbekistan in Turkmenistan, sem prav tako prejel pozitivne signale za širitev in poglobitev sodelovanja. Latvija bo še naprej aktivno podpirala sosedsko politiko Evrope in igrala aktivno vlogo pri njenem izvajanju. Vsaka evropska država ima svoje zgodovinske izkušnje in svoje lastne priložnosti za delo na skupnem projektu v korist Evropske unije. Poseben prispevek Latvije k vzhodni razsežnosti je vzajemno zaupanje, ki se kaže v naših dvostranskih odnosih, ki izvirajo iz skupnega obdobja v zgodovini, ter v strokovnem zanju, ki se je rodilo iz tega zaupanja. Dolžnost Latvije je, da te posebne okoliščine, ki bi lahko v naslednjih 10 letih izginile, izkoristi. Čez nekaj desetletij bo Latvija v očeh Vzhoda samo še ena izmed držav članic Evropske unije in ne bo več pomenila vrat v Evropo. Če izkoristimo to prednost, bo Latvija ohranila aktiven politični dialog, da bi spodbujala boljše razumevanje Evropske unije in njenih vrednot v sosednjih državah, s tem pa pojasnila cilje evropske sosedske politike in vzhodnega partnerstva. To bo koristilo vsem, slišali pa bomo lahko tudi, kako sosednje države vidijo svoje prihodnje odnose z Evropsko unijo. Prepričan sem, da bo interesom Evrope najbolje koristilo, če bo vzhodno partnerstvo vzpostavljeno v času predsedovanja Češke republike.
Gospe in gospodje, vprašanje energetske varnosti je postalo aktualno pred kratkim, v prvih dneh predsedovanja Češke republike. Finančna in gospodarska kriza je na svoj lasten način ciklična. Vprašanja, povezana z energetsko varnostjo in trajnostnimi energetskimi viri, pa so del političnega programa Evrope in sveta ves čas. Postajajo čedalje nujnejša. Energetska varnost ima poudarjeno zunanjo razsežnost. To pomeni, da tega vprašanja ne moremo obravnavati ločeno od razmer v svetu. Dokaz za to so nedavni dogodki v Ukrajini in spopad v Gruziji. Države članice Evropske unije so še do pred kratkim energetiko razumele kot vprašanje, ki ga je treba reševati na nacionalni ravni in ne na ravni Evropske unije. Dogodki, ki smo jim bili priča lani v energetskem sektorju, prekinitve oskrbe z energijo, krčenje energetskih virov in nestanovitnost cen, so v državah članicah Evropske unije prispevali k oblikovanju skupnega razumevanja potrebe po skupni energetski politiki. Naša naloga na križišču energetike in politike je zagotoviti redno, zadostno, gospodarno, trajnostno in okolju prijazno energetsko oskrbo.
Priznati morate, da je uspeh Evropske unije na tem področju različen. Pri nekaterih vprašanjih, na primer pri razvoju okolju prijaznega energetskega gospodarstva, smo sprejeli velikopotezne cilje na evropski ravni, ki jih moramo zdaj začeti izpolnjevati. Pri drugih vprašanjih - razvejanost energetskih virov na evropski ravni in oblikovanje enotnega energetskega trga - smo šele na začetku poti. Dogodki zadnjih nekaj dni, ki vključujejo prekinitev dobave plina iz Rusije, so nam odprli oči, da je treba poiskati najhitrejše možne rešitve na vseevropski ravni. Vsi skupaj moramo izhajati iz tega skupnega razumevanja, da bi oblikovali resnično povezan in raznolik evropski energetski trg. Ne smemo dovoliti, da bi naše namere to pomlad izginile skupaj s snegom. Vprašanje energetske varnosti je mogoče uspešno rešiti samo z aktivnim dialogom s tranzitnimi državami in državami dobaviteljicami energetskih virov. Evropska unija ima na razpolago instrumente zunanje politike, da to reši. Naša dolžnost je, da jih izkoristimo.
Druga smer, pri kateri si moramo resno prizadevati, je združitev baltskega energetskega trga s skandinavskim in srednjeevropskim energetskim trgom. Združevanje v baltski regiji je neenakomerno. Trgovina in promet se tukaj hitro razvijata. Vendar pa energetski trg stagnira. Evropska komisija je opravila pomembno delo. Njena pobuda za izboljšanje energetske varnosti in solidarnosti vključuje tudi razvoj načrta o medsebojnem povezovanju za baltski energetski trg. Ta bo omogočil postopno združevanje baltskih držav v enoten evropski energetski trg. Močno cenim vključenost Švedske v strateških razpravah o regiji Baltskega morja. Švedska bo kmalu imela priložnost, da to tudi uresniči, in sicer v času predsedovanja v drugi polovici tega leta. Prepričan sem, da močne regije vse od Sredozemlja do Baltskega morja ustvarjajo močno Evropsko unijo.
Gospe in gospodje, prvotni cilj Evropske unije - varnost in blaginja ljudi Evrope - se ni spremenil. Kar se je spremenilo, je okolje, v katerem moramo ta cilj doseči. Svetovno gospodarstvo je veliko tesneje povezano, kot je bilo pred pol stoletja. Istočasno so se na svetovnem prizorišču pojavili novi močni gospodarski akterji. Samo dosledno, daljnosežno in, kar je najpomembnejše, skupno ukrepanje na ravni Evropske unije nam lahko vlije upanje, da v tem svetovnem konkurenčnem boju ne bomo poraženi. Samo skupaj lahko izpolnimo obljube o varnosti in blaginji za naše državljane. Samo tako lahko dosežemo cilj, za kar so nam državljani naših držav dali svoje glasove in podprli našo udeležbo v Evropski uniji.
Evropski parlament je že pokazal široko vizijo o prihodnosti Evropske unije. To zlasti velja za njegov enoten in uravnotežen pristop do politike širitve Unije. Dinamična rast Evrope je dala Evropi priložnost, da postane konkurenčna na svetovni ravni. Ta rast je potencial Evrope, ki ga mora Evropa izkoristiti, da bo lahko Unija tudi čez nekaj desetletij enakovredna gospodarska partnerka hitro rastočemu azijskemu in južnoameriškemu gospodarstvu. In zlasti vi, demokratično izvoljeni predstavniki držav Evrope, ste tisti, ki čutite največjo odgovornost za ta proces. Nemogoče je tudi preceniti pomen Evropskega parlamenta pri približevanju evropskega projekta našim ljudem in širjenju njegove demokratične legitimnosti. V prihodnosti bo postala vloga Evropskega parlamenta še pomembnejša.
Pomembno je, da se združimo v naši mnogovrstnosti in raznolikosti. Pomembno je, da si še naprej prizadevamo za izboljšanje Evropske unije. To je naloga, ki jo morajo peljati naprej vsi Evropejci. To je naša skupna odgovornost do Evrope. Bistvenega pomena je, da preprečimo razdrobljenost Evropske unije. Države članice morajo iskati rešitve in se izogibati razvoju pospešenih pristopov k evropskemu projektu. Dogovor o pospešitvi ratifikacije Lizbonske pogodbe, ki je bil dosežen prejšnji mesec v Svetu, je dobrodošel. Lizbonska pogodba je pravni predpogoj za prihodnje zares uspešno delovanje Evropske unije. Samo če uresničimo načela Lizbonske pogodbe, bomo lahko v celoti spoznali pozitivni potencial, ki ga nudi nova, združena Evropa. Kako učinkovito bo Lizbonska pogodba delovala v praksi, je odvisno od politične volje držav članic in institucij ter njihove sposobnosti, da se združijo pri doseganju ciljev Evrope.
Gospe in gospodje, do leta 2004 je bil cilj Latvije članstvo v Evropski uniji. Vse od takrat smo cilje Latvije oblikovali v skladu s cilji Evrope. Ne moremo se več imeti ali doživljati kot ločeni od Evrope. Cilje Latvije lahko opredelimo in dosežemo samo, če se ujemajo s skupno vizijo Evrope o prihodnosti. Cilje Evrope pa je mogoče doseči, če ustrezajo viziji vsake države članice. Evropska unija je bila zgrajena in mora biti okrepljena na temelju skupnih vrednot. Samo na javnih razpravah se lahko izbezajo vrednote, ki so skupne vsem nam. Samo s soglasjem se lahko dogovorimo o vrednotah, ki jih nameravamo umestiti poleg tistih, na katerih je bila utemeljena Evropska unija. Naloga vseh politikov, zlasti pa voditeljev Evrope je, da opredelijo evropske vrednote in sprožijo razprave o njih.
Poglejmo v prihodnost. Kako vidim Evropsko unijo in Latvijo v dolgoročnem obdobju? Recimo leta 2015? Gospodarski svet se bo po krizi zlil v več središč gospodarske moči. Eno izmed njih bo Evropska unija. Evropa bo imela voljo in sposobnost, da se združi, saj nam lahko samo unija da možnost, da izpolnimo svoje naloge. Poleg tega bo Evropska unija še vedno odprta za vse tiste Evropejce, ki sprejemajo njene vrednote. Ta enotnost v raznolikosti bo ključ do čedalje večjega pomena vloge Evrope v svetu. Evropska unija se bo razširila, vendar ne bo izgubila zmožnosti učinkovitega delovanja. Evropska unija bo lahko skrbela za svojo lastno varnost in zagotovila stabilnost svojim sosedam. Izobraževanje in kultura bosta most, ki bo povezoval različna izkustva držav članic Evropske unije in pomagal Evropi, da ponovno pridobi vodilno vlogo na svetu na področjih znanosti in kulture. Ne bo več starih in novih, majhnih in velikih evropskih držav. Države v Evropi se bodo sodile po njihovih dosežkih in ne po geografskih in geopolitičnih merilih. Evropa bo združena, to enotnost pa bodo zagotavljale močne regije, ki bodo ob zagovarjanju lastnih interesov tesno sodelovale z drugimi, s tem pa ustvarile mrežo blaginje in razvoja po vsej Evropi. Vsaka država bo prispevala k temu razvoju po svojih lastnih zmožnostih in s svojim posebnim znanjem.
Kakšna bo vloga Latvije v Evropski uniji leta 2015? To bo čas, ko se bo Latvija izvlekla iz krize. Glavno mesto Latvije, Riga, bo eno izmed naprednih središč baltske gospodarske regije. Gospodarstvo Latvije bo bolj uravnoteženo, bolj konkurenčno in strukturno preoblikovano. Leta 2015, ko bo Latvija predsedovala Evropski uniji, ji bo prvič v njeni zgodovini neodvisne države zaupano reševanje vprašanj evropskih in svetovnih razsežnosti. Naš prispevek Evropi bodo naši posebni odnosi z državami vzhodnega partnerstva. Latvija in naša regija bosta most do vzhoda, tako kot bodo države Sredozemlja povezale obe obali Sredozemskega morja. Naša vizija odprte Evrope in naše izkušnje pri združevanju bodo spodbuda za odprtost Evrope.
Gospe in gospodje, leto 2015 ni daleč: samo še šest let je pred nami. Pred enim stoletjem je latvijski pesnik Rainis zapisal: "Kar se spreminja, obstane." To so še danes modre besede. Prepričan sem, da se bo Evropa močno spremenila. Njeno gospodarstvo, blaginja in medsebojno sodelovanje bodo postali močnejši. Okrepil se bo njen sistem vrednot. Evropejci bodo ponosni, da živijo v Evropi in da še vedno pripadajo svoji državi. Enotnost v raznolikosti, razvoj, ohranitev vrednot in odgovornost vsakega državljana za svojo državo in evropsko družino v celoti pomenijo prihodnost Evrope.
Gospe in gospodje, razvoj in napredek Evrope sta merilo našega uspeha. Po tem se bo sodilo naše delo. To je naša odgovornost. Vas, poslance Evropskega parlamenta, pozivam, da Evropejce spodbujate, da bodo razumeli naše skupne cilje in to, kako bodo ti cilji vplivali na življenje vsakega izmed njih v njegovem lastnem domu. Podpora evropskih državljanov pri ideji o Evropi je najmočnejše zagotovilo prihodnosti Evrope. Gospe in gospodje, zahvaljujem se vam za vaše delo na tem zasedanju. Želim vam veliko uspeha pri nadaljnjem delu in na naslednjih volitvah v Evropski parlament.
Gospod predsednik, dovolite mi, da se vam v imenu Evropskega parlamenta zahvalim za vaše besede, za vaš evropski pogum in za vašo evropsko odločenost. Seveda smo veseli, da cenite Evropski parlament, in prav imate.
Še vedno se zelo dobro spominjam, da so bile v času pristopnih pogajanj v drugi polovici 90. let prejšnjega stoletja Latvija, Litva in Slovaška sprva izključene. Prav Evropski parlament je pozval vlade, da v pogajanja vključijo tudi Latvijo, Litvo in Slovaško. Na podlagi tega so Latvija, Litva in Slovaška 1. maja 2004 lahko postale članice Evropske unije.
Govorili ste o energetskem vprašanju in na kratko vam bom odgovoril. Imamo zelo odgovornega komisarja, vašega sonarodnjaka, gospoda Andrisa Piebalgsa, ki se je prejšnji teden in v plinskem sporu z Rusijo in Ukrajino, toda zlasti z Rusijo, odlično izkazal. Zato bi se želel Andrisu Piebalgsu v prisotnosti njegovega predsednika zahvaliti za njegovo delo.
Gospod predsednik, za konec naj rečem tole: pravite, da se učite in da se Latvija uči. To je zagotovo res. A tudi tisti, ki so od samega začetka del Evropske skupnosti, Evropske unije, se učijo od vas in vaših zgodovinskih izkušenj. Če bomo pripravljeni poslušati drug drugega in se učiti drug od drugega, potem bo vsem bolje. Na podlagi naših skupnih vrednot smo močni, demokratični in svobodni. Hvala, gospod predsednik Zatlers, veseli smo, da ste se nam danes pridružili. Hvala.
Varnostne značilnosti in biometrični podatki v potnih listih in potovalnih dokumentih (razprava) 
Naslednja točka je poročilo gospoda Coelha v imenu Odbora za državljanske svoboščine, pravosodje in notranje zadeve o predlogu Uredbe Evropskega parlamenta in Sveta o spremembi Uredbe Sveta (ES) št. 2252/2004 o standardih za varnostne značilnosti in biometrične podatke v potnih listih in potovalnih dokumentih, ki jih izdajo države članice - C6-0359/2007 -.
poročevalec. - (PT) Gospod predsednik, gospod Barrot, gospe in gospodje, cilj predloga, o katerem razpravljamo danes, je sprememba uredbe, sprejete leta 2004, ki je izboljšala in uskladila varnostne predpise v zvezi z zaščito potnih listov in potovalnih dokumentov pred zlorabo, obenem pa uvedla elemente biometrične identifikacije. V nasprotju s postopkom iz leta 2004 imamo danes postopek soodločanja. Francoskemu predsedstvu in komisarju Barrotu bi se želel zahvaliti za veliko zavzetost v tem primeru, da bi dosegli sporazum že v prvi obravnavi. Prav tako bi se želel zahvaliti poročevalcem v senci za njihovo delo in sodelovanje, brez katerih tega rezultata ne bi mogli doseči.
Ta rešitev je bila potrebna, če upoštevano, da je uredba začela veljati leta 2004 in da bi morale najpozneje od junija letos vse države članice zbirati prstne odtise otrok že od rojstva. Vendar pa obstoječe študije, ki so nastale na podlagi pilotnih projektov nekaterih držav članic, kažejo, da je prstne odtise otrok, mlajših od šest let, zelo težko odvzeti ali se nanje zanesti. Res je, da bi lahko nacionalne zakonodaje vključile izjeme od te obveznosti. Vendar bi to pomenilo, da bi do starostne omejitve, za katero je bila sprejeta izjema, lahko bili izdani samo začasni potni listi. Bilo bi preveč obremenjujoče, če bi starši morali pridobiti postni list za vsakega otroka, kadar koli bi želeli potovati zunaj schengenskega območja.
Zato smo uspeli doseči dogovor o štiriletnem obdobju, v okviru katerega je starostna meja določena pri 12 letih, z odstopno klavzulo, ki naj bi tistim državam, ki so že sprejele zakonodajo, ki opredeljuje nižjo starostno mejo, omogočila, da to uporabijo pod pogojem, da ta meja ni nižja od šestih let. Predvidena je bila tudi klavzula o spremembah ob upoštevanju rezultatov študije, ki naj bi jo na našo zahtevo opravila Komisija v zvezi z verodostojnostjo prstnih odtisov otrok; ta klavzula določa, da bo starostna meja za vse države članice dokončno opredeljena in usklajena v štirih letih.
Druga izjema se nanaša na osebe, pri katerih je iz različnih razlogov jemanje prstnih odtisov fizično nemogoče. Sprejeto je bilo tudi priporočilo Mednarodne organizacije za civilno letalstvo "ena oseba - en potni list". Kot je dejal evropski nadzornik za varstvo podatkov, to prinaša še dodatne koristi v boju proti trgovini z otroki.
S ciljem zaščite otrok smo dosegli tudi medinstitucionalni sporazum, ki je bil sklenjen med tremi institucijami, da bi oblikovali skupno stališče o sprejemanju potrebnih pravil za zaščito otrok pred ugrabitvijo in trgovino z otroki. Ustrezne pobude mora sprejeti tudi Komisija v okviru ustreznih področij civilnega prava.
Priznati moram, da se trenutno spopadamo z vprašanjem zmanjšane pristojnosti Unije v tej zadevi: izdajanje potnih listov je nacionalna posebna pravica in Evropska unija lahko poseže samo, kadar gre za dopolnjevanje biometričnih podatkov v potnih listih in potovalnih dokumentih za namen izboljšanja varnosti teh dokumentov v okviru mejne kontrole.
Moram reči, da smo določili pravila, ki ščitijo izvajanje pristojnosti Skupnosti, pri čemer opredeljujejo, katere vrste podatkov bodo vključene - prstni odtisi in fotografije - in obenem določajo omejitev njihove uporabe. Uporabiti jih je mogoče samo za namene, opredeljene v tej uredbi - mejne kontrole - in za preverjanje verodostojnosti dokumenta ter tega, ali je oseba, ki ima potni list, tudi njegov zakoniti imetnik.
Dosegli smo dogovor tudi o dveh študijah: o študiji o tako imenovanih "dokumentih o izvoru", da bi zagotovili, da bodo dokumenti, na podlagi katerih se izdajajo potni listi, deležni enakega zaupanja kot potni listi, ki jih želimo zaščititi, ter o študiji o primerjanju podatkov na mejnih kontrolah, da bi se omogočila proučitev stopenj zmotnega zavračanja. Na podlagi rezultatov teh študij in ob upoštevanju klavzule o spremembah, ki vključuje štiriletno obdobje, bi bilo treba v okviru postopka soodločanja uvesti potrebne spremembe, pri čemer se ne sme pozabiti, da se je treba posvetovati z evropskim nadzornikom za varstvo podatkov, kar je pravilo, ki na žalost pri sestavi osnutka tega predloga ni bilo upoštevano.
podpredsednik Komisije. - (FR) Gospod predsednik, gospe in gospodje, najprej bi se želel zahvaliti predsedniku Odbora za državljanske svoboščine, pravosodje in notranje zadeve. Prav tako bi se želel toplo zahvaliti poročevalcu, gospodu Carlosu Coelhu, za njegovo izjemno poročilo in tudi za odlično sodelovanje s Komisijo pri tem občutljivem vprašanju.
Komisija predlaga uvedbo usklajenih izjem od zahteve po odvzemu prstnih odtisov, da bi lahko bili vsi evropski državljani deležni enake obravnave. Poleg tega je Komisija želela zaščititi otroke pred trgovino z ljudmi, in sicer tako, da bi mednarodno priznano načelo "ena oseba - en potni list" postalo pravno zavezujoče.
Pozdravljam prizadevanja Evropskega parlamenta pri doseganju sporazuma o tem predlogu v prvem branju o vključitvi prstnih odtisov v potne liste, ki jih bodo države članice začele izdajati najpozneje 28. junija 2009. Če tega sporazuma ne bi bilo, bi morali prstne odtise dati prav vsi, vključno z novorojenci, kadar koli bi želeli potovati v tujino s potnim listom. Zato želim izraziti zadovoljstvo Komisije nad kompromisnim predlogom, ki je bil dosežen v okviru pogajanj. Komisija se bo zdaj lotila kar najučinkovitejše priprave poročila, za katerega je zaprosil in ga zahteval Evropski parlament. Mislim, da sem s tem povedal vse. Zdaj bom z zanimanjem prisluhnil poslancem, vašemu poročevalcu, gospodu Carlosu Coelhu, pa se še enkrat zahvaljujem za odlično opravljeno delo.
v imenu skupine PPE-DE. - Gospod predsednik, z veseljem podpiram predloge, ki so bili danes predstavljeni.
Menim, da je treba nujno oblikovati skupni niz standardov za preverjanje biometričnih podatkov. Kolegi se mogoče ne zavedajo, da med državami obstajajo velike razlike pri tem, kako strogo na primer preverjajo fotografije v potnih listih. Mnoge države zahtevajo, da mora državljan, ki zaprosi za potni list, to storiti osebno skupaj z dokumentom in fotografijo, pri čemer lahko uradniki v uradu za izdajanje potnih listov preverijo, ali je oseba enaka osebi na predloženi fotografiji.
Vendar pa so v nekaterih državah - najbolj znano po tem je Združeno kraljestvo - prošnje po pošti običaj, verodostojnost fotografije pa potrdi zgolj tako imenovani "strokovna oseba", ki prosilca pozna najmanj dve leti. Seznam oseb, ki lahko to storijo v Združenem kraljestvu, je dokaj zanimivo branje. To vam lahko potrdi vaš optik ali zobozdravnik, pa tudi profesionalni fotograf ali gasilec - pri čemer nikakor ne želim izražati nespoštovanja do teh poklicev.
Zanimivo je tudi, da se dokaj ohlapna pravila o potrditvi uporabljajo tudi v Združenih državah. Fotografije za potne liste oseb, ki prvič zaprosijo za potni list, lahko potrdijo tako imenovane "potrjene ustanove". To v resnici pomeni zaposlene v lokalnem poštnem uradu. Zdi se naravnost neverjetno, da ima država, ki toliko da na varnost in katere državljani lahko potujejo v Evropo brez vizuma, takšen sistem preverjanja.
Da bi bili potni listi varni, moramo dejansko vpeljati veliko zanesljivejše biometrične podatke, torej prstne odtise. Zagotoviti moramo tudi, da bo agencija, ki je zadolžena za zbiranje teh podatkov in njihovo preverjanje, upoštevala iste standarde, ne samo v EU, temveč tudi v tistih državah, katerih državljani lahko potujejo v Evropo brez vizuma, s čimer bi poskrbeli, da tudi oni izpolnjujejo stroge zahteve, kot jih izpolnjujejo naši državljani tu v Evropi.
v imenu skupine PSE. - (FR) Gospod predsednik, ko je bila leta 2004 sprejeta uredba o varnostnih značilnostih in vključitvi biometričnih podatkov v evropske potne liste, države članice niso predvidele nikakršnih izjem od obveznosti dajanja prstnih odtisov. Trenutne izkušnje kažejo, da obstoječa tehnologija še vedno ne zagotavlja, da so prstni odtisi otrok, mlajših od 12 let, dovolj zanesljivi, da bi se jih lahko uporabilo kot obliko zaščite potnih listov. Zato pozdravljam kompromis, ki so ga dosegle države članice in ki določa starostno omejitev 12 let za zbiranje biometričnih podatkov ter vključuje klavzulo o spremembah v treh letih. To izjemo smo sprejeli za tiste države članice, ki so že sprejele zakonodajo za otroke, starejše od šest let.
Uporaba te vrste podatkov bi bila sprejemljiva samo, če bi dejansko nudila zaščito našim otrokom. Vendar pa to še ne drži. Kljub temu smo še vedno odprti za vse pozitivne spremembe v tehnologiji na tem področju. Naša prednostna naloga je zagotoviti varnost otrok, ki potujejo sami, da bi se preprečile ugrabitve in trgovina z otroki. Vključitev teh podatkov v potne liste daje varljiv občutek varnosti, saj otrokom ne preprečuje, da bi mejni prehod prestopili brez dovoljenja staršev. Kompromis, dosežen med državami članicami, bo Komisiji omogočil, da predstavi poročilo o zahtevah za mladoletne osebe, ki potujejo same prek zunanjih meja. To poročilo bo tako omogočilo predloge o pobudah, ki bodo zagotovili evropski pristop k predpisom, ki ščitijo mladoletne osebe ob njihovem prestopanju zunanjih meja držav članic.
Biometrični podatki v potnih listih se morajo torej uporabljati samo za preverjanje verodostojnosti dokumenta, uporaba občutljivih osebnih podatkov, kot so biometrični podatki, pa je sprejemljiva samo v povezavi s strogimi predpisi o varstvu podatkov.
v imenu skupine ALDE. - (FR) Gospod predsednik, gospe in gospodje, najprej želim čestitati našemu poročevalcu, gospodu Carlosu Coelhu, in prejšnjemu francoskemu predsedstvu, ki, kot sem pričakoval, ni z nami, za doseganje sporazuma v prvem branju. Za to je bila potrebna volja in zmožnost sprejetja zahtevanega kompromisa. Posebno čestitko moram izraziti gospodu Coelhu, našemu poročevalcu, saj je njegova obrazložitvena izjava, ki jo priporočam v branje mojim kolegom, majhen dragulj inteligence in politične spretnosti.
Ustrezna analiza besedila, ki je pred nami, bo razkrila glavno načelo, ki je obenem tudi revolucionarno načelo tega poročila. Slednje pa nima ničesar opraviti z biometričnimi podatki. To je bilo odločeno leta 2004. Gre za načelo "ena oseba - en potni list." To odpira vprašanje otrok in starosti, v kateri je mogoč odvzem prstnih odtisov otrok. Ne pozabimo, da je bilo kompromis zelo težko doseči. Nekateri, kot gospod Coelho od samega začetka, so želeli, da bi to bilo mogoče že pri najzgodnejši starosti, da bi se otrokom omogočila najzgodnejša možna zaščita. Vendar pa bi to zahtevalo zanesljive biometrične podatke, česar v tem trenutku ni mogoče zagotoviti. Na koncu je bil dosežen naslednji kompromis: odvzem prstnih odtisov otrok je obvezen po 12. letu starosti. Tiste države, ki jih odvzemajo pred tem letom, lahko to počnejo še štiri leta, vendar v nobenem primeru starostna omejitev ne sme biti manjša od 6 let, Komisija pa bo v prihodnjih letih poročala o oceni delovanja sistema in po potrebi o vseh spremembah, kar je vključeno v besedilo. Zato moramo upati na večji napredek na področju tehnologije, saj bi bilo za zaščito otrok najbolje, če bi kar najhitreje dobili zanesljive in primerljive biometrične podatke. Na podlagi tega lahko potrdimo, da se strinjamo s tem besedilom, ki ga še enkrat pozdravljam, ob tem pa čestitam poročevalcu, Komisiji za njen prvotni predlog in Svetu za njegovo sposobnost kompromisa.
v imenu skupine UEN. - (IT) Gospod predsednik, gospe in gospodje, najprej bi želela čestitati poročevalcu za njegovo izvrstno delo. Kot poročevalka o strategiji EU o otrokovih pravicah sem dolžna poudariti nekatere pomembne točke v poročilu gospoda Coelha, čeprav so to že storili drugi kolegi poslanci.
Prvič, načelo zagotavljanja skupnega pristopa v zvezi s pravili o zaščiti otrok, ki prečkajo zunanje meje držav članic, je zelo dobrodošlo.
Drugič, načelo "ena oseba - en potni list" je pomembno, saj biometrične podatke neposredno povezuje z imetnikom dokumenta. S tem se odpravljajo vsi postopki, ki se trenutno izvajajo in ki omogočajo, da se otroke vpisuje v potne liste njihovih staršev. Zaradi te prakse je preverjanje identitete otrok še težje in bolj nezanesljivo, kar povečuje možnost ugrabitve otrok, vpletenih v spore, in tudi trgovine in izkoriščanja otrok.
Tretjič, poročilo predvideva tudi, da bo Komisija predložila poročilo, ki bo preverilo tehnično izvedljivost uporabe prstnih odtisov za namene identifikacije otrok, mlajših od 12 let. Zelo pomembno je, da si prizadevamo za izboljšanje sistema in zagotovimo zanesljivost, zlasti na področju zaščite otrok.
Za konec naj povem, da bi v prihodnosti bilo po mojem mnenju izredno koristno, če bi opredelili najrazvitejše, najprimernejše in najvarnejše tehnične metode za beleženje in s tem dokončno potrjevanje identitete in starosti otroka, takoj ko je to izvedljivo, po možnosti že ob rojstvu.
v imenu skupine Verts/ALE. - Gospod predsednik, gospodu Coelhu se želim zahvaliti za njegovo izvrstno delo. Čeprav so naša politična mnenja različna, je dal vse od sebe, da je dosegel kompromis.
Skupina Verts/ALE močno nasprotuje obširni uvedbi biometričnih podatkov, dokler se njihova potreba ne dokaže brez kakršnega koli utemeljenega dvoma. Menimo, da imajo ti podatki velike posledice za varstvo osebnih podatkov in temeljne pravice. Glasovali smo proti biometričnim podatkom v vizumih. Nasprotujemo tudi biometričnim podatkom v evropskih potnih listih. Trenutni predlog razumemo kot možnost določitve omejitev za odvzem prstnih odtisov ljudi za potovalne dokumente. Zato smo zadovoljni, da je bil dosežen kompromis s Komisijo in Svetom, da je določena starostna omejitev 12 let za tiste države članice, ki odvzema prstnih odtisov otrok ne izvajajo, in da je za druge države članice določena starostna omejitev šest let.
Še enkrat bi želela poudariti, da naša podpora starostnim omejitvam ne pomeni, da podpiramo odvzem prstnih odtisov kot tak. Trdno smo namreč prepričani, da se biometrični podatki v potnih listih lahko uporabljajo samo za preverjanje verodostojnosti dokumenta ali identitete imetnika. Uporaba teh podatkov za druge namene, kot je kazenski pregon, ni ne zakonita ne proporcionalna. Ne moremo se strinjati, da je vsakdo, ki ima evropski potni list, sumljiva oseba, katere prstne odtise bi morali shraniti. To je naše stališče, vendar pa želim še enkrat poudariti, da gospodu Coelhu, Komisiji in Svetu čestitamo za ta kompromis.
v imenu skupine GUE/NGL. - (DE) Gospod predsednik, odvzemu prstnih odtisov majhnim otrokom ali celo dojenčkom nisem naklonjena. Otroci morajo biti izvzeti iz zahtev dajanja biometričnih prstnih odtisov za potne liste. Zato je prav, da v tem primeru oblikujemo izjemo za otroke. Še vedno ni dovolj znanja o uporabi biometričnih prstnih odtisov otrok, mlajših od 12 let. Kar je najbolj nejasno, je to, kako dolgo so prstni odtisi pri odraščajočih otrocih sploh zanesljivi. Če naj bi te podatke samo uporabili, bi lahko dosegli ravno nasprotno od tega, za kar si prizadevamo, to pa je manj namesto več zaščite. Zato je nesorazmerno, da zbiramo in uporabljamo podatke, katerih zanesljivosti ni mogoče zagotoviti brez kakršnega koli dvoma.
Kompromis, ki je bil zdaj dosežen s Svetom, odraža te skrbi in je zaradi vztrajnosti Parlamenta ter odličnega dela poročevalca utemeljen na starostni omejitvi 12 let za prehodno obdobje štirih let, v okviru katerih bo opravljena obsežna študija, da bi se preiskala zanesljivost biometričnih podatkov otrok. Na žalost pa kompromis prinaša tudi izjeme za tiste države članice, ki so že sprejele zakone, ki omogočajo odvzem prstnih odtisov otrok, mlajših od 12 let. Zato je še bolj pomembno, da v okviru doseženega kompromisa jasno opredelimo, da se evropski pravni akt o varnostnih značilnostih in biometričnih podatkih v potnih listih in potovalnih dokumentih v nobenih okoliščinah ne more uporabiti kot razlog za pritožbo, da bi se na nacionalni ravni oblikovale podatkovne zbirke, ki bi vsebovale te podatke.
v imenu skupine IND/DEM. - Gospod predsednik, z velikim zadovoljstvom lahko rečem, da je Združeno kraljestvo izvzeto iz te ureditve, ker ni del schengenskega območja. Vendar pa je britanska vlada rekla, da bo ravnala v skladu s to ureditvijo, da njeni dokumenti ne bi bili sprejeti kot drugorazredni. To pomeni, da so po njenem mnenju predlogi prvorazredni in da bo vsebina predpisov zanjo kljub vsemu zavezujoča.
Vendar kot kaže to poročilo, so odprta mnoga različna vprašanja o verodostojnosti biometričnih podatkov in njihovem preverjanju. Kakšna vrsta dokumentov o izvoru se uporablja za prvotno identifikacijo prosilca in kako je mogoče zatrditi, da so ti dokumenti verodostojni? Ko je potni list izdan, ni več kaj dosti koristen, če podatkov na njem ni mogoče preveriti s pomočjo identitete imetnika ali kakšne druge nacionalne ali centralne podatkovne zbirke.
Poročilo priznava, da bi morali za shranjevanje takšnih podatkov obstajati visoko zaščiteni pomnilniški mediji, vendar iz izkušenj v Britaniji vemo, da kaj takega, kot je visoko zaščiten medij za shranjevanje takšnih podatkov, ne obstaja. V zadnjih nekaj letih so bili osebni ali izredno občutljivi podatki dobesedno več milijonov ljudi, ki so se hranili v vladnih podatkovnih zbirkah, izgubljeni ali razkriti. Vsi v Združenem kraljestvu vedo, da njihovi osebni podatki v rokah naše vlade niso na varnem.
To poročilo ne govori o zanesljivosti samih biometričnih podatkov. Poskus prijave biometričnih podatkov pri uradu za izdajo potnih listov v Združenem kraljestvu, ki je bil opravljen leta 2004, je dejansko pokazal stopnjo napak od 1 do 3 za prepoznavanje obraza, 1 do 5 za prstne odtise in 1 do 20 za skeniranje šarenice. Biometrična identifikacija je privlačna zamisel, vendar ni mehanizem, ki bi bil varen pred napakami, kot si to mogoče predstavljamo. Stranka za neodvisnost iz Združenega kraljestva tega poročila zato ne bo podprla.
(NL) Gospod predsednik, po mojem mnenju ima poročevalec popolnoma prav, ko opozarja na številne točke, ki v veliki meri izhajajo iz dejstva, da je zbiranje, obdelava in primerjava biometričnih podatkov v potnih listih razmeroma nov dosežek. Zato bi bilo tudi smiselno, da celoten postopek, kot je predlagano, pregledamo v treh letih.
Izredno pomembno je tudi, da uvedemo določeno raven usklajevanja, kar zadeva ravnanje z biometričnimi podatki, saj veriga ni nič močnejša od njenega najšibkejšega člena. Teoretično bi odprava zunanjih meja v Evropski uniji morala povzročiti večji nadzor na zunanjih mejah, vendar je v praksi očitno, da ta sistem še vedno kaže dokaj očitne ranljive točke. Mednarodne kriminalne združbe, trgovci z mamili in ljudmi ter nezakoniti priseljenci so imeli od teh ranljivih točk koristi. Če si želimo učinkovitejši sistem mejnega nadzora, potem je gotovo pravi čas, da biometrični podatki postanejo učinkovit del tega sistema.
(NL) Gospod predsednik, tudi jaz bi se želela zahvaliti poročevalcu, mojemu kolegu gospodu Coelhu za njegov prispevek. Gospod Coelho je že v prvem branju uspel doseči kompromis s Svetom in Komisijo, ki ga močno podpiram, vključno z načelom "ena oseba - en potni list". Vendar pa bi želela nekoliko podrobneje govoriti o tem vprašanju.
Načelo bi moralo omogočiti večjo zaščito pred kaznivimi dejanji, kot so trgovina z otroki in ugrabitve otrok, ker bi moral vsak otrok dobiti svoj potni list s čipom, ki bi vseboval njegove biometrične podatke. To bo seveda imelo svojo ceno. Zagotovo bo to veljalo za tiste države članice, ki so do sedaj dovoljevale vpisovanje otrok v potne liste njihovih staršev. Na Nizozemskem je najvišja cena potnega lista od 48 EUR naprej, cena vpisa otroka v potni list njegovega starša pa je 8,50 EUR. Za družino s tremi otroki se bodo torej stroški izdaje potnih listov podvojili, torej bodo namesto 120 EUR, kolikor morajo plačati zdaj, plačali več kot 240 EUR. Seveda bi vsi starši z veseljem plačali ta znesek, če bi to prispevalo k zaščiti njihovih otrok. Toda če je otroka mogoče ugrabiti, ali potem ne drži, da je mogoče tudi dobiti v roke njegov potni list? Ko bo spremenjena uredba začela veljati, otrok ne bo mogoče več vpisati v potni list njihovih staršev. Toda ali vpis otroka v potni list njegovega starša ne pomeni, da to v nekaterih primerih koristi prav interesu otrokove varnosti, saj je na podlagi tega razvidno, kateri izmed staršev za otroka skrbi? Kako bo torej mogoče učinkovito preverjati starševsko avtoriteto?
V naslednjih treh letih bo Evropska komisija morala preučiti potrebo po dodatni ureditvi, na primer po pravilih Skupnosti, ki se nanašajo na otroke, ki prečkajo meje. Države članice imajo glede tega vprašanja še vedno precej deljena mnenja. Komisijo pozivam, naj s tem pregledom preveri, ali je in kako je uvedba enega potnega lista za eno osebo prispevala k zmanjšanju števila ugrabljenih otrok. Ali je trenutni kompromis ustvaril želene vplive ali pa je samo povzročil stranske učinke, ki zahtevajo resolucijo?
Komisar, zaščita naših otrok zahteva našo stalno pozornost. Danes smo naredili en določen korak. Če bodo v srednjeročnem okviru za interese otrok potrebni naknadni koraki, boste med Krščanskimi demokrati v tem Parlamentu zagotovo našli podporo.
(EL) Gospod predsednik, dejstvo, da je danes stališče Parlamenta prevladalo nad poskusi Sveta, da uvede zbirke biometričnih podatkov za otroke, stare šest let, pomeni zmago temeljnega načela, da je posebne podatke mogoče zbirati samo, če se lahko dokaže, da je to potrebno, proporcionalno in seveda koristno; to pa je načelo, za katerega se Svet in Komisija žal v svojih zakonodajnih pobudah iz preteklih let pogosto nista menila.
Kar zadeva potne liste in prstne odtise otrok, je očitno, da otroci potrebujejo svoje potne liste z biometričnimi identifikatorji, da bi se preprečile ugrabitve, otroška pornografija in trgovina z otroki.
Obnem pa je zbiranje takšnih identifikatorjev nezakonito, če ti niso potrebni. Kar zadeva prstne odtise, imamo študije, ki kažejo, da ti komajda kaj koristijo otrokom, starim šest let. Njihovi prstni odtisi se tako hitro spreminjajo, da so potni listi in prepoznavanje s pomočjo njih popolnoma neuporabni.
Parlament je zato danes dosegel ravnovesje. Od Komisije zahteva, da opravi temeljito študijo, da bi se ugotovilo, kdaj je otroke dejansko mogoče zaščititi s pomočjo njihovih prstnih odtisov, odvzem prstnih odtisov pa dovoljuje šele pri starosti, ko bo ta zaščita zagotovo možna.
Kar zadeva biometrične identifikatorje v potnih listih, v vsakem primeru pritrjujemo nameri prepoznavanja imetnika, identifikaciji imetnika, preverjanju pristnosti potnega lista, vendar pa nismo pritrdili vzpostavitvi elektronskih podatkovnih zbirk, ki bi vsebovale več milijonov nedolžnih državljanov.
(PL) Uvedba potnih listov z biometričnimi identifikatorji imetnika je odziv na pozive k boju proti ponarejanju dokumentov, terorizmu in nezakonitem priseljevanju. Zato je izredno pomembno, da zagotovimo visoko raven zaupanja v postopku zbiranja biometričnih podatkov in vzpostavitvi skupnih osnovnih standardov za zbiranje podatkov na način, ki bo zagotovil njihovo varnost in verodostojnost.
Podpiram predlog poročevalca, da se opravi analiza razlik med državami članicami na področju dokumentov, na podlagi katere bi bilo mogoče izdati potni list. To podpiram zato, ker je varnost teh dokumentov običajno nižja od ravni, ki se uporablja pri izdaji biometričnih potnih listov. V zvezi s tem obstaja tveganje, da jih bo mogoče lažje ponarejati.
(PL) Gospod predsednik, usklajevanje določb o varnostnih standardih v povezavi z uvedbo biometričnih identifikatorjev bi moralo ugodno vplivati na preverjanje dokumentov med njihovim pregledom, zato je to element boja proti ponarejanju. Ti dejavniki so tako zagotovilo učinkovitejšega boja proti kaznivim dejanjem, terorizmu in nezakonitemu priseljevanju.
Zaradi pomanjkanja ustreznih preizkusov, povezanih z uporabo novih tehnologij, bi morale države članice uvesti svoje lastne zahteve na področju varstva pravic državljanov. Opredeliti je treba starostno omejitev, nad katero morajo otroci pridobiti svoje potne liste, odpraviti pa je treba tudi izdajanje enega samega potnega lista imetniku in njegovim otrokom brez biometričnih podatkov. Takšni primeri so lahko ugodni za trgovino z otroki, saj je težko preveriti identiteto otroka. Da bi tak postopek odpravili, mora vsaka oseba imeti svoj potni list.
Za konec bi želel poudariti, da bi bilo treba za namen zagotovitve varnosti imetnikom potnih listov in drugh osebnih dokumentov uvesti visoko raven diskretnosti v procesu zbiranja biometričnih podatkov.
(EL) Gospod predsednik, dejstvo je, da bo uredba o spremembi, za katero želite, da jo potrdimo, mogoče prinesla izboljšave v nekaterih državah članicah, v katerih se biometrični identifikatorji jemljejo celo od dojenčkov, in da bo začasno preprečila nekaterim državam članicam, da skozi te postopke vlačijo otroke, mlajše od 12 let, od katerih se v nekaterih državah trenutno ne zahteva, da morajo potovati z lastnim potnim listom.
Predlagane izjeme moramo oceniti na temelju resničnih motivov za njihovo sprejetje, saj lahko ne glede na starostno omejitev za odvzem biometričnih identifikatorjev nekega dne prav vsi brez izjeme postanemo del elektronske zbirke.
Predpisi, kot so ti, v svojem temelju ohranjajo in že bolj institucionalizirajo uporabo metod za vodenje zbirk podatkov o državljanih vsepovsod - in koliko jih je samo nedolžnih - ter dajejo pravico za posredovanje naših občutljivih osebnih podatkov.
Zato je naša dolžnost, da državljane, ki jih bomo čez nekaj mesecev prosili, da ponovno glasujejo za načela in politike Evropske unije, spomnimo, da takšnim ukrepom nismo naklonjeni.
(DE) Gospod predsednik, zbiranje biometričnih podatkov je teoretično zagotovo eden izmed načinov, kako poskrbeti, da potnih listov in potovalnih dokumentov ne bo mogoče ponarejati. Predvsem naj bi nam nova tehnologija pomagala pri boju proti organiziranemu kriminalu in valu nezakonitih priseljencev.
Vendar pa morajo vse države članice razumeti, da je treba agencijo Frontex okrepiti tako v smislu finančnih sredstev kot osebja, če želimo, da bo svoje naloge dejansko učinkovito opravljala. Če ni notranjih meja, je treba temu primerno zavarovati zunanje meje. Ko se hekerji na internetu hvalijo, kako lahko je ponarediti prstne odtise na nemških matičnih evidencah, in ko poudarjajo, da bo zmanjšanje osebnih izkaznic na velikost kreditne kartice, pri čemer bodo fotografije digitalno odrezane, da bodo ustrezale velikosti, še bolj ovirale biometrično prepoznavanje, ni težko začeti dvomiti v to tehnologijo.
Nekaj pa je zagotovo: če se bodo začeli uporabljati biometrični podatki, je treba nam, običajnim državljanom, zagotoviti varstvo podatkov.
(HU) Gospod predsednik, gospod komisar, gospe in gospodje, najprej bi se želela zahvaliti mojemu kolegu, gospodu Coelhu, za njegovo odlično delo. Želela bi spregovoriti samo o eni točki tega poročila.
Nedavne izkušne so pokazale, da trgovina z ljudmi, zlasti pa z otroki, dosega zaskrbljujoče ravni tako znotraj kot zunaj Evropske unije. Zato menim, da to, da bodo mladoletne osebe v prihodnosti lahko prečkale zunanje meje EU s svojimi lastnimi potnimi listi, pomeni pozitiven korak naprej. Z vidika trgovine z otroki lahko to na eni strani prispeva k večji varnosti, vendar pa je na drugi strani treba priznati, da lahko otrok, ki ima svoj potni list, potuje s komer koli.
Obžalujem, da skupni predlog ni uspel omeniti, da bi morali potni listi mladoletnih oseb poleg njihovih osebnih podatkov vključevati tudi podatke osebe ali oseb, ki imajo do njih starševsko odgovornosti. Res je, da je v prvem členu predloga navedeno, da bo Komisija predstavila poročilo o zahtevah za otroke, ki potujejo sami ali v spremstvu in prečkajo zunanje meje držav članic, ter bo dajala predloge v zvezi z zaščito otrok, ki prečkajo zunanje meje držav članic.
To nudi priložnosti za prihodnost, zato prosim, naj Komisija skupaj z vsemi organizacijami, na katere se to vprašanje nanaša, kot so OVSE, OECD, UNICEF, UNHCR, IOM in nenazadnje Europol, oceni dosežke in sprejme potrebne ukrepe, da zagotovi otrokom še učinkovitejšo zaščito. Izkušnje kažejo, da število otrok, ki so žrtve trgovine z ljudmi, počasi narašča.
(PT) Gospod predsednik, gospod Barrot, gospe in gospodje, čestitam gospodu Coelhu, gospe Roure in drugim poslancem za njihovo delo. Decembra 2004 je Svet sprejel Uredbo o standardih za varnostne značilnosti in biometrične podatke v potnih listih in potovalnih dokumentih, ki so jih izdale države članice. Zdaj smo morali narediti nekaj novih korakov v smeri proti boju proti ugrabitvam otrok in trgovini z otroki.
Uporaba potnih listov pri otrocih v skladu z načelom "ena oseba - en potni list" je lahko temeljno sredstvo za zmago v tem težkem in pomembnem boju. V moji državi, na Portugalskem, je odvzem prstnih odtisov pri otrocih, ki so stari šest let in več, že dolgotrajna praksa, kar je verjetno tudi razlog, da ji ne nasprotujem. Kot zagovornik evropskega ideala menim, da je na tem področju potrebna uskladitev. Pomirja me, ko slišim, da državam članicam, kot je Portugalska, ki so že davno določile šest let kot najnižjo starost za odvzem prstnih odtisov, ne bo treba spreminjati svoje nacionalne zakonodaje.
Poudariti moram, da se varnost potnih listov, ki jo zdaj krepimo, ne konča z obstojem potnih listov. Potni list sam po sebi ustreza višji ravni zaščite, kar se prične s predložitvijo dokumentov, zahtevanih za izdajo potnih listov, nadaljuje z vnosom biometričnih podatkov ter konča s preverjanjem in primerjanjem na mejnih kontrolnih točkah. To poročilo je še en korak pri potrjevanju pravic posameznikov in zagotavljanju njihove varnosti.
(SL) Podpiram poročilo gospoda Coelha, ki je kot vedno to svoje delo odlično opravil. Soglašam s predlogi, ki so bili dani, tudi s predlogom "ena oseba - en potni list".
Tu pa bi želel, zlasti od Komisije, pa morda tudi od kolega Coelha, slišati odgovor na vprašanje, kako ravnati takrat, kadar otroci potujejo sami, brez staršev, in ni enotne politike glede dokumentacije, ki jo morajo imeti s seboj. Predlog poročevalca je, da bi v potni list napisali osebe, ki nosijo starševsko odgovornost. Včasih gre pa tudi za druge družinske člane, ki potujejo z otroki in ki pravzaprav morda celo živijo skupaj itd. Skratka, tu bi morali biti dovolj fleksibilni.
Po drugi strani me pa moti, da se nihče ne obregne ob možnost potovanja šest let starih otrok. Z avionom še nekako gre, ker otroka spremijo na avion, pustimo sedaj kakšne travme otrok doživlja na avionu - šestletni deček ali deklica -, tam na drugi strani ga potem spet pričakajo in ga recimo izročijo staršem ali ne vem komu. Toda kaj je takrat, kadar otroci potujejo z vlakom, avtobusom, z drugim javnim sredstvom? Kako je s temi stvarmi? Če so starši neodgovorni in pošiljajo otroke na take poti, mislim, da bi mi morali imeti nek bolj pozitiven odnos do tega in jasno povedati, da tako majhni otroci ne morejo sami potovati. To se sliši mogoče trdo, ampak če imamo toliko besed o tem, kako so otroci pomembni pa o ugrabitvah itd., bi tudi tu lahko malo bolj pogumno rekli kakšno besedo.
Komisijo bi seveda tudi rad vprašal, kako je s tem, s to skupno izjavo Sveta in Evropskega parlamenta glede varnosti izvornih dokumentov za izdajo vize. Torej mene zelo skrbi, če je to res, da v kakšni državi lahko sistem dopušča, da pride do take zlorabe pri izdaji. Želel bi pa zastaviti samo še tole vprašanje Komisiji in morda tudi Carlosu: kaj storiti takrat, ko pridejo ljudje na mejo, pa se podatki iz potnega lista ne ujemajo z uradnimi bazami podatkov? Mislim, da bi bilo tu treba dati navodilo, ki bi bilo v korist otroka oziroma potnika.
(DE) Gospod predsednik, gospe in gospodje, vsako leto je več tisoč otrok žrtev trgovcev z otroki in še več jih je ugrabljenih. Trenutna študija kaže, da so žrtve teh kaznivih dejanj mladoletniki brez spremstva. Zaradi tega pozdravljamo dejstvo, da Evropska komisija v svojih spremembah stare uredbe ustrezno upošteva otroke. Ko zahtevamo, da naj imajo tudi otroci svoje biometrične podatke v potnih listih po določeni starosti, to ni posledica množične histerije, ki ji zagotovo ne pripadam, temveč to počnemo zato, ker želimo našim otrokom zagotoviti večjo zaščito. Vendar pa je večjo zaščito mogoče zagotoviti samo, če bo imel vsak otrok svoj potni list z biometričnimi podatki in imeni tistih, ki zanj skrbijo.
Tako kot pri vsakem zbiranju podatkov, je za mojo skupino posebej pomembno, da se pri zbiranju, shranjevanju in obdelavi biometričnih podatkov vseh državljanov zagotovi največja možna varnost, pri tem pa moramo vedno imeti možnost izslediti, kdo lahko do takšnih podatkov dostopa. Uredbe in odločbe Sveta, ki se nanašajo na to točko, predvidevajo visoko varovalne mehanizme in nadzorne organe za namen preprečevanja zlorabe podatkov. Moram reči, da močno zaupam svojim nacionalnim organom, kar pa ne velja za mnoga zasebna podjetja, izmed katerih nekatera lahko posredujejo nezavarovane podatke tretjim osebam s pomočjo nezaslišanih varnostnih vrzeli in za to prejemajo ustrezno plačilo. Prav zato je tako pomembno, da nacionalni organi izkoristijo svojo že doseženo verodostojnost in tesno sodelujejo z organi za varstvo podatkov. V nasprotju s tem, kar se je zgodilo tu, to pomeni, da mora tudi Evropska komisija spoštovati svoje zakonske obveznosti in se posvetovati z evropskimi uradniki za varstvo podatkov.
(PT) Svojemu prijatelju Carlosu Coelhu bi želel čestitati za odlično delo, ki ga je opravil za ta Parlament. Najlepša hvala.
(BG) Hvala, gospod predsednik, gospod komisar, gospe in gospodje, poročevalcu, gospodu Coelhu, bi želela čestitati za ravnovesje, ki ga je s tem poročilom ustvaril med zagotovitvijo višje ravni varnosti mednarodnih potovalnih dokumentov in zaščito osebnih podatkov ter integritete državljanov Evropske unije. Predlogi za izboljšanje številnih tehničnih zahtev bodo podprli boj proti čezmejnem kriminalu, nezakonitemu priseljevanju in trgovini z ljudmi. Za mejne države, kot je Bolgarija, ki so izpostavljene hudim pritiskom zaradi valov priseljencev in mednarodnega organiziranega kriminala, bo hitra in uspešna uvedba novih standardov bistvenega pomena za zaščito zunanjih meja EU.
Na žalost pa ima naša država nekaj resnih primerov izginulih otrok, o katerih še zdaj ni nobenih informacij. Zato menim, da to poročilo nudi trdne smernice za prihodnji razvoj standardov za varnostne značilnosti in biometrične podatke v potnih listih najmlajših državljanov Evrope. Uvedba načela "ena oseba - en potni list" jim bo zagotovila še višjo raven varnosti, ko bodo potovali zunaj ozemlja Evropske unije. Predlog za uvedbo dodatnih podatkov na potnih listih otrok do starosti 18 let bo zmanjšal možnosti nezakonite trgovine z otroki. Kar zadeva uporabo uredbe v nacionalni zakonodaji, morajo države članice očitno preučiti možne finančne posledice za velike družine. To so pred menoj omenili nekateri kolegi poslanci. Tem družinam svoboda gibanja ne sme biti omejena, ker bi morale plačati visok znesek za potne liste svojih otrok.
Kar pa zadeva prosti pretok oseb znotraj Evropske unije, menim, da bi bilo mogoče odpraviti starostne omejitve za pridobitev osebne izkaznice, saj bi tudi to spodbudilo in zagotovilo svobodo gibanja za najmlajše državljane EU.
(PL) Gospod predsednik, na začetku bi želela poročevalcu čestitati in povedati, da njegovo poročilo podpiram. Mislim, da poročilo ni samo pomembno, temveč tudi dobro. Naj začnem s trditvijo, ki je bila tukaj že izrečena, in sicer, da je potni list dokument, ki ga države članice izdajajo v skladu z nacionalnimi predpisi. Res je, da se naši potni listi ne razlikujejo samo po platnicah, vendar je pomembno, da najdemo ravnovesje med vanostnimi ukrepi, ki veljajo za te potne liste, da bi lahko identificirali državljana Evropske unije ali drugo osebo, ki vstopa na ozemlje Evropske unije, obenem pa preprečili kazniva dejanja, ki pogosto vključujejo prav potne liste, kot so nezakonito priseljevanje, terorizem, trgovina z otroki in ponarejanje dokumentov. To poročilo je po mojem mnenju uspelo najti to ravnovesje. Nič ne kaže, da bodo omejitve, ki jih vključujemo v to poročilo, kakor koli vplivale na države članice pri izdaji potnih listov ali jih pri tem omejevale.
Želela bi opozoriti na eno načelo, ki ga v celoti podpiram: to je načelo "ena oseba - en potni list". Kar zadeva otroke, je to načelo dobro, vendar pa ne bi želela, da bi to predstavljalo finančno oviro staršem, ki svojim otrokom želijo omogočiti potni list, vendar pa so njihova finančna sredstva morda omejena. Želela bi opozoriti tudi na eno šibkejšo točko tega poročila, čeprav je nanjo opozoril že poročevalec, in sicer na dejstvo, da je treba ponovno oceniti sodobno, nepreizkušeno tehnologijo, in dobro je, da bomo to lahko storili v treh letih. Pozivam tudi k temu, da se kljub vsemu upošteva tudi vloga evropskega nadzornika za varstvo podatkov. Institucije EU morajo biti veliko bolj vključene v celoten postopek in prav to je tisto, k čemur pozivam.
Gospod predsednik, tudi jaz bi se želel zahvaliti gospodu Coelhu. To poročilo je zelo pomembno za prihodnost Evrope in njenih 500 milijonov državljanov: med drugim je pomembno za njihovo varnost, njihovo zaščito in protiteroristične ukrepe. Če je tu tehnologija, kot je rekla gospa Zdravkova, jo moramo torej uporabiti.
Z vidika otrok so gospa Angelilli, gospod Lambrinidis in drugi dejali, da je to lahko na primer pomembno orožje v boju proti tihotapljenju otrok.
Vendar pa ključna točka dejansko leži v novem členu 3, ki navaja, da namen biometričnih podatkov ni samo preverjanje verodostojnosti dokumenta, temveč tudi identitete imetnika s pomočjo neposredno dostopnih primerljivih značilnosti. Trenutno se večina držav skoraj izključno zanaša na fotografije in rekel bi, da je zelo malo ljudi - mogoče med njimi ni niti vas, gospod predsednik, ali vas, gospod Barroso - podobnih tistim na fotografijah v potnih listih - večina izmed nas pa si tega tudi ne želi! Če torej obstajajo novi postopki in metode identifikacije, potem menim, da bi jih morali biti pripravljeni uporabiti.
Kar zadeva gospo Gacek in gospoda Battena ter njune protibritanske bliskovite prispevke - kajti nista več tukaj, da bi slišala odgovore -, bi rekel, da sistem Združenega kraljestva verjetno ni nič boljši in nič slabši od številnih drugih sistemov v Evropski uniji. Imamo preverjanja in ravnovesja, lahko pa storimo še več. Če je na voljo tehnologija 21. stoletja, potem bi jo morali biti pripravljeni uporabiti, in, kot je pravkar rekla gospa Grabowska, morali bi jo biti pripravljeni nenehno spreminjati, da bi kar najbolje izkoristili zmogljivosti v Evropski uniji.
(SK) Zaščita otrok pred ugrabitvami in trgovino zahteva uvedbo potnih listov za otroke.
Načelo "ena oseba - en potni list" pomeni, da bo potni list izdan vsakemu otroku, ki potuje zunaj schengenskega območja. Nova metoda identifikacije bo poenostavila mejne kontrole. Instrumenti za zaščito otrok pred ugrabitvijo bodo vključevali evropsko telefonsko številko za prijavo izginulih, ugrabljenih ali spolno zlorabljenih otrok, potne liste z biometričnimi podatki in vseevropske sisteme hitrega obveščanja o ugrabitvah otrok, ki bodo kmalu vzpostavljeni.
Pozornost je treba nameniti tudi zagotovitvi visoke ravni zaupnosti v procesu pridobivanja in uporabe biometričnih podatkov. Podpiram mnenje poročevalca, da je treba opraviti študijo o možnih pomanjkljivostih sistema za identifikacijo prstnih odtisov v državah članicah Evropske unije. Poleg tega je treba preučiti tudi uvedbo skupnega evropskega sistema za primerjanje prstnih odtisov.
(RO) Gospodu Coelhu bi želel čestitati za to poročilo.
Pozdravljam pobudo, ki po Evropskem svetu v Solunu označuje pravi napredek pri vzpostavljanju povezave med potovalnimi dokumenti in njihovimi imetniki ter sprejema načelo "ena oseba - en potni list".
Prvič, načela in izjeme iz tega poročila moramo prilagoditi rezultatom in problemom, ki se pojavljajo v praksi. To pomeni, da se je treba osredotočiti na triletno obdobje pregleda, ki ga določa to poročilo in v katerem morajo tako države članice kot Komisija poskusiti prepoznati priporočila med teoretičnimi načeli in praktičnimi ovirami.
Drugič, obstaja resen problem, kar zadeva varnost shranjenih podatkov in zaščito imetnikove identitete.
Na koncu bi želel opozoriti na potrebo po oblikovanju skupnih načel, ki urejajo postopke, ki so potrebni za izdajo potovalnih dokumentov ali potnih listov, saj je ta faza ključnega pomena tako za zagotovitev varnosti podatkovnih zbirk kot za preprečevanje ponarejanja teh dokumentov.
(FR) Gospod predsednik, samo še ena sekunda, da se vam zahvalim, gospod Coelho, in vam povem, da mi je v veliko zadovoljstvo delati z vami, saj vedno pokažete ogromno spretnosti, resnično znate prisluhniti in analizirati in prav zaradi vas smo lahko dosegli ta rezultat.
(RO) Romunija je uvedla uporabo biometričnih podatkov 1. januarja 2009. Ta vrsta potnega lista vsebuje 50 varnostnih elementov in prvič v Evropski uniji vključuje značilnost za identifikacijo tako obraza kot prstnih odtisov osebe.
Romunija je torej naredila pomemben korak proti pridružitvi schengenskemu območju, ki je načrtovano za leto 2011. Uvedba biometričnih potnih listov odpravlja zadnje temeljne pogoje za vključitev Romunije v program za odpravo vizumov. Zaradi tega bo zavrnitev odprave zahtev za vizum za Romune, ki se odpravljajo v Združene države, zdaj temeljila samo na subjektivnih razlogih in upam, da bodo Združene države o tej zadevi ustrezno premislile.
Poročevalcu bi želel še enkrat čestitati, ker je k uredbi dodal pomembne izboljšave, zlasti pa vzpostavitev enotnega evropskega sistema za preverjanje skladnosti med biometričnimi elementi in podatki, shranjenimi na čipu.
(RO) Uskladitev varnostnih standardov na evropski ravni za biometrične potne liste je razširitev določb schenenskega pravnega reda. Uredba določa splošno obveznost dajanja prstnih odtisov, ki bodo shranjeni na brezkontaktnem čipu v potnem listu.
Podpiram izjeme, v skladu s katerimi otrokom, mlajšim od 12 let, ni treba dajati prstnih odtisov, in pozivam k pregledu in uskladitvi določenih nacionalnih zakonov.
Menim, da je treba biometrične podatke potnega lista obdelati v skladu z zakonodajo Skupnosti, ki ureja varstvo osebnih podatkov in zasebnosti. Komisija in države članice morajo sprejeti potrebne ukrepe za zagotovitev obdelave biometričnih podatkov potnega lista, tako na mejah kot v procesu vzdrževanja ustreznih podatkovnih zbirk, kadar to določbo vsebuje nacionalna zakonodaja.
Vendar pa bi vas želela opozoriti na dejstvo, da bo začasna ali trajna omejitev veljavnosti biometričnih potnih listov za ljudi, ki ne morejo dati svojih prstnih odtisov, na 12 mesecev ali manj, otežila življenje invalidom. Zato prosim Komisijo, da še enkrat preuči ustrezno besedilo.
Gospod predsednik, noben državljan, ki spoštuje zakone, ne bi smel skrbeti, ali bo njegova identiteta ali identiteta njegovega otroka potrjena. Zato pozdravljam uporabo biometričnih podatkov na potnih listih in drugih dokumentih.
Želel sem samo poudariti nekaj, kar bi lahko bilo pomembno v prihodnosti. Gre za dejstvo, da se v času od otroštva do odrasle dobe ne spremeni samo ena biometrična značilnost: prstni odtis DNK. Ta ostane enak od spočetja do smrti in celo še naprej. Danes je mogoče osebo identificirati tudi veliko let po smrti, če pridobimo samo majhen vzorec iz ostankov kosti. Današnja tehnologija prstnega odtisa DNK je hitra in poceni, potrebnih pa je samo nekaj celic, ki jih je mogoče pridobiti s hitrim odvzemom ustne sluznice ali iz kaplje krvi, odvzete na primer iz popkovine.
Zato torej menim, da bi v prihodnosti morali premisliti o prstnih odtisih DNK kot edini biometrični identifikaciji - ki je zanesljivo enaka za vsakega posameznika - za vse evropske državljane.
(DE) Gospod predsednik, zahvaliti se moram Carlosu Coelhu in mu čestitati za poročilo. Če bi to poročilo bilo podpovprečno, bi bili prav gotovo vsi razočarani, saj smo se pri gospodu Coelhu že navadili takšne ravni poročil. Posebej mi je bilo všeč to, da je Carlos Coelho že na začetku poudaril, da gre pri njegovem poročilu za varnost otrok. To lahko dosežemo z izdajo varnih potnih listov in odvzemom prstnih odtisov, s čimer bi omogočili preverjanje, ali je oseba, ki želi prečkati mejo, dejansko oseba iz potnega lista.
To je torej cilj, ki se ga lahko uporabi za doseganje varnosti otrok. To, ali naj se prstni odtisi odvzamejo od šestletnika ali dvanajstletnika, je zgolj tehnično vprašanje in ne vprašanje gledišča. Odvzem prstnih odtisov pri starosti šest let me ne moti, saj gre za otroke in njihovo varnost. Zame je samoumevno, da je treba predpise o varstvu podatkov spoštovati. O tem ne bi smeli niti razpravljati. Naloga ustavne države je, da to nadzoruje. Če dosežemo položaj, v katerem bomo imeli varne potne liste in kjer se bodo predpisi o varstvu podatkov spoštovali, potem bo Evropska unija opravila odločilen korak naprej pri interesih otrok in proti trgovini z otroki in tihotapljenju otrok.
podpredsednik Komisije. - (FR) Gospod predsednik, mislim, da se je ves Parlament poklonil delu gospoda Coelha in njegovim kvalitetam, zato bi še sam želel dodati nekaj besed k pohvali, ki jo je izrekla gospa Roure.
Želel bi reči, kar bo spominjalo na besede Gérarda Depreza, da moramo stopati naprej v smeri proti čedalje zanesljivejšim, čedalje primerljivejšim biometričnim podatkom, ki nam bodo omogočili, da bolje uporabimo najrazvitejše tehnologije za zagotovitev varnosti v tem svobodnem prostoru, v katerem prebivamo. Zato smo imeli to srečanje. Pozdravljam dejstvo, da si je tudi Parlament prizadeval za varnejšo identifikacijo otrok, kar je potrebno za njihovo varnost.
Vprašali so me, če že imamo dokaze, da so ti procesi učinkoviti. Rad bi rekel, da bomo učinkovitost lahko ustrezno preverili samo med uporabo, vendar pa že vnaprej vse kaže, da bo povečana varnost rezultat izboljšane identifikacije otrok, ki potujejo sami. V nobenem primeru ne moremo dopustiti, da ne bi upoštevali tega pomembnega cilja. Parlamentu bom odgovoril na nekaj vprašanj.
Prvič, reči moram, da je Komisija v svojih predlogih vedno poudarjala varstvo podatkov. V zvezi s temeljnim predlogom smo se posvetovali tudi z evropskim nadzornikom za varstvo podatkov, ki je predložil svoje pripombe in ki jih je Komisija upoštevala. Rad bi tudi rekel, da so, kar zadeva identifikatorje, naši standardi usklajeni s standardi ICAO (Mednarodne organizacije civilnega letalstva), kar bo, kot je bilo povedano, olajšalo dialog z Združenimi državami.
Poleg tega bi želel opozoriti tudi na to, da potni listi za otroke očitno povzročajo finančne stroške družinam, vendar pa so za to pristojne države članice, želim pa poudariti, da za potovanja znotraj schengenskega območja zadostuje že osebna izkaznica. Potni list je potreben samo za potovanja zunaj Evropske unije.
Na koncu želim potrditi, da bo Komisija opravila primerjalno študijo obstoječih pravil v državah članicah, ki veljajo za mladoletnike, ki potujejo sami. V ustreznem času bomo predlagali Svetu, naj sprejme ustrezne ukrepe za učinkovitejšo zaščito otrok in preprečitev trgovine z otroki. Nadvse očitno je, da to študijo povsem upravičeno zahteva Parlament, in seveda vam lahko zagotovim, da jo bodo moji sodelavci izdelali pod najboljšimi pogoji in v najkrajšem možnem času.
To je vse, kar sem želel reči, ponovil pa bi še svojo zahvalo Parlamentu, da je še enkrat dal tako konstruktiven prispevek k evropski zakonodaji.
poročevalec. - (PT) Gospod predsednik, če naj izpostavim eno stvar iz te razprave, potem je to skrb glede uspešnega boja proti trgovini z ljudmi - in zlasti trgovini z otroki -, ki jo je izrazila večina v tem Parlamentu. To je največja korist tega ukrepa, ki ga bomo sprejeli, in vesel sem, da je večina govornikov spregovorila prav o tem.
Še enkrat bi se želel zahvaliti vsem poročevalcem v senci za njihovo sodelovanje, kar pa ni prazna pohvala. Treba je reči, da je moja kolegica, gospa Roure, odigrala ključno vlogo pri doseganju tega sporazuma, h kateremu sta veliko prispevala tudi komisar Barrot in francosko predsedstvo. Zlasti se želim zahvaliti komisarju Barrotu za pripravljenost Komisije, da da institucionalno podporo okrepitvi boja proti trgovini z otroki, kakor tudi njeno pripravljenost za sodelovanje v treh študijah, ki smo jih zahtevali: v študiji o zanesljivosti prstnih odtisov otrok, o dokumentih o izvoru in stopnjah zmotnega zavračanja, ki so nekatere izmed skrbi, ki jih imamo v zvezi z izvajanjem teh pravil.
Gospod predsednik, gospod Brejc je odprl vprašanje: vprašal je, ali lahko rečemo, da je izdaja potnih listov varna. Če sem docela iskren, moram reči, da se to razlikuje od države do države. Nekatere države imajo strožje sisteme od drugih, to pa je še en razlog, zakaj je študija o dokumentih o izvoru tako pomembna. Vem, da Evropa nima nikakršnih pristojnosti na tem področju - izdaja potnih listov je nacionalna posebna pravica - in prav zato sem bil zelo vesel, ko se je komisar Barrot strinjal, da bo Evropska komisija sodelovala v tej študiji o dokumentih o izvoru. Nobenega smisla ni, če imamo potne liste, ki so zelo varni, če je to varnost mogoče sabotirati v postopku same izdaje. Ne gre za vsiljevanje ukrepov državam članicam, temveč za izmenjavo najboljših praks, da bi lahko zagotovili, da evropski potni list predstavlja varno dejstvo na naših zunanjih mejah. Vsem se zahvaljujem za vaše sodelovanje.
v pisni obliki. - (ET) Gospod predsednik, gospe in gospodje, sprejem te uredbe je pomemben korak v smeri proti večji varnosti potovalnih dokumentov državljanov EU. Na podlagi tega bi do 29. junija 2009 morala biti v EU vzpostavljena dokončna povezava med potnim listom in njegovim imetnikom, ki bo opravila veliko v zvezi z zaščito potnih listov pred goljufijami.
Zlasti pozdravljam uvedbo načela "ena oseba - en potni list", ki omogoča izboljšanje varnosti potovanj, zlasti za otroke, in ovira dejavnosti ljudi, vpletenih v trgovino z otroki in ugrabitve. Priporočljivo je, da naj ta zahteva začne veljati v vseh državah članicah. V Estoniji velja od leta 2000.
Poleg zaščite potovalnih dokumentov igrajo pomembno vlogo tudi mejne kontrole držav članic, ki morajo čedalje več pozornosti nameniti pregledom mladoletnih oseb, ki potujejo same ali v spremstvu svojega skrbnika in pri tem prečkajo zunanje meje EU, kar sicer velja za odrasle.
Varnost potovalnih dokumentov zagotovo ni omejena samo na potne liste in tudi celoten postopek ni nič manj pomemben. Zato je nesmiselno, da krepimo varnost potnih listov, če pri tem ne namenjamo pozornosti ostalim členom v verigi.
Menim, da bi Evropska komisija poleg zagotavljanja večje varnosti potovalnih dokumentov morala premisliti tudi o sprejemu skupnega pristopa na ravni EU, da bi se nadomestila različna pravila o zaščiti otrok, ki prečkajo zunanje meje EU, ki trenutno obstajajo v 27 državah članicah.
v pisni obliki. - (RO) Zaradi terorističnih groženj je bilo treba uvesti nekaj dodatne varnosti in biometrične elemente, da bi se povečala zaščita potnikov, ki potujejo znotraj Evropske unije. Najpomembnejši značilnosti predloga uredbe sta boj proti trgovini z otroki z uvedbo načela "ena oseba - en potni list" in uvedba izjem v zvezi z odvzemom prstnih odtisov od otrok, mlajših od 12 let. Vendar pa zakonodaja v nekaterih državah članicah omogoča, da prstne odtise dajo tudi otroci, ki so mlajši od 12 let, kar pa bo mogoče samo v prehodnem obdobju štirih let. Uvedena pa bo absolutna starostna omejitev šestih let. Nekatere pilotne študije, ki so jih opravile države članice, poudarjajo, da prstni odtisi otrok, mlajših od šest let, niso dovolj kakovostni in se lahko tudi spreminjajo, ko otrok raste. Določitev starostne omejitve zmanjšuje tveganje napake, do katere pride pri identifikaciji oseb z odvzemom njihovih prstnih odtisov. To je tudi priložnost, da se oteži trgovina z otroki. Potreba po zaščiti potnikov je postala še bolj očitna po dogodkih 11. septembra 2001. Vendar pa mora višjo raven zaščite in varnosti spremljati zagotovilo pravic in dostojanstva potnikov, kot je določeno v Evropski konvenciji o varstvu človekovih pravic in temeljnih svoboščin.
Naslednja točka je poročila gospoda Cappata v imenu Odbora za državljanske svoboščine, pravosodje in notranje zadeve o dostopu javnosti do dokumentov Evropskega parlamenta, Sveta in Komisije (izvajanje Uredbe (ES) št. 1049/2001).
Gospod predsednik, gospe in gospodje, to je poročilo o stanju dostopa javnosti do dokumentov Evropske unije, vendar tudi priložnost za nekatere predloge. V kratkem času, ki ga imamo na razpolago, bi želel izpostaviti tri pomembne točke.
Prva se nanaša na Svet. Vlade Evropske unije se v Svetu sestajajo s tistimi, ki so pristojni za zakonodajo, in tako kot vsaka zakonodajna skupina bi si morali tudi sami prizadevati za to, da njihovo delo in njihove odločitve postanejo javne. To želim poudariti zlasti zato, je skupina Evropske ljudske stranke (Krščanskih demokratov) in Evropskih demokratov vložila spremembe za glasovanje po delih o nekaterih odstavkih. Upam, da se z glasovanjem po delih ne bodo izbrisali pomembni deli poročila. Na primer, odstavek 3 poročila zahteva sprejem ukrepov po sodbi v zadevi, ki jo je predložil Maurizio Turco, nekdanji poslanec Evropskega parlamenta iz vrst Radikalne stranke, ki je dobil tožbo pred Sodiščem Evropskih skupnosti v zvezi z objavljanjem pravnih sklepov, ki jih sprejmejo pravne službe evropskih institucij, in tudi v zvezi z obveznostjo razkrivanja identitete delegacij držav članic Svetu. Pravico imamo vedeti, kdo glasuje v Svetu in kako. Zato upam, da nihče ne bo glasoval proti temu odstavku 3 ali proti odstavku 9, ki prosi za informacije o tem, kaj se dogaja v Coreperju, Odboru stalnih predstavnikov, in zahteva, naj se razkrije gradivo s sej in naj se mednarodnih političnih dokumentov ne skriva za diplomatskimi dokumenti. To je zelo pomembno!
Druga točka se nanaša na Parlament, naš Parlament, saj moramo biti prvi, ki bomo objavljali, kaj počnemo. Italijanski Radikalci temu pravimo "javni register izvoljenih predstavnikov", torej register, kjer lahko izvemo vse o dejavnostih poslancev Evropskega parlamenta, o tem, kdo je prisoten in kdo odsoten, kako je kdo glasoval in seveda, koliko je kdo plačan. Vendar pazite, in to pravim zato, ker prošnja za glasovanje po delih zadeva tudi odstavek 5, bilo bi namreč napačno, če bi mislili, da bi se, če nekatere izmed teh podatkov ohranimo kot zaupne - in s tem se obračam h gospe Cederschiöld, ki je občutljiva na to vprašanje -, poslanci Evropskega parlamenta dejansko uspeli še bolj izpostaviti agresivnim, demagoškim napadom. Vemo, da so nekateri kolegi poslanci snemali druge poslance Evropskega parlamenta, da so se spremenili v vohune. Temu se ne moremo izogniti samo tako, da to preprečimo, temveč lahko pri tem uspemo samo, če bomo naše delo objavili v celoti in tako prelisičili tiste ljudi, ki želijo kukati skozi ključavnice, in odprli naša vrata objavljanjem dela parlamentarnih odborov, sej in vseh postopkov v tem Parlamentu prek interneta.
Tretja točka, ki jo želim izpostaviti, vključuje obliko dokumentov, kajti skupina PPE-DE je zaprosila za glasovanje po delih tudi pri odstavku 7, ki se na to nanaša. V tem odstavku zahtevamo, da se dokumenti oblikujejo z uporabo urejevalnikov besedil z odprto kodo, če naj se izrazim tehnično, kakor tudi dejanske večjezičnosti in tehnologij, ki tudi invalidnim osebam omogočajo dostop do informacij in dokumentov. Upam, da nihče v tem Parlamentu ne nasprotuje večjezičnemu dostopu z uporabo tehnologij, ki lajšajo dostop invalidnim osebam, saj je to bistvenega pomena za določen del državljanov Evropske unije.
Vemo, da je Komisija predlagala spremembo naših pravil, in to bomo obravnavali v okviru poročila gospoda Cashmana, vendar pa je ta resolucija naša prva priložnost, da opredelimo nekatere referenčne točke za ta Parlament. Upam, da to ne bo šlo v nič in da vse ključne zadeve, ki sem jih želel izpostaviti v tem poročilu, ne bodo zaman.
podpredsednica Komisije. - Gospod predsednik, na začetku bi se vam želela zahvaliti za dobro napisano in zanimivo poročilo, poročevalcu pa čestitam. To je pomembna in priljubljena tema, zlasti v časih spremembe Uredbe (ES) št. 1049/2001 in tudi ob upoštevanju sprememb, ki jih bo v zvezi s temi pomembnimi vprašanji prinesla Lizbonska pogodba - če bo začela veljati.
To poročilo se načeloma nanaša na izvajanje Uredbe 1049/2001, zato mi dopustite, da na začetku spomnim na enega izmed pozitivnih elementov izvajanja uredbe, saj so, kot kažejo kvantitativni podatki in kot priznava tudi poročilo Parlamenta, institucije EU odobrile dostop do velikega števila dokumentov, pri tem pa zabeležile padec števila in stopnje zavrnitev.
Prizadevamo si za nadaljnjo krepitev preglednosti in odprtosti. Povsem normalno je, da nekatera priporočila v poročilu segajo izven področja uporabe Uredbe št. 1049/2001 v letu 2006 in da nekatera niso neposredno povezana z dejavnostmi Komisije, kot smo pravkar slišali.
Poročilo obravnava številna vprašanja v zvezi z odprtostjo in komunikacijo z državljani, kar še zlasti pozdravljam kot dragocen prispevek k splošnemu premisleku o preglednosti, komunikaciji in dosegu.
Naj na kratko povzamem nekatera priporočila in načela, ki jih podpirajo, saj si zaslužijo ustrezen premislek.
Kar zadeva zadevo Turco, vam lahko zagotovim, da Komisija to sodbo v celoti upošteva. Kot je bilo že povedano, se ta v glavnem nanaša na potrebo po večji odprtosti v zadevah, v katerih Svet odloča kot zakonodajni organ, vendar to velja tudi za Komisijo in vse institucije, Komisija pa zagotavlja ustrezno obravnavo vsake prošnje za dostop od primera do primera na podlagi parametrov, ki jih je določilo Sodišče Evropskih skupnosti.
Drugič, predlog o določitvi skupnih pravil o upravnih postopkih zahteva nekoliko več premisleka, ker so mnogi izmed teh postopkov zelo specifični, v nekaterih primerih pa značilni za posamezne institucije. To pomeni, da bomo potrebovali več časa, da ugotovimo, kako bi lahko to storili.
Priporočilo o združitvi Uredbe št. 1049/2001 in Uredbe (EGS, Euratom) št. 354/83 o odpiranju za javnost arhivskega gradiva je iz nekega določenega razloga precej kompleksno, saj člen 225 Pogodbe ES in Uredba št. 1049/2001 ne veljata za vse institucije in organe. Tudi to bi se lahko spremenilo, če in ko bo začela veljati Lizbonska pogodba, saj se bo s tem pravica do dostopa do dokumentov razširila na vse institucije in organe. Zato ne gre za preprosto združitev teh dveh uredb, saj pokrivata različna področja.
Kar zadeva kritično pripombo varuha človekovih pravic v zvezi z javnimi registri Komisije, vam želim zagotoviti, da to pripombo jemljemo zelo resno. Kot veste, imamo javni register dokumentov, ki deluje od junija 2002, Komisija pa je naknadno vzpostavila tudi register, namenjen komitološkim postopkom, ter register strokovnih skupin. Vedno se trudimo po najboljših močeh, da bi posodobili naše notranje sisteme IT.
To pa se na žalost ne bo zgodilo čez noč: na tem je treba delati. Vedno upoštevamo potrebo po povečanju pokritosti javnih registrov in upam, da vsi poznate mojo osebno zavzetost na tem področju. Res je, da moramo še bolj povečati pokritost naših javnih registrov, zato se v interesu večje preglednosti zavzemamo za njihov razvoj.
V resoluciji se usmerjate na vprašanja upravljanja dokumentov in enotnega portala ter projekta Trans-Jai. Komisija podpira zamisel o oblikovanju enotnega portala, da bi se državljanom olajšal dostop do zakonodajnih dokumentov. Mislim, da bo za to potrebna enotna metodologija in da si moramo ogledati vse praktične posledice, ki bi jih to lahko imelo za identifikacijo dokumentov in sklicevanja nanje. Želimo si portal, ki bi omogočil celovito razpoložljivost javnih dokumentov vsake institucije, zato smo pripravljeni z vami sodelovati pri tej zadevi.
Kar zadeva projekt Trans-Jai, bom ponovila, kar sem rekla v svojem odgovoru oktobra, to pa je, da naj bi se ta za javnost odprl do leta 2010.
Dovolite mi, da povem še nekaj o vprašanju izmenjave podatkov med institucijami. Razumem, kaj s tem mislite in kaj želite doseči, vendar vas želim spomniti, da imajo naše institucije že oblikovano delovno metodo, kar zadeva izmenjavo zaupnih podatkov Komisije, to pa je urejeno v prilogi k okvirnemu sporazumu. Ne smemo tudi pozabiti, da vprašanje izmenjave podatkov med institucijami ni povezano z javnim dostopom, zato menimo, da ga je treba obravnavati ločeno in ne tako, kot ga obravnavamo zdaj.
To poročilo in razprava predstavljata tudi dragocen in cenjen prispevek, ki ju lahko uporabimo naslednjič, ko bomo lahko o tem širše razpravljali. Zahvaljujem se Parlamentu za njegovo prizadevanje za ohranitev vprašanja preglednosti in odprtosti na vrhu programa EU. K številnim izmed teh vprašanj se bomo vrnili v bližnji prihodnosti, na primer na skupnem zasedanju Odbora za državljanske svoboščine, pravosodje in notranje zadeve s češkim parlamentom, ki bo potekalo naslednji teden in ki se ga bom z veseljem udeležila, samo nekaj tednov pozneje pa bomo obravnavali pomembno vprašanje o spremembah Uredbe št. 1049/2001.
Mislim, da se te razprave ne bi smele končati tukaj. Odprti moramo biti v zvezi s preglednostjo in razmisliti tudi o tem, kaj lahko proaktivno storimo na področjih zunaj formalne zakonodaje, kot so izboljšani registri, večja prijaznost do uporabnika in dostopnost, aktivno razširjanje in hitrejša objava dokumentov. Sama sem lani na primer na spletni strani omogočila neposreden dostop do registra mojih lastnih dopisov. Prepričana sem, da imate vsi podobne zamisli in primere, kaj bi lahko storili, če bi se le potrudili. Pozivam vas torej, da to storimo.
v imenu skupine PPE-DE. - (ES) Gospod predsednik, gospod Cappato, vaše poročilo je polno dobrih namer, kar najočitneje dokazuje dejstvo, da Odbor za državljanske svoboščine, pravosodje in notranje zadeve nobene izmed sprememb ni označil kot potrebne.
Vi ste bili tisti, ki je vključil 18 sprememb v svoje poročilo. Gre za spremembe, ki so poročilu dale radikalno ostrino - če naj se izrazim bolj splošno - in ki so v meni zbudile zelo resne pomisleke.
Spremembe, ki jih predlagate - poudarjam, spremembe, ki ste jih predlagali sami - v poročilu, ki je sprva bilo deležno podpore vseh skupin, bi razdelil na štiri različne skupine. Prvič, nekatere so nemogoče; dali ste nekatere predloge, ki so neizvedljivi. Na primer, gospod Cappato, nekateri izmed vaših predlogov še nimajo pravne podlage: dokler ne začne veljati Lizbonska pogodba, bo uskladitev pravil različnih institucij nemogoča. Nekaj podobnega je pravkar rekla komisarka Wallström. Pozivate tudi k temu, da se leto 2009 razglasi za evropsko leto preglednosti, vendar smo prepozni, časa ni več. Nekateri izmed vaših predlogov so torej neizvedljivi.
Drugič, nekateri izmed vaših predlogov so nepriporočljivi. Pozivate na primer k preglednosti na srečanjih političnih skupin. To ne bo šlo. Še vedno obstaja potreba po zasebnosti, saj je zasebnost politično premoženje. Če želim nasprotovati svoji stranki in zadržati svoje nasprotovanje zase, želim to storiti na samem: tu ne gre za pomanjkanje preglednosti. Preglednost je potrebna znotraj javnih organov, ne pa znotraj strank, ki jim je treba zagotoviti zasebnost njihovih razprav. Zato se o tej točki z vami ne morem strinjati.
Nekatere izmed vaših trditev, gospod Cappato, so napačne. Trdite na primer, da se 90 % zakonodajnih postopkov opravi s komitologijo. To je drzno pretiravanje, gospod Cappato. Poleg tega ima komitologija svoje notranje standarde v zvezi s preglednostjo. Če uvedemo še več mehanizmov, birokratskih postopkov in nadzora, bomo šli v nasprotni smeri od tistega, kar želimo doseči: to je preglednost, ki je tesno povezana z enostavnostjo.
Na koncu - preden mi gospod predsednik da znak, saj se bo moj čas kmalu iztekel - naj povem, da so nekateri izmed vaših predlogov nepotrebni. Razumem na primer, da je res lepo in privlačno za javno mnenje, da govorimo o preglednosti pri dejavnostih poslancev, da bi lahko vsi videli, ali so navzoči na plenarnih sejah. To se že lahko vidi, gospod Cappato. Vidi se lahko tudi, ali so navzoči na sejah odborov; vsak ima namreč svoj zapisnik, ki je dostopen vsem državljanom. Nadomestila, ki jih prejemajo poslanci Evropskega parlamenta, so prav tako javna. Z drugimi besedami, državljani imajo dostop tudi do teh podatkov.
Zato razumem, da je, kar zadeva javno mnenje, zelo privlačno in lepo, da zagovarjamo preglednost, vendar pa morate razumeti, da preglednost pomeni, da se stvari pokažejo takšne, kot v resnici so, in da k preglednosti ne bomo prispevali, če bomo videz stvari izkrivljali, gospod Cappato. Zahvaljujem se vam za vašo velikodušnost, gospod predsednik.
v imenu skupine PSE. - Gospod predsednik, zahvaljujem se gospodu Cappatu za zelo dobro poročilo, vendar se moram na žalost strinjati z drugimi v tem Parlamentu, da ste prekoračili svoja pooblastila - in tudi vem, zakaj.
Predhodni govornik je rekel, da je to nemogoče. Če ne zahtevamo nemogočega, kako bomo sploh dosegli spremembe?
Seveda pa ste svoja pooblastila presegli. Prenosov sej političnih skupin ne bomo imeli. To, da poslanci Evropskega parlamenta na svojih spletnih straneh ali prek Informacijske pisarne Evropskega parlamenta objavljajo, kaj počnejo in kje so, ne pomeni, da so tudi učinkoviti, in ne pomeni, da so tudi dobri.
Uredba govori o dostopu do vseh dokumentov, ki jih imajo, prejemajo ali objavljajo tri institucije, ko odločajo kot zakonodajni organi. To je tisto, k čemur se moramo vrniti. Opredeliti moramo, kaj pomeni "odločati kot zakonodajni organ". Pogledati moramo, kako je uredba delovala doslej, nato pa jo moramo izboljšati. Prav to želim storiti skupaj z vsemi akterji in vesel sem, da lahko tukaj pozdravim švedsko ministrico, gospo Cecilio Malmström, ki je na tem delala na samem začetku. Vsi si želimo napredek pri celotnem vprašanju dostopa.
Zakaj? Zato ker vemo, da se mnogi ljudje zavedajo, da se zlasti v Svetu, kot ste povedali sami, dogajajo stvari, v katere so vključeni njihovi ministri, njihovi nacionalni ministri, kljub temu pa so njihove razprave in njihovo glasovanje tajni. Ko bomo odpravili ta element tajnosti in razkrili, kako ministri držav članic dejansko glasujejo, bodo ti ministri doma, v svojih državah članicah, pozvani k odgovornosti, državljani držav pa se bodo nenadoma povezali z vsem, kar je evropsko.
Zato ste, gospod Cappato, na žalost prekoračili svoja pooblastila, zlasti s temi svojimi sanjami, ki jih imate. Če ne bi sami izjavili, da ste italijanski radikal, tega ne bi nikoli mogel razbrati iz vašega poročila, dejstvo pa je, da se vaša pričakovanja, da bodo politične stranke prenašale svoje notranje razprave, ne bodo uresničila, vse, kar počnete in kot je rekel predhodni govornik, pa je, da razkrivate nesoglasja, namesto da bi utrdili dejstvo, da smo tukaj zato, ker verjamemo v Evropo, ki je odgovorna svojim državljanom. Zaradi tega bo težko sestaviti volilni seznam. V mislih sem z vami, vendar pa moram slediti svojemu razumu.
v imenu skupine ALDE. - (DE) Gospod predsednik, lep pozdrav, gospa komisarka, jutri bomo glasovali o poročilu o dostopu javnosti do dokumentov, ki ga je pripravil moj kolega poslanec, gospod Cappato. Gospod Cashman, zelo dober in ponavadi neverjetno uspešen kolega, je že poudaril, da je najpomembnejša stvar, da javnosti omogočimo dostop do dokumentov, o katerih razpravljamo in odločamo tukaj.
Gospoda Cappata bi lahko obdolžili, kot sta to storila gospod Herrero-Tejedor in gospod Cashman, da je presegel svoja pooblastila. To je samo stvar interpretacije, ki pa v tem primeru ni posem upravičena. Vprašanje o tem, ali naj se seje skupin prenašajo ali ne, je zagotovo nekaj, o čemer bi lahko govorili. Vprašanje je torej, ali bi imeli na primer pravico, da na zahtevo večine članov skupine takšne seje organiziramo v tajnosti, saj zagotovo obstajajo občutljiva vprašanja - kar vemo vsi iz naših sej -, ki jih moramo razjasniti najprej sami med sabo, preden jih damo v javnost. Po mojem mnenju je normalno, da umazano perilo peremo doma in ne na ulici.
K temu bi lahko dodal tudi, da ta primer kaže, da imajo politične stranke - in ne politične skupine, kot v tem primeru - vedno določen interes za javnost, kadar jim to ustreza. Sicer se konference strank ne bi tako obširno prenašale. Zanimivo je, da se nihče ne pritožuje, da se konference nekaterih političnih strank, kjer se lahko stvari še posebej razvnamejo, lahko prenašajo v celoti.
Zato mislim, da lahko rečem, da je gospod Cappato opravil dobro delo, čeprav - kot smo že vajeni - bodo lahko druge skupine mogoče dale svoje predloge izboljšav. V nekaterih primerih so ti dejansko tako dobri, da bi o njih bilo treba premisliti.
V primerjavi z drugima dvema institucijama lahko rečemo, da Parlament vodi, ko govorimo o preglednosti, zato tega ne bi uvrstil med svoje prednostne naloge, saj smo, kar zadeva dostopnost dokumentov in preglednost sej in dejavnosti poslancev Evropskega parlamenta, bolj odprti od katerega koli nacionalnega parlamenta. To pa še ne pomeni, da stvari ni treba izboljševati, kar velja tudi za drugi dve instituciji, zlasti pa za Svet, ki ga na žalost ni tukaj. Gospod Cashman je pravkar dejal, da moramo vedeti, kdo je sprejel katero odločitev in kako, da bi lahko opredelili odgovornost za politična dejanja.
Še pomembnejše pa je, da omogočimo dostop do dokumentov, ki nastajajo na primer v okviru komitološkega postopka. Poseben primer je uredba o tekočinah v ročni prtljagi, katere priloga ni bila dostopna državljanom, prav tako pa ni bila dostopna parlamentarcem. Zahteva za preglednost v večini držav članic Evropske unije ni bila uvedena brez dobrega razloga, to pa je ljudem dati možnost, da razumejo politične dejavnosti, opredeliti odgovornost in nato morda tudi omogočiti različne odločitve v okviru volitev.
Gospod predsednik, zahvaljujem se vam za dodaten čas, ki ste mi ga odobrili. Veliko sreče, gospod Cappato. Jutri bom z vami pri glasovanju in mislim, da bomo pri tem dosegli zadovoljiv zaključek.
v imenu skupine UEN. - (PL) Gospod predsednik, če naj bo Evropska unija unija za državljane in ne za evrokrate, potem je očitno, da mora biti bolj pregledna, kot morajo biti bolj pregledne tudi dejavnosti njenih organov. Samo takrat bo lahko Unija povrnila svojo verodostojnost, ki jo je tako nemarno odvrgla stran. To verodostojnost so omajali poskusi vsiljenja Ustavne pogodbe in neuspeh izvajanja nacionalnih referendumov. Zato je prav, da zahtevamo, da morajo biti vse razprave Sveta, na katerih se odloča o usodi Evrope, dostopne vsem državljanom držav članic Evropske unije. Vendar pa te razprave ne vključujejo razprav političnih skupin.
Za Parlament, Svet in Evropsko komisijo je pomembno tudi, da sprejmejo enaka načela za omogočanje dostopa do dokumentov, da ti ne bi ostali osamljene zvezde na informacijskem nebu in nebu informacijske tehnologije. Mislim, da to poročilo predstavlja velik korak proti preglednosti. Vendar pa sem trdno prepričan, da je pri nekaterih vprašanjih šlo nekoliko predaleč. Celo tovariš Lenin je nekoč dejal, da moramo včasih storiti korak nazaj, da bi naredili dva koraka naprej. Mogoče bi moral poročevalec premisliti o tem.
Gospod predsednik, poročilo poročevalca, gospoda Cappata, navaja, da obstajajo velike pomanjkljivosti v zvezi z dostopom do dokumentov EU. Podpiram predlog poročevalca za izboljšave v zvezi z letnimi poročili. Podpiram tudi spremembe, ki jih je predložil. Poleg tega predvidevam, da bo Parlament podprl pravo načelo dostopa javnosti na prihodnjem glasovanju o poročilu gospoda Cashmana o Uredbi o dostopu javnosti.
V zvezi z letnimi poročili bi zlasti želela poudariti dejstvo, da je popolnoma nesprejemljivo, da se dostop javnosti ne zagotovi v zvezi s preneseno zakonodajo, ki vključuje 90 % pravno zavezujočih aktov, ki jih vsako leto sprejemajo institucije EU. Udeležba poslancev pri delu Parlamenta in vse njihove finančne okoliščine, povezane z imenovanjem v Parlament, morajo prav tako biti povsem pregledne. Podpiram predlog o enotnem javnem registru.
Na koncu želim reči, da povečan dostop javnosti ni populistična zahteva, temveč povsem demokratična.
Gospod predsednik, v demokraciji je preglednost pojem časti. V demokratičnih državah državljani izvolijo vodilne organe. Ti organi imenujejo uradnike, ki izvajajo demokratične odločitve. Zaradi tega bi bilo absurdno, da bi bilo tem izvoljenim predstavnikom in imenovanim uradnikom dovoljeno prikrivati informacije svojim volivcem. Za dejstvo, da se to kljub temu dogaja, obstajata dve razlagi. Prva je zapuščina preddemokratične družbe, kjer so bili ljudje obravnavani kot podaniki pod neizvoljenimi vladarji. Podanikom se ni bilo dovoljeno vmešavati v zadeve vladarjev. Druga je, da lahko varnost naroda, spoštovanje integritete državljanov, poslovne skrivnosti, vpliv trga in podobni razlogi zahtevajo izjeme glede preglednosti.
Prva razlaga je danes povsem nepomembna. Organi v svoji vlogi oblasti ljudem ne smejo prikrivati informacij. Toda druga razlaga je utemeljena in vključuje težko dejanje uravnoteženja. Žal te zakonite zahteve za iskanje pravega ravnotežja organi oblasti pogosto izkoristijo za ohranjanje možnosti tajnosti.
EU nima tradicije preglednosti, na katero bi lahko bila ponosna. V svojem otroštvu in zgodnji mladosti je bila EU skoraj povsem tajna, celo vse do internega telefonskega imenika Komisije. EU je začela kot mandarinsko cesarstvo in to je tudi še danes, toda izvajati so se začeli pomembni koraki: leta 1993 kodeks ravnanja, sprejetje zahtev švedske Zveze novinarjev leta 1998 in uredba leta 2001.
Z določeno mero ponosa opozarjam, da ima moja država, Švedska, najdaljšo zgodovinsko tradicijo ustavne preglednosti. Zato se je država Švedska vključila v zadevo Turco in dosegla, da je lansko poletje Sodišče Evropskih skupnosti razveljavilo odločitve Sveta in Sodišča prve stopnje. To je bil še en korak proč od mandarinskega cesarstva, toda pot do vzpostavitve demokratične preglednosti v EU je dolga. Premagati je treba veliko notranjega odpora. Poročilo gospoda Cappata mora zato prejeti popolno podporo tega Parlamenta, kar bi bil še en korak naprej na tej dolgi poti.
- (IT) Gospod predsednik, govoril bom samo nekaj sekund, da povem, da se strinjam s precejšnjim delom poročila gospoda Cappata. Presenetljivo bi bilo, če bi čutil drugače, saj menim, da sem edini italijanski poslanec EP, ki je poskušal javno objaviti seznam navzočnosti in število vprašanj, ki jih je tu v našem Parlamentu zastavila italijanska delegacija. To sem delal leto za letom v majhni knjigi, v kateri poročam o mojih parlamentarnih dejavnostih.
Srečnejši bi bil, če bi na primer italijanski tisk, ki vse prepogosto na nas kaže s prstom, objavil informacije, ki same po sebi niso ravno nekakšno odkritje, ki pa bi kljub temu ponazorile vrsto dejavnosti, ki jih italijanski poslanec EP opravlja tu. Še boljše bi bilo, če bi lahko izpostavil, da so naše dejavnosti, če se jih opravlja pravilno, neodvisne od članstva v strankah, za katere smo bili izvoljeni, v smislu, da si prizadevamo služiti celotnemu sistemu.
Pozdravljam pobudo gospoda Cappata. Glasoval bom za skoraj vse, kar vsebuje njegov predlog.
(RO) Evropska unija temelji na načelu preglednosti, ki je navedeno v členih 1 in 6 Pogodbe o Evropski uniji in tudi v členu 41 Listine Evropske unije o temeljnih pravicah.
Evropa je od samega začetka zagovarjala postopek sprejemanja odločitev, ki je čim preglednejši in bližje državljanu. Evropski parlament je že po svoji naravi prvi, ki spodbuja dostop javnosti do postopka odločanja, saj različna mnenja o zakonodajnem ali nezakonodajnem delu pomagajo povečevati zaupanje evropskih državljanov v institucije Evrope.
Trenutno je dostop javnosti do dokumentov evropskih institucij dokaj dober. Vendar pa je očitno, da je treba posodobiti evropsko zakonodajo iz leta 2001, ki ureja to pravico do dostopa.
Parlament je Komisijo leta 2006 pozval, da predloži predloge za spremembo uredbe, in predlagal nekaj priporočil:
vsi pripravljalni dokumenti pravnih aktov bi morali biti neposredno dostopni javnosti in
Komisija je upoštevala ti priporočili, ki sta bili vključeni tudi v novi predlog o uredbi leta 2008.
V teku postopka sprejemanja odločitev so vpletene strani soočene z različnimi mnenji, ki so včasih nasprotujoča. Pogajanja vodijo do najsprejemljivejše odločitve za vse vpletene. Evropski državljani morajo biti seznanjeni s postopkom, ki je vodil do sprejetja odločitve, saj imajo te odločitve neposreden vpliv na njihovo življenje.
(ET) Gospe in gospodje, demokracija temelji na preglednosti in odprtosti. To je še posebno pomembno zdaj, ko se približujemo junijskim volitvam v Evropski parlament.
Poenostavitev spletnega okolja bi pomagala povečati udeležbo volivcev na volitvah v Evropski parlament. Če državljanom zagotovimo jasno razumljive informacije o dejavnostih predstavnikov in delovanju Evropskega parlamenta na splošno, nam bo uspelo zbuditi zanimanje mladih in starih za naše delo. e-Parlament je dobrodošla pobuda.
Na podlagi iskalnih kriterijev bi morale biti vse informacije o delu predstavnikov na razpolago državljanom. Strinjam se s poročevalcem, da bi morali razen do dejavnosti plenarne skupščine posamezniki imeti dostop tudi do dela, opravljenega v odborih in delegacijah. Državljani morajo povsem razumeti naše dejavnosti.
Prav tako podpiram zamisel vzpostavitve skupnega registra informacij in dokumentov. Pomembno je, da lahko državljani spremljajo postopke, ki so v njihovem interesu, in dostopajo do podatkov z enega mesta. Za vzpostavitev enotnega portala bo potreben čas, toda premakniti se moramo v to smer. To je naša pot zdaj in v prihodnje. Podpiram poročilo gospoda Cappata.
Gospod predsednik, mojemu kolegu, gospodu Cappatu, želim čestitati za njegovo poročilo. Pomembno je, da o njem razpravljamo tu v Parlamentu.
Ko govorimo o odgovornosti in preglednosti, moramo začeti pri nas samih, in to pomeni vse institucije EU. Strinjam se z večino poročila. Opozorila bi na eno ali dve zadevi. Zagotoviti moramo na primer, da so, če zagotavljamo informacije o dejavnostih poslancev, takšne informacije izčrpne. Drugače bomo izvedeli ceno vsega in vrednost ničesar. S tem mislim, da je naš obseg dela resnično precej širok. Ne gre samo za navzočnost v odborih ali na plenarnih zasedanjih. Takšne informacije o dejavnostih poslancev bi morale vključevati vse dejavnosti. Drugače bi lahko izgubili zelo dragoceno delo, ki ni osredotočeno na Parlament, saj bi bilo nevidno.
Glede pripomb mojega kolega gospoda Romagnolija bi želela povedati, da njegovega dobrega dela mediji niso omenjali, da je novica samo, če svojega dela ne opravljaš.
Nazadnje bi želela povedati, da je srž zadeve, da bi moralo biti naše delovanje kot zakonodajni organ pregledno. Strinjam se z Michaelom Cashmanom, da bi morali vsi državljani vedeti, kako so njihovi ministri glasovali v Svetu. To je ključnega pomena. Drugače delujemo v korist brigade "krivi Bruselj", ko gre doma kaj narobe.
(DE) Gospod predsednik, moje izkušnje so verjetno precej podobne tistim milijonov Evropejcev. Komisarka, v ta Parlament sem vstopil leta 1999 z velikim zanosom, ki ni nič zaostajal za tistim, ki ga še vedno kažete. Potem sem naredil tisto, kar naredi tako mnogo državljanov. Želel sem vedeti nekaj, in sicer: kako se sprejema odločitve? Kam gre denar? Kdo ga dobi? Vedno več volivcev je prihajalo k meni in rekli so: ne vemo, kje smo s to EU. To je bila tudi moja izkušnja. Žal se človek zave, da se za mnogimi ukrepi skriva izrecni namen prikrivanja neodgovornosti, ki še vedno obstaja v naših institucijah, vključno z nejasnim določanjem zakonodajnih teles. Lahko vas samo spodbudim, da vztrajate pri svojih prepričanjih in greste dlje, kot gre trenutno poročilo gospoda Cappata, in daste na razpolago te osnovne informacije. To bi bil dosežek, in to pravim po 10 letih.
(PT) Gospod predsednik, gospa Wallström, gospe in gospodje, načelo preglednosti je temeljno načelo Evropske unije. Krepi demokratično naravo naših institucij in spodbuja sodelovanje državljanov v postopku sprejemanja odločitev ter tako zagotavlja večjo legitimnost javnih organov s tem, da so učinkovitejši in odgovorni ljudem. Podpiram načelo, da so vse demokratične institucije dolžne zagotoviti, da so njihove dejavnosti, dokumenti in odločitve javni. Dostop do dokumentov je temeljni element poštenega sodelovanja, ki je potrebno med evropskimi institucijami.
Med preiskovanjem dejavnosti CIA v Evropi sem goreče kritiziral Svet zaradi kršenja tega poštenega sodelovanja z uvedbo omejitev - polnih in delnih - dostopa do bistvenih dokumentov. Zaradi tega sem tudi pozdravil odločitev Sodišča Evropskih skupnosti v zvezi z zadevo Turco, v kateri je sklenilo, da načeloma obstaja dolžnost razkritja mnenj pravne službe Sveta o zakonodajnem postopku; ta mnenja bi lahko bila ključnega pomena pri razumevanju smeri, ki jo je ubral postopek odločanja.
Strinjam se, da se mora pregled uredbe iz leta 2001 nadaljevati, ne samo zaradi odziva na pomanjkljivosti, ki so bile od takrat ugotovljene v njej, temveč tudi zaradi vključitve najnovejše sodne prakse, predvsem sodbe v zadevi Turco. Kljub temu moramo jasno upoštevati pravno podlago, ki jo imamo na razpolago. Nekateri predlogi poročevalca gredo precej dlje, kot je to dovoljeno v skladu s pravno podlago, kot sta že omenila gospod Herrero in gospod Cashman.
Pravila, ki nimajo pravne podlage, so na primer namenjena nacionalnim parlamentom. V sodbi v zadevi Turco Sodišče Evropskih skupnosti samo priznava, da mora uporaba uredbe upoštevati uravnoteženje med tveganjem razkritja in javnim interesom, da se omogoči dostop do tega dokumenta. V nekaterih primerih predlogi gospoda Cappata po mojem mnenju ogrožajo to ravnotežje.
(RO) Želel bi poudariti dejstvo, da je, medtem ko je gospod Cappato v začetku užival veliko podporo njegove pobude, 18 poznejših sprememb povzročilo izgubo te začetne podpore.
Kljub temu podpiram dejstvo, da je dostop javnosti do dokumentov Parlamenta, Sveta in Komisije ključnega pomena za približevanje Evropske unije njenim državljanom. Najprej bi želel poudariti potrebo po objavi glavnih dokumentov, ki so nastali v teku postopka komitologije.
Drugič, menim, da bi bila dobra zamisel, da se na spletni strani Evropskega parlamenta pod osebnimi profili, ki podrobneje opisujejo dejavnosti vsakega poslanca EP, objavi tudi spremembe, ki jih je posamezni poslanec EP predložil v parlamentarnih odborih, katerim pripada. Državljani morajo jasno videti, katere spremembe so podali poslanci EP med evropskim postopkom odločanja, poleg poročil, resolucij in plenarnih razprav.
Tretjič, ko Evropski svet deluje kot sozakonodajalna institucija poleg Parlamenta, bi moral objaviti svoje razprave, prav tako kot svoje razprave objavi Parlament. Svet bi moral pokazati preglednost z objavo svojih razprav od zdaj dalje, preden ga Lizbonska pogodba obveže, da to stori.
(PL) Gospod predsednik, državljanske pravice vključujejo pravico do obveščenosti glede dejavnosti predstavnikov, ki jih je izvolila družba in ki izvajajo pomembno javno funkcijo. To še posebno velja v primeru institucij Evropske unije, vključno s Svetom, do dokumentov katerega je težje dostopati. Informacijski programi, ki so na razpolago na internetu, bi morali biti uporabnikom prijazni in enostavno voditi zainteresirano osebo do dokumenta, ki ga išče. Toda čeprav ima dandanes mnogo ljudi dostop do interneta, ga nimajo vsi. Potrebujemo publikacije, do katerih je mogoče dostopati v knjižnici, in povzetke, ki so bolj dostopni za ljudi, ki jim ni preveč prijetno brati besedil. Vendar pa moramo premisliti, ali bi bilo treba objaviti popolne zapise razprav političnih skupin.
(SV) Gospod predsednik, preglednost je v EU resnično doživela dramatične spremembe - in prepričana sem, da bi se komisarka povsem strinjala - od nastopa Uredbe (ES) št. 1049/2001 in spletnih strani.
Prav tako bi rada poudarila moje mnenje, da sta Komisija in komisarka v zadnjih letih izjemno dobro in plodno prispevali k temu vprašanju. To od začetka ni bila lahka naloga, toda menim, da je bilo sodelovanje v zadnjih letih zelo plodno, kar je nekaj, za kar bi vas morali pohvaliti. Vsi se nenehno pritožujejo čez Komisijo, vendar menim, da to v vseh pogledih ni povsem upravičeno
Seveda ne moremo imeti situacije, v kateri zakonodaja na področju pravosodja in notranjih zadev glede utemeljitev ni pregledna. Gospod Alvaro ima povsem prav glede tega. To je seveda nemogoče. Vendar pa bi bilo res pretirano, če bi moral uradnik ali poslanec Parlamenta vsak dan predložiti poročilo o tem, kaj je ta dan naredil. Konec koncev bodo pol dneva porabili za pisanje poročila o tem, kaj so naredili.
Zaključila bi rada s tem, da podpiramo poročilo gospoda Cappata pod pogojem, da bo njegova posledica pravno zanesljiva, jasna zakonodaja, ki ni po nepotrebnem birokratska.
(PL) Gospod predsednik, če predpostavimo, da bi morali biti demokratični sistemi, ki temeljijo na pravni državi, zavezani k objavi predpisov, ki so zavezujoči za njihove državljane, bi morali zagotoviti, da so dejavnosti institucij pregledne in odprte. V praksi bi torej seje in razprave demokratičnih zakonodajnih organov in tudi njihova glasovanja, kjer je to mogoče, morali biti pregledni in osnutek zakonodaje bi moral biti dostopen javnosti. Žal Svet pogosto deluje na način, zaradi katerega je težko povezati dokument s postopkom in zaradi česar je dostop državljanov do teh dokumentov onemogočen.
Kot vemo, ima internet izredno pomembno vlogo pri zagotavljanju dostopa državljanom do dokumentov EU. Zaradi tega potrebujemo enoten portal EU, ki bo olajšal dostop do dokumentov, postopkov in institucij. Opredeliti bi morali skupna pravila za izvajanje administrativnih postopkov in tudi za vložitev, označevanje, zabeleženje in razširjanje dokumentov. Naš Parlament mora dajati zgled drugim institucijam.
Gospod predsednik, skrbno sem si zabeležila, kar je povedal poročevalec. Tu obstajata dve kategoriji: dostop do informacij o zakonodajnem delu EU in dostop do dokumentov na nezakonodajnem področju. Glede prvega podpiram tisto, kar se imenuje aktivna preglednost, vse do svobode informiranja kot pravila, in vsekakor zelo zmanjšano uporabo tajnih sej in gradiv za seje na ravni Sveta. Menim, da bi morali vedeti, kako glasujejo naši ministri, da bi ti lahko bili odgovorni za ustavitev te kulture "krivi Bruselj", ki se odvija doma v nacionalnih parlamentih. Prav tako bi si želela enostaven dostop do seznama navzočih poslancev Parlamenta in glasovanja med parlamentarnim delom na vseh ravneh.
Izvolili so nas državljani, da opravljamo delo, in pravico nas imajo imeti za odgovorne. Po drugi strani pa je predlagati, da morajo biti vse seje političnih skupin ali strank odprte za kritični nadzor javnosti, očiten nesmisel in sredstvo za zrušenje dnevnega reda. Ne skrbi me zaradi preglednosti. Tu kot politiki opravljamo ugledno delo in zavzeti se moramo za dostojanstvo našega poklica.
(IT) Gospod predsednik, gospe in gospodje, povsem prepričan sem, da se je poročilo gospoda Cappata skrbno izogibalo stopiti na prste javnim uslužbencem, ki so zaskrbljeni zaradi svoje zasebnosti in potrebe po ohranitvi zaupnosti glede določenih situacij, ki morajo takšne ostati. To je vsekakor zelo pomemben razlog za odobritev njegovega poročila, toda želel bi tudi odpraviti skrbi nekaterih izmed nas, ki se bojimo, da bo kršena naša pravica do svobode delovanja in zasebnosti.
Poglejmo, kaj se zgodi, ko je situacija obrnjena in želi javni uslužbenec ugotoviti, kaj delamo državljani. Ne moremo imeti skrivnosti: v nekaterih državah članicah se prestreže celo zasebne telefonske klice med možem in ženo, med starši in otroci in tako dalje. Vsekakor nas ne sme biti strah, da bi državljani točno vedeli, kako se oblikuje zakonodajo in doseže odločitve v Komisiji ali Svetu, in to velja tudi za zakonodajne odločitve, ki jih sprejme naš Parlament. Pozdravljam to pobudo.
(PL) Jasnost in preglednost bi morali oblikovati temelj dejavnosti institucij Evropske unije. Samo če dosežemo ustrezno raven preglednosti, bodo naše dejavnosti postale razumljivejše za državljane in jim bodo s tem bližje. Institucionalna kriza, s katero je soočena Unija, nam vsem kaže posledice sprejetja napačnega pristopa k temu vprašanju. Po mojem mnenju je bilo prav to omalovaževalno vedenje do državljanov Evropske unije razlog za to, da so bile posledično institucionalne reforme polomija in v Franciji, na Nizozemskem in na Irskem ni prišlo do ratifikacije Lizbonske pogodbe.
Zaradi tega bi morali sprejeti pravilne zaključke in se zavedati, da bi morala biti naša osnovna prednostna naloga družbeno sprejetje dejavnosti Evropske unije. Da bi dosegli to sprejetje, bi se morali državljani zavedati, kaj delamo, kako delujemo in, konec koncev, kakšne odločitve sprejemamo. Potrebujemo jasen, povezan in opazen vir informacij o dejavnostih vseh institucij Evropske unije. Mesto Evropskega parlamenta je zagotovo na čelu te spremembe, saj je institucija, ki je najbližje državljanom Evropske unije. Zapomniti si moramo, da je bila Unija ustvarjena prav za te državljane.
podpredsednica Komisije. - Gospod predsednik, hvala za to razpravo in izmenjavo mnenj. Menim, da je težko povzeti, toda če bi to naredila, bi ponovila, kar so povedali nekateri izmed vas o tem, da je to temeljni element v kateri koli demokraciji.
Na to rajši gledam s stališča državljanov: pravica državljanov, da vedo, kaj se dogaja, in do dostopa do informacij in dokumentov ter nato sprejetje odločitev na podlagi dejstev. To bo za vse nas ključno leto, saj se bodo 7. junija državljani Evrope udeležili volitev. Seveda je temeljnega pomena, da imajo dostop do informacij.
Še vedno nosimo breme zgodovinskih razlik v kulturi in stališčih, kaj bi bilo treba narediti javno in kaj ne. Menim, da se v nekaterih primerih še vedno borimo s tem. Prihajam iz države, kjer imamo dolgo tradicijo načela odprtosti in dostopa do dokumentov, medtem ko je bilo v drugih državah članicah obratno: najprej je tajno in samo stvari, za katere se odloči, da ne bi smele biti tajne, smejo postati javne. Menim, da je to nekaj, s čimer se moramo truditi spopasti in obravnavati. Menim, da je poročilo pokazalo tudi vse povezave med vsemi temi vprašanji in njihovo prepletenost in na to moramo gledati s političnega stališča.
Lepota Lizbonske pogodbe je, da bi dejansko razširila pravico do obveščenosti in dostop do dokumentov in morda pomagala končati "igro obtoževanja", saj nam bi to dalo tudi možnost spremljanja dogajanja v Evropskem svetu. Gospod Cashman in drugi so omenili to in menim, da je zelo pomembno za vse nas.
Upam, da veste, da se lahko zanesete name, da si bom vsakodnevno prizadevala za zagotovitev, da Komisija izboljša svoj dostop do dokumentov. Pogledamo lahko, kaj delamo v odborih; izboljšamo lahko, kar delamo glede registrov in številnih točk, na katere je opozoril gospod Cappato in ki so nam v pomoč. Menim, da je treba ohraniti pritisk na Komisijo, vendar ste vsi pokazali, da to zadeva tudi Parlament. Lahko izboljšate in povečate odprtost in preglednost. To je zagotovo del krepitve demokracije v Evropi. Za delo na tem bomo imeli možnost med pripravami na volitve v EP. To bo eden od odločilnih preskusov za vse nas.
Najlepša hvala za razpravo, k njej pa se bomo vrnili zelo kmalu, ko bomo razpravljali o Uredbi (ES) št. 1049/2001.
Gospod predsednik, gospe in gospodje, najlepše se zahvaljujem komisarki. Tega nisem omenil prej, vendar poročilo priznava, da je prišlo do izboljšanja glede učinkovitega dostopa, glede pozitivnih odgovorov na zahtevke za dostop do dokumentov. Kar sem poskusil poudariti, je potreba po spremembi miselnosti, kot bi jo lahko imenovali, v vzorec, v katerem je informacija že zasnovana za to, da je javna, v trenutku, ko je oblikovana.
Gospa Cederschiöld, ne zahtevam več papirologije zaradi potrebe po razkrivanju in objavljanju vsega, temveč sistem, ki je vzpostavljen tako, da zagotavlja, da nimamo samo dostopa do dokumentov, kadar prosimo zanj, ampak da imamo tudi dostop do informacije tisti trenutek, ko je oblikovana, ob samoumevnem spoštovanju zaupnosti glede političnih skupin in sej političnih skupin. To je prav tako naslovljeno na gospo Doyle in gospoda Herrera, ki je odšel.
Tu govorim o večji in enostavnejši razpoložljivosti informacij; to seveda ne pomeni, da skupine ne bodo mogle več imeti sej za zaprtimi vrati. Ne govorim o absolutni in ideološki obveznosti, ki velja za katero koli sejo, ampak o zagotavljanju, da je infrastruktura pripravljena, če jo hočemo. Ne verjamem, da je res, kot je rekel gospod Herrero, da so informacije o navzočnosti, glasovanju in tako dalje v celoti hranjene in v celoti na razpolago. To ni res. Zapisniki so na voljo za posamezne odbore in informacije je mogoče sestaviti samo, če se preuči sejo za sejo.
Osebno sem bil žrtev tega. Italijanski časopis je objavil naslov z velikimi črkami čez celo stran, da sem bil odsoten več kot kdor koli drug, preprosto zato, ker sem začel sredi parlamentarnega obdobja in so svoje izračune oprli na nekaj mesecev po moji priključitvi, pri čemer so primerjali navzočnost s prejšnjimi tremi leti. To je primer, ki kaže, da moramo mi sami zagotoviti razpoložljivost informacij, da bi zagotovili največjo preglednost, s čimer bi preprečili manipuliranje teh informacij in njihovo zlorabo.
Docela se zavedam, da vrednost dela poslanca EP ni samo v navzočnosti in odsotnosti, vendar ne morem razumeti, zakaj bi morali mi sami skorajda skrivati te informacije, s čimer odpiramo vrata najhujšim in najbolj demagoškim vrstam manipuliranja. Zato upam, da glede teh vidikov in vidikov dostopa s strani invalidov - ne predstavljam si, zakaj je Skupina Evropske ljudske stranke (Krščanskih demokratov) in Evropskih demokratov pozvala k ločenemu glasovanju o tem -, resnično upam, ne bomo imeli presenečenj v zadnjem trenutku, ker menim, da je to stvar, ki je bistvenega pomena za vsakogar. Gospod predsednik, hvala za vaše razumevanje.
v pisni obliki. - Glede zadnjega, to ne velja za vse komisarje in žal trenutno nismo v položaju, da bi objavili podatke o drugih prejetih sredstvih. Vendar na splošno obstaja napačna predstava o naših dohodkih.
Prvič, danes vsi poslanci Evropskega parlamenta prejemajo enako plačo kot poslanci njihovih nacionalnih parlamentov. To pomeni, da malteška delegacija v EP dobi honorar, ki je enak honorarju poslancev, da zaposluje in vodi našo pisarno tako v Bruslju kot na Malti.
Morda bi bila dobra zamisel, da bi komisarji in poslanci morali izpolnjevati revizijsko pregledana finančna poročila na letni osnovi glede vseh prejetih dohodkov. Ta poročila bi morala biti na voljo javnosti. Menim, da je ta predlog uravnoteženje dveh pomembnih vprašanj glede varstva podatkov in preglednosti.
Gospod predsednik, strinjam se z mnogimi načetimi vprašanji v tem poročilu, o katerem bomo glasovali v četrtek. V prihodnje mora Svet zagotoviti, da so vse njegove razprave, dokumenti in informacije na voljo kritičnemu nadzoru javnosti.
Podpiram tudi predlog v poročilu, da bi moralo biti na spletni strani Parlamenta več informacij o dejavnostih in navzočnosti poslancev.
Nevarne snovi in pripravki (diklorometan) (razprava) 
Naslednja točka je poročilo Carla Schlyterja v imenu Odbora za okolje, javno zdravje in varnost hrane o predlogu Odločbe Evropskega parlamenta in Sveta o spremembi Direktive Sveta 76/769/EGS v zvezi z omejitvami pri trženju in uporabi nekaterih nevarnih snovi in pripravkov (diklorometan) - C6-0068/2008 -.
Gospa predsednica, dejansko si želim, da bi bilo nocoj tu francosko predsedstvo, saj moram povedati, da je bilo naše sodelovanje izjemno dobro. Brez njegove zavezanosti in pripravljenosti iskanja poti naprej nikoli ne bi mogli doseči dogovora. Med postopkom je pri enem ali drugem vprašanju vedno bila manjšina, ki lahko prepreči sprejetje. Za zdajšnje uresničevanje te zakonodaje, kar je zelo dobro, se je treba zahvaliti zelo dobremu sodelovanju s francoskim predsedstvom.
Razpravljamo o diklorometanu (DCM), ki je odstranjevalec barv. Prav tako je industrijska kemikalija, ki se jo dejansko veliko uporablja v farmacevtski industriji. Pri njegovi industrijski uporabi pa je mogoče ob uporabi te kemikalije povsem zaščititi delavce in okolje. Problemi se pojavljajo večinoma pri prodaji potrošnikom. Diklorometan je škodljiva kemikalija, saj je rakotvoren, ima narkotičen učinek in škodljive učinke na zdravje. Človeka zlahka prizadene. Preden diklorometan zavohate, ste že trikrat presegli varnostno mejo, zaradi česar se izredno težko zaščitite pred njim. Pravilna zaščita je sestavljena iz visoko specializiranih rokavic, ki jih je treba zamenjati vsake tri ure. Imeti morate opremo, ki običajno stane okoli 2 700 EUR, z neodvisnim prezračevalnim sistemom.
Dejstvo, da se to kemikalijo danes uporablja, je zelo odvisno od dejstva, da se uporablja nezakonito. To pomeni, da je bilo pomembno tudi omejiti in prepovedati uporabo s strani poklicnih uporabnikov. Pogosto gre za samozaposlene in podjetja s samo nekaj uslužbenci, ki čistijo grafite ali odstranjujejo barve. Zaščitno opremo pogosto pustijo doma ali pa sploh ni na voljo. Prepoved te kemikalije je zato v veliki meri vprašanje varstva delavcev. Vemo, da se v državah, v katerih se uporablja - kar trenutno pomeni 24 od 27 držav članic -, diklorometan redkokdaj uporablja pravilno v skladu z nacionalno in evropsko zakonodajo. Menim, da bo zadostovalo, če navedem besedilo Združenja nemške kemične industrije, ki navaja, da se omejitve izpostavljenosti redno preseže tudi, če je na voljo dobro prezračevanje, se barve odstranjuje na omejenem območju, se ostanke odstranjenih barv zbira in se vsebnike z diklorometanom nemudoma zapre. Zato je potreben zaprti dihalni aparat.
Menim, da je zelo pozitivno, da je Komisija podala predlog in da smo zdaj dosegli kompromis, ki bo v praksi prepovedoval tudi poklicno uporabo, države pa bodo lahko sprejele nacionalna odstopanja. Vendar morajo tisti, ki sprejmejo takšna odstopanja, zagotoviti, da imajo delavci, ki delajo s to kemikalijo, ustrezno varovalno opremo, so ustrezno usposobljeni in poznajo alternativne možnosti, prav tako pa morajo tudi upravičiti, zakaj ne morejo uporabiti teh alternativnih možnosti. Dejstvo je, da so na voljo uporabne alternativne možnosti na vseh področjih, na katerih se uporablja diklorometan. Govorimo o 5 %, ki se uporabljajo na nevaren način, torej za odstranjevanje barve. Drugih 95 % uporabljene količine diklorometana se uporablja v industriji. Dobro je, da tudi tam zaostrujemo varstvo delavcev in okolja.
Glede na vse sem dejansko zelo zadovoljen s sporazumom. Izboljšal bo možnost ljudi, da odstranjujejo barvo, ne da bi bili izpostavljeni nevarnim, rakotvornim kemikalijam. Moji kolegi poslanci tega Parlamenta so omogočili, da je bil sporazum dosežen tako hitro, in vsem se zahvaljujem za to, in da smo vsi poročevalci v senci in jaz lahko dosegli dogovor s Svetom. Dobro kaže. To je bila dejansko zadnja možnost pred direktivo REACH, da kemikalije prepovemo na staromoden način. Zato je bil to odličen zaključek politike o kemikalijah starega sloga in vsekakor je bil dober zaključek za nas, da smo tako uspešno dosegli sporazum.
Glede diklorometana obstajajo tisti, ki trdijo, da bi bile lahko alternative vsaj tako nevarne, če ne še bolj, toda ocena Komisije in drugih jasno kaže, da so alternative bistveno manj nevarne. Zdaj ustvarjamo trg za alternative. Realnost je, da bodo podjetja, ki se zdaj pritožujejo, v mnogih primerih proizvajala tudi alternativne proizvode, obstajajo pa tudi manjša podjetja, ki proizvajajo alternativne proizvode. Dobro je, da bomo zdaj dobili priložnost, da izkoristimo njihovo konkurenčno prednost večjega varstva okolja na notranjem trgu. Smo na poti k varnejši prihodnosti in zahvaljujem se vsem, ki so bili del tega procesa.
Gospa predsednica, gospe in gospodje, začeti želim z zahvalo poročevalcu, gospodu Schlyterju, za njegovo trdo delo na tem predlogu. Prišli smo do dobrega kompromisa s Svetom, ki se ga lahko sprejme po prvem branju.
Tu gre za vprašanje omejitve trženja diklorometana in njegove uporabe v proizvodih za odstranjevanje barve, da bi zmanjšali tveganja, ugotovljena v nekaj večjih študijah, izvedenih v imenu Komisije. Nobenega dvoma ni, da je diklorometan nevaren za zdravje ljudi, ker je lahko hlapen. Ta hlapnost povzroči tvorjenje visoko koncentriranih hlapov v okoljskem zraku, ki ga zlahka vdihavajo uporabniki odstranjevalcev barv, hlapi pa imajo neposreden toksični učinek na centralni živčni sistem.
V slabih delovnih ali obratovalnih pogojih je to povzročilo ali prispevalo k nezgodam s smrtnim izidom v nekaterih državah članicah. Večina nesreč in nezgod s smrtnim izidom se je zgodila v komercialnem in poklicnem okolju, predvsem kot posledica neprimernega prezračevanja in neuporabe osebne zaščitne opreme. V nesrečah pa so bili udeleženi tudi potrošniki, vendar pa je število javljenih nesreč v tem primeru precej manjše.
Namen predloga Komisije je čim večje zmanjšanje zadevnih tveganj pri uporabi te nevarne kemikalije, kolikor je to tehnično mogoče. V različici, ki sta jo spremenila Parlament in Svet, bo prodaja odstranjevalcev barv, ki vsebujejo diklorometan, potrošnikom povsem prepovedana. Prepovedati bi bilo treba tudi uporabo snovi s strani potrošnikov, saj ti na splošno nimajo potrebne osebne zaščitne opreme in jih ni mogoče usposobiti ali nadzorovati, da bi zagotovili varno uporabo snovi.
Za trženje in uporabo diklorometana s strani poklicnih uporabnikov bo veljala splošna prepoved. Ker pa nekatere države članice menijo, da je pomembno, da poklicni uporabniki to snov uporabljajo tudi v prihodnje, bo tem državam članicam dana možnost, da dovolijo uporabo te snovi pod specifičnimi strogimi pogoji. Te države članice morajo določiti specifična pravila in predpise, ki ustrezajo njihovim obstoječim nacionalnim sistemom, za pooblaščanje poklicnih uporabnikov. Poklicni uporabniki bodo dovoljenje dobili po opravljenem tečaju usposabljanja. Tečaj usposabljanja mora med drugim zagotavljati informacije o tveganjih, ki jih predstavlja diklorometan, in razpoložljivosti alternativnih snovi. Delodajalci in samozaposleni bi morali diklorometan po možnosti nadomestiti z drugimi snovmi ali postopki, ob tem pa upoštevati veljavno zakonodajo o varnosti na delovnem mestu.
Uporaba odstranjevalcev barv, ki vsebujejo diklorometan, bo še naprej dovoljena v poslovnih prostorih pod pogojem, da so bili izpolnjeni vsi potrebni ukrepi za zmanjšanje izpostavljenosti zaposlenih. Nujno je na primer zagotoviti ustrezno prezračevanje, da bi čim bolj upoštevali mejne vrednosti na delovnem mestu. Prav tako je treba določiti ukrepe za zmanjšanje izhlapevanja iz vsebnikov odstranjevalcev barv. Poleg tega je treba uporabljati zaščitno dihalno opremo, če so presežene mejne vrednosti na delovnem mestu.
Gospod Schlyter priporoča, da podprete kompromisno besedilo, o katerem so potekala pogajanja s Svetom. Tudi jaz menim, da ta kompromis predstavlja dobro ravnotežje. Zato bom kompromis v imenu Komisije v celoti podprl.
Gospa predsednica, najprej bi se želela zahvaliti poročevalcu in ponoviti, da smo zelo dobro sodelovali pri doseganju tega kompromisa, ki ima podporo Skupine Evropske ljudske stranke (Krščanskih demokratov) in Evropskih demokratov. Pozornost je treba obrniti k dejstvu, da je to zelo strupen proizvod in da obstajajo izvedljive in varne alternativne rešitve. Vsekakor ne moremo zanikati nevarnosti - kot ste omenili, gospod Verheugen -, povezanih z uporabo diklorometana, še zlasti, če pogoji ne zagotavljajo varnosti uporabnika. Diklorometan pogosto uporabljajo posamezniki, ki opravljajo obnovitvena dela v svojih domovih. Menijo, da je odličen in učinkovit proizvod, vendar se ne zavedajo, da z njegovo uporabo v zaprtem prostoru tvegajo zelo hitro izgubo zavesti in da ob opustitvi skrbnega ravnanja obstaja celo nevarnost smrti.
V nasprotju s skrajnim stališčem popolne prepovedi, kot je sprva predlagal poročevalec, doseženi kompromis državam članicam dovoljuje možnost, da za poklicno in industrijsko uporabo zagotovijo izjeme, toda pod jasno opredeljenimi pogoji. To je učinkovit kompromis in pomembno se je zavedati, da je diklorometan odgovoren za mnogo nesreč. Poleg tega obžalujem, da imamo zelo malo informacij o nesrečah pri delu, do katerih je prišlo. Prav tako bi poudarila, da je bila pred začetkom dela Komisije izvedena ocena učinka in da so bile njene ugotovitve uporabljene pri oblikovanju besedila. Vendar pa moramo zagotoviti, da bodo tistim posameznikom, ki jih bo še vedno mikalo uporabiti proizvod, na voljo natančne informacije, čeprav so zdaj države članice odgovorne za sestavo jasnih pravil in izvajanje splošne prepovedi trženja tega proizvoda, ki je nevaren za zdravje.
v imenu skupine ALDE. - Gospa predsednica, želel bi čestitati poročevalcu Carlu Schlyterju in poročevalcem v senci za zelo temeljito in profesionalno delo, ki so ga opravili pri pripravi te dokumentacije. Te dni imam redko zadovoljstvo, da sodelujem v razpravah, ki izhajajo iz dela odborov in še zlasti ob tem času dneva, ali naj rajši rečem, času noči.
Nisem imel časti sodelovati v razpravah v odboru, razen ob eni sami priložnosti, ko sem želel zagotoviti, da moji kolegi razumejo pomembnost glasovanja za podporo predlogov poročevalca. Toda to je pomembno vprašanje, resnično vprašanje življenja in smrti in vprašanje, ki je zame dvojno pomembno, ker imam poseben interes v zvezi z mojim volilnim okrožjem.
Diklorometani so, kot smo slišali, snovi z edinstveno nevarnim profilom. So tako hlapni, da vdihavanje, celo slučajen vdih, presega vse spoznane mejne vrednosti za zdravje. So rakotvorni in imajo učinke na živčevje s poškodbami živcev. Na običajnih temperaturah njihova uporaba povzroči izhlapevanje do nevarnih ravni. Za varno delo z diklorometanom je potrebna obleka, ki ne prepušča zraka, ki stane okoli 2 000 EUR, za zaščito kože pa rokavice, ki stanejo 25 EUR ali 30 EUR in jih je treba menjati na dve do tri ure.
Seveda tega nihče ne dela, četudi je seznanjen s škodljivo naravo te snovi. Ni učinkovitega načina za zagotavljanje varne uporabe diklorometanov s strani javnosti. In ker so tako strupeni, sta jih hotela poročevalec in odbor prepovedati, celo za poklicno uporabo, da bi preprečila smrtne primere. Komisija ima za zadnjih osem let zabeleženih približno 18 nezgod s smrtnim izidom zaradi uporabe teh proizvodov in približno 56 nezgod brez smrtnega izida. Prepričan sem, da jih je v resnici bilo več. Toda industrijski lobi je v Svetu oblikoval skupino, ki lahko prepreči sprejetje, in iz tega razloga sta se poročevalec in odbor nerada strinjala, da se državam članicam dovoli odstopanje za poklicno uporabo.
Vendar pa smo dosegli ne samo strogo zaščito za delavce, ki jih uporabljajo poklicno, temveč tudi zavezo držav članic k nadzoru in inšpekciji. Popolna prepoved teh proizvodov že obstaja na Švedskem, Danskem in v Nemčiji in upam, da nobena država članica ne bo prosila za takšno odstopanje. Industrijska uporaba je drugačna zadeva. Te proizvode je mogoče varno uporabljati v industriji pod pravimi pogoji.
Nekatere države članice so ugovarjale, da bi se morala dovoliti uporaba za varstvo kulturne dediščine, za odstranjevanje barve s starih spomenikov, ne da bi jih poškodovali. Toda strokovnjaki so opozorili, da to ne bi bila dobra zamisel, zato moja skupina ne bo podprla nobene predložene spremembe v tej smeri.
Omenil sem, da imam glede tega interes v zvezi z mojim volilnim okrožjem. O tem vprašanju si s komisarjem Verheugnom dopisujem že sedem let. Zakaj? Ker imam v svojem volilnem okrožju podjetje z imenom Eco Solutions, ki je razvilo povsem varno alternativo diklorometanom. Alternativo na vodni osnovi. Ima enak učinek, čeprav postopek traja malo dlje. Žal moram povedati, da je bila edina država članica, ki je močno lobirala za ohranitev uporabe diklorometana, Združeno kraljestvo, ki tudi v industrijskih količinah proizvaja mnogo takšnih snovi.
Skupaj s komisarjem Verheugnom sem se štiri leta trudil, da je strokovni odbor Komisije sploh pogledal, da obstaja ta alternativa na vodni osnovi, tri leta pa je trajalo, da se je alternativo na vodni osnovi spoznalo za učinkovito in uporabno tehnologijo. Vendar pa lahko z zadovoljstvom povem, da ima ta zgodba srečen konec, kot jih imajo vse najboljše zgodbe. Diklorometani bodo za neindustrijsko uporabo umaknjeni s trga. Moji volivci bodo s svojo novo tehnologijo postali bogatejši, in vsi bodo zaradi izjemnega dela Carla Schlyterja in njegovih kolegov v Odboru za okolje, javno zdravje in varnost hrane srečno živeli do konca svojih dni.
v imenu skupine GUE/NGL. - (SV) Gospa predsednica, diklorometan ali DCM je nevarna kemikalija, ki lahko povzroči raka, poškodbe oči in hude poškodbe organov kot so srce, jetra in ledvice. Diklorometan se med drugim uporablja v proizvodnji farmacevtskih izdelkov in kot odstranjevalec barve in razmaščevalec. Nekatere države članice, kot so Švedska, Danska in Avstrija, so že uvedle prepoved diklorometana.
Čudovito je, da je zdaj na dnevnem redu vprašanje diklorometana. Še boljše je, da bo sporazum pomenil popolno prepoved diklorometana za običajne potrošnike. Za to moram izredno pohvaliti našega poročevalca, gospoda Schlyterja. Odlično opravljeno, Carl!
Žal bodo delavci v farmacevtski industriji in tisti, ki čistijo stene in fasade, še naprej izpostavljeni tveganju zaradi učinkov diklorometana. Žal moram povedati, da ta sporazum ne bo pomenil popolne prepovedi poklicne uporabe diklorometana. To je resen neuspeh, za katerega je po mojem mnenju v celoti odgovorna Komisija. Vendar pa je bilo to odstopanje oblikovano na takšen način, da bo, upam, majhno število držav članic, ki želijo uporabljati diklorometan, moralo zagotoviti, da posledično ne trpijo njihovi delavci. Breme dokazovanja je torej na tistih državah, ki želijo v omejenih količinah uporabljati diklorometan in ki morajo dokazati, da se bo snov uporabljala na najvarnejši možni način, in zagotoviti zaščito delavcev. Na koncu je to dokaj sprejemljivo.
Na splošno je to dober sporazum. Komisijo bi želel pozvati, da iz te odločitve črpa zanos. Da, zmoremo! In zdaj nadaljujmo. Komisijo pozivam, prosim, ali ni mogoče, da bi nam nakazali, da bo v prihodnosti več prepovedi nevarnih snovi kot so rakotvorna azo barvila, bisfenol A in zaviralec gorenja dekabromodifenileter? Če tega ne more storiti EU, zakaj ne morete posameznim državam članicam dovoliti, da gredo naprej in uvedejo svoje prepovedi? Vi v Komisiji greste celo tako daleč, da države članice prisilite, da odpravijo omejitve, ki jih včasih že imajo. Moja država, Švedska, je bila na primer prisiljena dovoliti azo barvila, potem ko se je leta 1995 priključila EU. Zaradi groženj Komisije s sprožitvijo spora pred Sodiščem Evropskih skupnosti je Švedska zdaj začela dovoljevati dekabromodifenileter. To je nesprejemljivo in predvsem ni okolju prijazno. To ni način za izvajanje progresivnega programa okoljske zakonodaje. Komisija, komisar Verheugen, prosim, prepričajte me v nasprotno! Dokažite, da imajo okoljski vidiki prednost pred povpraševanjem na trgu v več primerih, kot je ta osamljeni primer.
v imenu skupine IND/DEM. - Gospa predsednica, diklorometan, ki je na voljo na trgu in v obliki različnih komercialnih proizvodov odobren za splošno uporabo, se prav tako široko uporablja v kemični industriji ter v tekstilni in farmacevtski industriji. Človeško telo diklorometan zlahka absorbira, je zelo strupen in rakotvoren, odgovoren pa je tudi za mnoge primere zastrupitev, vključno z nezgodami s smrtnim izidom. Ocenjuje se, da je samo na Poljskem več tisoč ljudi na delovnem mestu izpostavljenih temu kemičnemu sredstvu. Medtem ko je mogoče industrijsko uporabo kemikalije učinkovito nadzorovati, pa se uporabo diklorometana s strani posameznih potrošnikov ali celo poklicnih podjetij neizbežno povezuje s tveganjem za zdravje in življenje ljudi, ne samo zaradi dejstva, da ni načina za izvajanje ustreznih kontrol, temveč tudi zaradi visokih stroškov za izvajanje zaščitnih ukrepov.
Vsa opozorila in ukrepi za ureditev uporabe diklorometana so se zaradi velike stopnje toksičnosti in hlapnosti te kemične spojine izkazali za neučinkovite, zaradi česar je potrebno diklorometan povsem umakniti iz široko razširjene uporabe s strani potrošnikov. Gospodarskih dejavnikov se ne bi smelo uporabljati kot razlog za ohranitev tega strupa v splošni uporabi. Prav tako se moramo izogniti uporabi interesov industrij, ki proizvajajo proizvode, ki vsebujejo diklorometan, kot argumenta za podporo omejene uporabe diklorometana s strani potrošnikov. Kar zadeva splošno uporabo te kemične spojine, cena za družbo prevlada nad kakršnimi koli materialnimi koristmi.
Gospa predsednica, strinjam se z zadnjim stavkom komisarja, da lahko pozdravimo ta kompromis, in na podlagi tega čestitam poročevalcu in poročevalcem v senci za dosego tega.
Pot do tega je bila težavna. Prvotno je Komisija predložila predlog za prepoved individualne uporabe te snovi - ne poklicne uporabe - in poročevalec je predložil te predloge, da bi prepoved razširili na poklicno uporabo. In tako smo poslušali dokaze naših volivcev, kot je to storil Graham Watson. Govoril je o industrijskih lobijih. Prav tako je omenil industrijski lobi iz svojega volilnega okrožja, ki ga je uspešno prepričal o alternativi. Vemo, da 90 % odstranjevalcev barv uporablja diklorometan, zato smo se morali posvetiti ravnotežju tega.
Nihče od nas ne želi pretiravati pri opisovanju nevarnosti. Ko sem nocoj poslušal o nevarnostih, ki jih povzroča ta snov, sem se spraševal, zakaj smo se zadovoljili s tem, da so ji v skladu s predpisi in strogimi navodili izpostavljeni industrijski delavci, poklicnim uporabnikom pa se prepove njeno uporabo; prišle pa bodo tudi obleke, ki jih bo ljudem v prihodnosti izdajal Graham Watson - tiste bele obleke ali kar koli že so, ultramoderna parlamentarna boniteta.
Menim da ta snov, med mnogimi drugimi, predstavlja veliko tveganje. Je potencialno nevarna. Obstajajo dokazi, da je prišlo do nesreč in so bili poškodovani ljudje. Verjetno je prav, da ukrepamo odločneje kot v preteklosti. Zato sprejemam in resnično pozdravljam kompromis, ki je bil dosežen. Pušča odprta vrata državam članicam, ki želijo in menijo, da je pravilno, še naprej v skladu s strogimi pravili, ki so bila določena, poleg industrijske uporabe dovoljevati uporabo poklicnim uporabnikom - in samo poklicnim uporabnikom.
Toda zdaj, komisar, imate odgovornost, da se vrnete in raziščete alternative. Poglejte alternative, ki so na voljo: metilpiperazin je na voljo 11 let, vendar se je šele zdaj ugotovilo, da je strupen za razmnoževanje; obstajajo vnetljiva topila, ki lahko povzročijo probleme zaradi njuhanja lepila; obstajajo mamila za posilstvo na zmenku, za katere se domneva, da so varna alternativa; obstaja dibromoetan, o katerem se ne ve veliko; in obstajajo osnovnejše metode z gorilnikom in brušenjem, ki se jih lahko uporabi, čeprav se tu pojavijo prah in drugi problemi. Torej vrnimo se in temeljito preučimo alternative, da bomo lahko resnično prepričani, da našim volivcem zagotavljamo varnejšo alternativo. Če ugotovimo, da nekatere alternative niso nič manj nevarne, sem prepričan, da se bo komisar ali njegov naslednik vrnil in nam to tudi povedal ter predložil predlog - in če ne bo nihče od obeh, sem prepričam, da bo to storil Carl Schlyter.
(CS) Gospa predsednica, diklorometan ima narkotični učinek in povzroča poškodbe centralnega živčnega sistema ter izgubo zavesti, prav tako pa ima tudi kardiotoksične učinke. Ob neprimerni uporabi obstaja neposredno tveganje smrti, ta dejavnik pa ima znake terorizma. Zato podpiram prepoved njegove uporabe s strani običajnih potrošnikov in stroge omejitve za poklicno uporabo. Ker obstajajo alternative in verjetno manj strupena belila, je po mojem mnenju nepotrebno dovoliti izjeme. Vendar pa bo predlog, o katerem bomo glasovali jutri, državam članicam dovoljeval, da Komisijo zaprosijo za izjeme v upravičenih primerih, toda pod zelo strogimi pogoji. Želela bi vedeti, kako bo Komisija ali kdor koli drug presodil veljavnost zahtevkov za izjeme in kako bo spremljala upoštevanje omejitev.
Gospa predsednica, gospe in gospodje, naj začnem z nekaj besedami gospodu Watsonu. Imeli ste pomembno vlogo pri nastanku tega predloga. Ko ste mi osebno povedali o problemu, ki ste ga nekaj let imeli s Komisijo, sem uvidel, da obstajajo alternative tej snovi, in prepričan sem, da se boste strinjali, da so se od takrat dalje stvari odvijale zelo hitro. Osebno sem dal navodila mojemu generalnemu direktoratu, da predstavi predlog, saj mi je bilo zaradi mojega stika z vami jasno, da obstajajo alternative. Ob neki drugi priložnosti sem v tem Parlamentu izjavil, in predvsem gospoda Holma bi prosil, da prisluhne temu, da čeprav sem komisar, pristojen za podjetništvo in industrijo, nisem mnenja, da bi moral industrijski proizvod, ki je nevaren, ostati na trgu samo zato, da se ga izkoristi za služenje denarja. Moje mnenje je, da če obstaja alternativa, ki lahko nadomesti nevaren industrijski proizvod, ga je treba nadomestiti. To je načelo, ki sem se ga držal, ko smo v tem Parlamentu razpravljali o direktivi REACH in jo sprejeli. Vse snovi, ki ste jih navedli, gospod Holm, zdaj ureja direktiva REACH.
Tudi za diklorometan bi običajno veljali pogoji direktive REACH, ker pa so tveganja za zdravje tako očitna in ker je bilo toliko primerov, smo tej snovi dali prednost. Možno je, da bomo morali na enak način ravnati v primeru drugih snovi, če bodo tveganja za zdravje enako očitna in če ne bomo mogli počakati, da se zaključi obsežen in zahteven postopek direktive REACH.
Prav tako bi želel pojasniti, gospod Holm, da bi tudi sam glasoval za daljnosežnejši kompromis. Če bi se bil Parlament o prepovedi komercialne uporabe diklorometana strinjal s Svetom, bi nocoj glasoval za. Prosim, ne imejte Komisije odgovorne za dejstvo, da mnoge države članice s tem niso želele nadaljevati iz razlogov, ki jih ne poznam. To je razlog, da je Komisija predstavila svoj predlog na način, na kakršnega ga je, ker smo hoteli sestaviti predlog, ki bi imel možnost za sprejetje, in to se je zdaj zgodilo.
Moja zadnja pripomba zadeva komentarje gospoda Bowisa v zvezi s toksičnimi učinki alternativ. Pri kemikalijah gre vedno za tehtanje stopnje vsebovanega tveganja. Naše temeljite in obsežne študije so pokazale, da nobena od alternativnih snovi, ki so trenutno v prodaji, nima tako nevarnih lastnosti kot diklorometan, z drugimi besedami, neposrednega toksičnega učinka na centralni živčni sistem. Do tega prihaja samo pri diklorometanu in ne pri drugih snoveh.
Zavedamo se zelo maloštevilnih nesreč, ki vključujejo alternativne snovi. To velja tudi za države, v katerih je bila uporaba diklorometana že prepovedana, kot so Danska, Avstrija in Švedska. Če se bo situacija spremenila, bo Komisija seveda preučila in po potrebi predlagala ukrepe za ureditev drugih snovi.
Nazadnje bi želel komentirati pripombe gospoda Holma, ki sem jih začasno pozabil in ki zadevajo vprašanje, ali bo Komisija države članice prisilila, da odpravijo progresivne okoljske ali zdravstvene predpise, ker so v nasprotju s predpisi o notranjem trgu. Komisija tega ne bo storila. Veljavna zakonodaja izrecno navaja, da imajo države članice pravico sprejeti nacionalne predpise, ki se razlikujejo od predpisov o notranjem trgu, če menijo, da je to potrebno zaradi zdravstvenih ali okoljskih razlogov.
Ker sem pristojen za spremljanje priglasitev teh različnih predpisov, vam lahko povem, da Komisija v tem primeru ukrepa na podlagi jasnega in nedvoumnega načela. Resno jemljemo argumente držav članic, povezane z zdravstvom ali okoljem. Če drugačne predpise sprejmejo zaradi teh razlogov, jih ne silimo, da prekličejo svoje okoljske in zdravstvene predpise. Če imate kakršne koli informacije iz preteklih let, s katerimi bi lahko podprli vaše obtožbe, bi želel izvedeti bolj specifične podrobnosti, da lahko spodbijam vaše trditve. Primer, ki ste ga omenili, sega v leto 1995, kar pomeni, da pri tem nisem imel nič.
Gospa predsednica, želel bi se vrniti k tistemu, kar je rekel gospod Watson. Tudi on je imel svojo vlogo. Čeprav niste član našega odbora, ste še vedno imeli vpliv na naš odbor in nam pomagali doseči kompromis. Seveda je imelo pomembno vlogo tudi osebje, ki mi je pomagalo doseči ta sporazum.
Lahko samo ponovim, kar je povedal komisar Verheugen. Komisija je bila skozi celotni postopek odkrita glede tega, vsaj do mene, da bi, če bi Svet in Parlament dosegla daljnosežnejši kompromis, ki bi vključeval popolno prepoved, Komisija ta kompromis sprejela. V zvezi s tem vprašanjem ni manjkalo jasnosti med Komisijo in mano.
Želel bi vam ponazoriti to kemikalijo. Če bi tu in zdaj odprl samo en kilogramski vsebnik, ga namazal po klopeh in prekril z barvo, bi dejansko nekoliko presegli varno mejno vrednost v tej izredno veliki dvorani. Tako zelo toksična je ta zadevna kemikalija.
To razpravo lahko zaključim s pozivom Komisiji, da zdaj zagotovi, da se bo za tiste države članice, ki vložijo zahtevek za odstopanje za poklicno uporabo, to odstopanje preklicalo, če bodo ta nova, strožja pravila redno kršile. Vemo, vsi vedo in vse študije kažejo, da je diklorometan, če se ga pravilno uporablja na takšen način, da je zaščiteno zdravje vpletenih delavcev, neekonomičen in neekološki. Če se sme diklorometan vesti v skladu z ustreznimi tržnimi pogoji, kar pomeni v skladu z zakonodajo, bo njegova nekonkurenčnost zelo hitro pomenila, da bo diklorometan povsem opuščen in ga bodo nadomestile alternative. To priložnost bom izkoristil, da pozovem Komisijo k zagotavljanju, da se spoštuje predpise. Če se to stori, potem bo diklorometan dovolj hitro odpravil sam sebe.
Z današnjo odločitvijo Evropski parlament bistveno omejuje uporabo odstranjevalca barv, znanega kot diklorometan. Kot poročevalec v senci Skupine socialdemokratov v Evropskem parlamentu, pozdravljam odločitev, v katero smo vložili veliko dela. V zadnjih letih je kot posledica uporabe diklorometana prišlo do mnogih nezgod s smrtnim izidom. Ta zelo lahko hlapna snov škoduje živčnemu sistemu in iz istega razloga je tudi rakotvorna. Žrtve so bili večinoma posamezni uporabniki, ki so obnavljali svoje domove, in notranji opremljevalci, saj se pri industrijski rabi upošteva določene varnostne predpise. Koncentracije, izmerjene v določenih evropskih industrijskih obratih, so bile tako visoke, da bi - v primeru daljše izpostavljenosti - povzročile raka pri 10 % delavcev.
V skladu s kompromisnim besedilom, ki je bilo zdaj sprejeto, se lahko v prihodnje diklorometan uporablja kot odstranjevalec barv samo v industriji in v skladu s strogimi varnostnimi predpisi. Potrošniki in poklicni uporabniki bodo morali neželeno barvo odstranjevati z eno od enako učinkovitih, vendar neškodljivih alternativnih kemikalij, ali s pirolitskim/toplotnim odstranjevanjem.
Najpomembnejša točka je, da se ne bi smelo dovoliti uporabe te rakotvorne snovi v zaprtih javnih prostorih, kot so nakupovalni centri in podhodi, saj so hlapi hlapnih snovi težji od zraka in so zato merjenja pokazala, da se spustijo proti tlom in predvsem ogrožajo otroke. Pri sprejemanju svoje odločitve je naša politična skupina v zadostni meri upoštevala mnenje zadevnih sindikatov, saj je v primeru industrijske uporabe naša glavna skrb zdravje delavcev.
v pisni obliki. - (PL) Gospa predsednica, kot vemo, je mnogo nevarnih kemikalij odobrenih za splošno uporabo, kljub nevarnim sestavinam, ki jih vsebujejo. Ena od teh snovi je diklorometan (DCM), ki se na splošno uporablja za proizvodnjo farmacevtskih izdelkov, topil in drugih izdelkov.
Je snov, ki je posebno škodljiva za zdravje ljudi, saj je razvrščena kot rakotvorna. Poškoduje živčni sistem in povzroči resne poškodbe notranjih organov, kar lahko vodi neposredno v smrt.
Zaradi večjega števila vdihov so za zastrupitev z diklorometanom bolj dovzetni otroci, prav tako pa ljudje z boleznimi srca in ožilja. Prav tako vzbuja skrb, da je bilo nekaj smrtnih primerov, povezanih z zastrupitvijo z diklorometanom.
Glede na dejstvo, da vemo, da so na trgu proizvodi, ki bi lahko nudili alternativo proizvodom, ki vsebujejo diklorometan, in tudi na dejstvo, da so določene države članice prepovedale uporabo te snovi, se zdi bistvenega pomena uvedba popolne prepovedi njegove uporabe.
Nadaljnji argument za prepoved diklorometana bi moralo biti dejstvo, kot so opozorili strokovnjaki, da ne moremo zagotoviti, da bodo potrošniki diklorometan uporabljali varno.
Predlog Komisije za uvedbo usposabljanja glede uporabe proizvodov, ki vsebujejo diklorometan, za poklicne namene, bo samo v prvem letu izvajanja stal približno 1,9 milijard EUR.
Zato se zdi umik diklorometana iz splošnega prometa najrazumnejša in odgovorna rešitev.
Ratifikacija Konvencije o delu na področju ribolova Mednarodne organizacije dela iz leta 2007 (Konvencija 188) (razprava) 
Naslednja točka je poročilo Ilde Figueiredo v imenu Odbora za zaposlovanje in socialne zadeve o predlogu Sklepa Sveta o pooblastitvi držav članic, da v interesu Evropske skupnosti ratificirajo Konvencijo o delu na področju ribolova Mednarodne organizacije dela iz leta 2007 (Konvencija 188) - C6-0218/2008 -.
poročevalka. - (PT) Gospa predsednica, gospe in gospodje, s tem poročilom želimo sprejeti predlog Sklepa Sveta o Konvenciji 188 Mednarodne organizacije dela (MOD) o delu na področju ribolova, ki vzpostavlja minimalne mednarodne standarde, ki jih je treba upoštevati, in bolj poštene pogoje po vsem svetu. Na ta način bomo prispevali k množičnejši ratifikaciji vrste konvencij s področja dela v pomorstvu.
Ta konvencija, ki jo je Mednarodna konferenca dela sprejela junija 2007 na svojem 96. zasedanju, je namenjena vzpostavitvi minimalnih delovnih standardov v ribiškem sektorju in spodbujanju zadovoljivih življenjskih in delovnih pogojev za ribiče. Med drugim obsega pogoje v zvezi s tako pomembnimi vprašanji kot so zdravje in varnost pri delu, število članov posadke in čas počitka, seznam posadke, vrnitev v primeru problemov, zaposlitev, namestitev delavcev in socialna varnost.
Strokovnjaki v tem sektorju so že dolgo čakali na sprejetje te konvencije MOD o delu na področju ribolova, saj menijo, da predstavlja korak naprej pri ustvarjanju dostojnega dela v tem pomembnem strateškem sektorju, v katerem po vsem svetu dela okoli 30 milijonov moških in žensk.
Urad ILO in tripartitne delegacije so v letu 2003 začeli pripravljati posodobljene in usklajene mednarodne standarde dela za področje ribolova, ki bi zagotavljali ustrezno zaščito za ribiče po vsem svetu, glede na posebno naravo sektorja in njegove posebne življenjske in delovne pogoje. Ob upoštevanju, da je to sektor z visoko stopnjo nezgod s smrtnim izidom - h katerim prispevata hudo izkoriščanje in pomanjkanje zaščite -, zahteva posebno zaščito.
Konvencija prav tako revidira druge obstoječe konvencije za ta sektor, posebno o minimalni starosti, zdravniškem pregledu ribičev, pogodbi o zaposlitvi ribičev in prostorih za posadko na ribiških ladjah. Spremlja jo Priporočilo (št. 199). Poudariti je treba, da je ta konvencija postala nujna po sprejetju konsolidirane Konvencije MOD o delovnih standardih v pomorstvu februarja 2006, ki je iz svojega področja uporabe izključila ribolov.
Zato pozivamo k prizadevanjem za zagotovitev, da bodo različne države članice hitro ratificirale konvencijo, po možnosti pred letom 2012, saj bo začela veljati, ko jo bo ratificiralo 10 od 180 držav članic MOD, od katerih jih mora biti osem obalnih držav. Vendar pa je enako pomembno, da se bo njene določbe uporabljalo na območjih, kjer še ne veljajo.
Nazadnje bi se želela zahvaliti vsem tistim, ki so mi pomagali sestaviti to poročilo, vključno z mojim kolegom Willyjem Meyerjem, pripravljavcem mnenja Odbora za ribištvo. Upam, da bodo vsi moji kolegi poslanci obvestili svoje nacionalne parlamente in vlade, da bi se to konvenciji lahko čim prej ratificiralo.
član Komisije. - (CS) Gospa predsednica, gospe in gospodje, ribolov je po naravi najbolj globaliziran poklic in poklic, ki se sooča z globalizacijo v vsej njeni moči. Po ocenah na tem področju dela 30 milijonov ljudi, ti ljudje pa so izpostavljeni pomembnim stiskam in nevarnostim, ne glede na učinke globalizacije. V skladu s statistiko Mednarodne organizacije dela primerjava števila nezgod s smrtnim izidom v ribiški industriji s številom nezgod s smrtnim izidom pri delu na splošno kaže, da je ribištvo eden izmed najnevarnejših poklicev na svetu.
Vse evropske institucije podpirajo splošno priznani program za dostojno delo. Komisija je pred kratkim okrepila svojo zavezo s prenovljeno socialno agendo in poročilom, povezanim s Sporočilom o dostojnem delu iz leta 2006. Pomemben del pristopa Komisije je njena podpora mednarodnih standardov o delu. Splošno izboljšanje varnostnih pogojev, zdravstvenega varstva in pravne varnosti na področju ribolova skupaj z ravnmi socialne zaščite, približanimi tistim, ki jih uživajo drugi delavci, je mogoče doseči samo, če si prizadevamo za vzpostavitev minimalnih standardov na globalni ravni. Kot članice Mednarodne organizacije dela in s podporo Komisije so države članice EU kar največ prispevale k pripravi posodobljene in odločne konvencije, s katero bodo vzpostavljeni ti mednarodni minimalni standardi. Te je mogoče dopolniti z mehanizmi za zagotavljanje skladnosti in mehanizmi za uveljavljanje, kot so inšpekcije v tujih pristaniščih pod določenimi pogoji. Junija 2007 je konvencijo in pravno nezavezujoče priporočilo sprejel upravljavski organ Mednarodne organizacije dela.
Konvencija 188 revidira številne starejše standarde Mednarodne organizacije dela, ki se nanašajo na ribiče, in bo lahko, ko bo začela veljati, ustvarila enake in izboljšane pogoje za vse. Konvencija ureja zadeve kot so minimalna starost, zdravniški pregled, nastanitev posadke, čas počitka, pogodba o zaposlitvi, vrnitev, zaposlitev in namestitev delavcev, plača, hrana in prostori za posadko, zdravstveno varstvo in socialna varnost. Nekateri deli nove konvencije se nanašajo na usklajevanje socialne varnosti, to pa je področje, ki je pod izključno pristojnostjo Skupnosti. Svet mora zato državam članicam dovoliti ratifikacijo teh delov konvencije. Področja deljene pristojnosti obsegajo še nekaj drugih tem. Ker morajo novi standardi Mednarodne organizacije dela začeti veljati čim prej, Komisija predlaga, da konvencija vključuje poziv državam članicam k prizadevanju za pospešitev vložitve dokumentov o ratifikaciji in k njihovi vložitvi najkasneje do 21. decembra 2012, če je to mogoče. Ta poziv bo podprl pregled stanja ratifikacije, ki ga bo izvedel Svet pred januarjem 2012.
Gospa predsednica, komisar, gospe in gospodje, kot vemo in kot je nocoj nekdo povedal, Mednarodna organizacija dela meni, da je ribištvo eden izmed najnevarnejših delovnih okolij. Število nezgod s smrtnim izidom se vsako leto povzpne na približno 24 000, kar daje pregled nad razsežnostjo problema. Ta sektor zato potrebuje obsežne predpise in daljnosežno mednarodno pravo, ki bodo lahko zagotovili ustrezno varovanje življenjskih in delovnih pogojev ribičev po vsem svetu, ki so pogosto izpostavljeni krutemu izkoriščanju.
Konvencija 188 o delu na področju ribištva je potemtakem zakonodaja temeljnega pomena, s ciljem vzpostavitve enakih pogojev v sektorju in bolj poštenih pogojev konkurence. Kot že omenjeno, Konvencija spodbuja dostojne življenjske in delovne pogoje za ribiče, zdravje in varnost na delovnem mestu, ustrezen čas počitka, seznam članov posadke, vrnitev, zaposlitev, plačo in socialno varnost.
Zaradi te začetne razprave smo ugotovili, koliko skupnih stališč je o pomembnosti te določbe. Zaradi tega bi želeli enostavno poudariti nujno potrebo po ratifikaciji s strani držav članic, da bo lahko začela čim prej veljati.
v imenu skupine PSE. - Gospa predsednica, zelo sem vesel, da danes tu govorim o tem vprašanju. Menim, da je delo ribiča ali seveda ribičke, če obstajajo, eno izmed najnevarnejših del na svetu. Samo na Irskem redkokdaj mine leto, ne da bi na morju izgubili kakšno ladjo, pri svojem delu pa je ranjenih mnogo ribičev.
Kot nekdanji minister za socialno varstvo na Irskem je bila moja naloga prizadevanje za način, na katerega bi se lahko spoštovalo pravice ljudi, ki delajo na ribiških ladjah. To je izredno zapleteno področje, kjer je vprašanje, ali nekdo dela po "pogodbi o zaposlitvi" ali "pogodbi o delu" - razlika med prvimi in drugimi pa je, da prvi delajo kot običajni zaposleni za davčne namene in torej plačujejo svoje socialne prispevke kapitanu, ki je delodajalec, drugi pa si delijo dohodek od ulova in se jih ne obravnava kot običajnih zaposlenih. Težave pri usklajevanju teh položajev so izredno zapletene. Kot ministru mi je uspelo najti del evropske zakonodaje, ki je za kratek čas rešil problem, toda žal se je ta del zakonodaje naknadno spodbijalo in ugotovilo, da se ne nanaša točno na zadevna vprašanja.
Ni treba poudarjati pomembnosti skupnih minimalnih standardov, ki se jih uporablja na globalni ravni. Ti vključujejo standarde o zdravju in varnosti na ladji, prostorih za posadko, zagotavljanje hrane in seveda zagotovilo, da se minimalne stopnje plačil uporabljajo tudi za tiste, ki so zaposleni, in obveznost lastnikov ladij in kapitanov, da zagotovijo, da se prispevki ljudi v celoti plačajo.
Pomembno je, da so to globalni minimalni standardi, saj se je žal težilo k hitremu nazadovanju na tem področju, prav tako pa na drugih področjih, zato bi vsekakor že zgodaj pozval k čim prejšnji odobritvi te konvencije. Menim, da je leto 2012 še zelo daleč, zato bi si morali prizadevati za skrajšanje tega roka, če je to sploh mogoče.
v imenu skupine IND/DEM. - Gospa predsednica, ključnega pomena je, da imajo ribiči delovne pogoje, ki so sprejemljivi, tako varni, kot je le lahko tako visoko tvegan poklic, kot je ribištvo, in da nudi spodobno plačilo, ki ribičem in ribičkam omogoča preživljanje samih sebe in njihovih družin. Finančna donosnost mora biti stabilna in zanesljiva osnova za ohranitev naših obalnih skupnosti. Obalne skupnosti v mojem volilnem okrožju imajo velike težave pri preživetju.
Vprašanje zame v tej razpravi je, ali bo ratifikacija Konvencije 188 Mednarodne organizacije dela, s katero se bosta ureditev in politika razširili na tiste, ki delajo v ribištvu, pomenila spodbujanje in zaščito ribičev ali oviro, in ali lahko globalno doseže enake pogoje, ki jih naša ribiška industrija potrebuje za preživetje.
Kenijska delegacija mi je povedala o japonski ladji za predelavo, ki pustoši njene vode in vode njenih sosed. Kakšne pogoje imajo tisti, ki delajo na tej ladji za predelavo? Glede na to, kar so mi povedali, se mi zdi, da niso bili dobri. Vem pa, da ujete ribe ne koristijo ljudem Afrike, čeprav so iz njihovih ozemeljskih vod. Ko se te ribe prodaja na mednarodnem trgu, se jih ne prodaja po cenah, ki bi jih lahko ponudila Evropa, predvsem Irska.
Brezposelnim ribičem na Irskem se odreka plačilo socialnega varstva in to povzroča veliko stisko. Če bo torej ratifikacija dosegla znatno zmanjšanje nezgod s smrtnim izidom v ribištvu, zagotovila socialnovarnostne dajatve za ribiče in socialne storitve, kot sta zdravstveno varstvo in podpora za brezposelnost, konvencijo pozdravljam in spodbujam njeno ratifikacijo. Če bo nadalje spodbujala ribištvo kot trajno industrijo za majhne in srednje velike gospodarske subjekte, jo vsekakor lahko podpiram, saj je takšno, kot je, ribištvo nevarno in v mnogih delih sveta izkoriščevalsko - ne samo glede rib, temveč tudi glede ljudi. Ali lahko in ali bo? Upam.
(FR) Gospa predsednica, trajnostno upravljanje ribolova seveda pomeni urejanje prizadevanj ribištva, toda upoštevati bi moralo tudi prizadevanja ribičev. Kot se vsi strinjamo, je ribolov, in predvsem obalni ribolov in globokomorski ribolov, najtežje delo na svetu, čeprav nismo več v dobi ribiških pogojev Baskov in Islandcev 19. stoletja, ki so začeli dolge ekspedicije. Ostaja zelo težek poklic in vreden spoštovanja, s 24 000 smrtnimi primeri vsako leto.
Ribištvo je odličen primer globalne dejavnosti zaradi globalizacije vira, namreč rib, ki ne spoštujejo državnih meja; zato je mednarodno pravo edini primeren odgovor. Ker je delo ribičev treba urediti mednarodno, je zakonodajalec seveda Mednarodna organizacija dela (MOD), trenutno pa praznujemo 50. obletnico prvih konvencij o ribištvu MOD o minimalni starosti, nadzoru zaposlovanja, zdravniških pregledih in prostorih za posadko. Tako bo današnja konvencija, Konvencija 188, spremenila, dopolnila in revidirala predhodne konvencije. Ratificirati jo je treba čim prej, pred letom 2012. Je dober primer skupnega upravljanja globalnih virov v skupni lasti s strani združenih strani in je nujna, saj so pomorski poklici - pristaniški delavec, ribič, mornar - v današnji globalizirani gospodarski konkurenci izpostavljeni vsem vrstam zlorab, izkoriščanja in trgovine z ljudmi, celo primerom suženjstva, očitno v imenu zmanjšanja stroškov.
Zato je v smislu zdravja, prostorov za posadko, varnosti, delovnega časa, življenjskih pogojev, plač, zdravstvenega varstva in tako pogodb o zaposlitvi in socialne varnosti pravno varstvo ključnega pomena. Zato zdaj vzpostavljamo minimalni pravni status za ribiče in s tem ustvarjamo enake pogoje za globalno konkurenco.
To ne bo nujno veliko pomenilo evropskim ribičem, ki to že imajo, toda za ribiče po svetu, perujske, azijske ali afriške, je to velik korak naprej.
(EL) Gospa predsednica, menim, da je nocojšnja razprava zelo pomembna, saj bomo s soglasjem Evropskega parlamenta, z resolucijo, ki jo bomo po mojem mnenju jutri soglasno podprli, izvajanju agende za dostojno delo, ki smo jo lansko leto vsi podprli, spet dali zagon. Konvencija 188 ni nič več kot uporaba dela te agende za ribištvo, ki ga ni obsegala standardna pogodba o delu v pomorstvu, in zelo pomembno je, kot so povedali predhodni govorniki, da imamo tudi v tem sektorju minimalno zavarovanje na globalni ravni.
Menim, da bodo države Evropske unije vse ratificirale to konvencijo do leta 2012, kot je predvideno. Osem držav članic jo je že ratificiralo, kar pomeni, da se bo konvencija začela uporabljati in bomo vsi, ki živimo ob obali, zato lahko ponosni, da imajo naši ribiči zavarovanje in ne bodo imeli konkurence iz tretjih držav, ki morda imajo socialno podporo za svoje ribiče.
Poudarila bi, da je Parlament že glasoval v prid zaščiti žensk, ki delajo v ribištvu ali so povezane z njim. Zaposlovanje žensk v ribištvu, tako neposredno kot posredno, je zelo pomembno, kajti če ženske na obalnih območjih ne bi stale ob strani ribičem, bi bila ta območja precej revnejša in precej redkeje naseljena, saj potrebe zadovoljujejo ljudje, ne zakonodajna besedila.
Zaradi tega prispevamo h kulturi obalnih območij, socialni kulturi, ki bo izkoristila kulturne elemente Evrope, povezane z morskimi in obalnimi območji. Od juga do severa ima vsako območje svoje posebnosti; toda konvencija, ki jo bomo sprejeli in jo bodo ratificirale države članice, zagotavlja kritje v vsakem primeru in za vse potrebe ribičev.
Spodbujati moramo predvsem ukrepe za njihovo izobraževanje in varstvo v starosti.
(CS) Komisar, kot moji kolegi poslanci EP menim, da je treba sprejeti standarde, ki bodo zagotovili dostojne delovne pogoje za zaposlene v ribiški industriji. Nemogoče je, da bi Evropska unija v 21. stoletju dovolila pogoje, podobne suženjskemu delu, na katerem koli področju dela. Cenim dejstvo, da so bile predlagane spremembe sprejete v tripartitni obliki, kjer so vlade, delodajalci in delavci sestavili celovit mednarodni delovni standard, ki upošteva posebno naravo te industrije. Pozitivno je, da nova ureditev določa minimalno starost, zdravniške preglede, čas počitka in socialno varnost in da se ukvarja tudi z bivalnimi prostori, hrano, zdravjem in varnostjo pri delu. Vsi ti elementi bodo nedvomno vodili k dostojnim delovnim pogojem za ribiče in zmanjšali število poškodb in smrtnih primerov. Čeprav predstavljam državo, ki nima morja, pozdravljam ta standard, podpiram ribiče in jim želim čim hitrejšo ratifikacijo te konvencije, pa ne samo zato, ker imam rada ribe.
(PT) Tudi jaz bi se rad pridružil poročevalcu, komisarju in vsem kolegom poslancem, ki se veselijo te pobude Mednarodne organizacije dela in ki pozivajo vse države članice k ratifikaciji Konvencije 188.
Bistvo je, da žrtev deregulacije ribištva - tega divjega trga brez meja, načel ali omejitev - ni samo trajnost virov, torej rib, ampak tudi sami ribiči. Zaščita ribičev mora postati temeljni del, če ne celo osrednji del skupne ribiške politike.
To je moja osnovna zahteva: da se ne ustavimo pri ratifikaciji te mednarodne konvencije, temveč da zaščito ribičev postavimo v središče skupne ribiške politike.
član Komisije. - (CS) Gospa predsednica, gospe in gospodje, upam, da mi boste dovolili zadovoljstvo, da zabeležim argumente, izražene v razpravi, ki so s široke palete stališč poudarjali pomembnost konvencije, o kateri smo razpravljali. Prav tako s podobne široke palete stališč in s tehtnimi argumenti poudarjajo njeno pomembnost za vsakodnevno življenje ribičev, ki jih je skoraj 30 milijonov, kot sem omenil v svojem uvodu. Gospe in gospodje, menim, da je formalni postopek za ta predlog jasen. Naša nadaljnja politična prizadevanja morajo biti usmerjena k čim hitrejši ratifikaciji, saj je rok, določen v predlogu Komisije, zadnji možni rok in bi bilo kakršno koli skrajšanje tega časa po mojem mnenju dobro. Še enkrat bi se želel zahvaliti poročevalki Ildi Figueiredo za delo, ki ga je opravila, in vsem poslancem EP za podporo, ki so jo izkazali temu predlogu.
poročevalka. - (PT) Želela bi se zahvaliti predsedniku in komisarju in vsem poslancem, ki so govorili in podprli ratifikacijo te konvencije. Prepričana sem, da bo poročilo jutri sprejel Evropski parlament, s čimer bo prispeval k hitri ratifikaciji Konvencije 188 o delu na področju ribištva, ki jo spremlja Priporočilo 199, s strani držav članic.
Kot je bilo povedano, je naš cilj, da začne veljati kmalu, po možnosti pred letom 2012, zaradi česar vse države članice pozivamo k njeni ratifikaciji. Pomembno bo prispevala k doseganju minimalnih mednarodnih standardov, ki zagotavljajo boljše delovne pogoje, več varnosti in manj nezgod s smrtnim izidom po vsem svetu za ta zelo nevaren, vendar tudi strateški sektor.
Prav tako bo prispevala k priznavanju dostojanstva ribičev, katerih delo je trdo in mora biti središče naše pozornosti.
(DE) Gospod predsednik, glasoval sem za to poročilo, saj poziva k reformi v interesu zaščite otrok in uvedbi ukrepov za povečanje varnosti potnih listov. Nenazadnje je to paket, ki izpostavlja boj proti trgovini z otroki in potrebo po večji zaščiti otrok.
- (CS) Menim, da je treba varnostnim značilnostim potovalnih dokumentov dodati biometrične podatke. Poleg izboljšanja varnosti evropskih državljanov, ki je naš najpomembnejši cilj, pa moramo upoštevati tudi drugo plat medalje, ki je varovanje zasebnosti naših državljanov. Poskušala bom zagotoviti, da izvajanje te zakonodaje in uvedba na nacionalni ravni ne bosta povzročala birokratskih težav ali celo zlorabe podatkov, vključno z zlorabo s strani tretjih držav zunaj EU. Želela bi izpostaviti potrebo po intenzivnejšem vključevanju Europola in Frontexa v to zadevo; le tesno sodelovanje med organi pregona držav članic bo dalo želen učinek in zagotovilo, da bo Evropa varen dom za nas vse. Vesela sem, da bodo imeli otroci od 12. leta lasten potni list. S tem ukrepom se bo zmanjšala stopnja zlorabe otrok s strani organiziranih kriminalnih združenj preko meja in tudi iz tega razloga podpiram to očitno kontroverzno zadevo.
(NL) Gospod predsednik, z veseljem sem izrazil svojo močno podporo poročilu gospoda Coelha o biometričnih podatkih v potnih listih EU, saj, če nič drugega, je to prvi korak v boju proti številnim zlorabam in ponarejanju potnih listov. To je oblika usklajevanja, ki jo lahko vsaj podpremo, saj je koristen in celo potreben ukrep, predvsem v schengenskih državah.
Pri vzpostavitvi sistema odprtih notranjih mej je seveda treba čimbolj učinkovito zaščititi širše zunanje meje. To poročilo je korak v pravi smeri, saj zunanja meja trenutno ni ustrezno zaščitena.
Imam pa pri tem en zadržek. Samo izboljšani potni listi niso dovolj. Vsako leto na našo celino, Evropo, vstopi na sto tisoče Neevropejcev. To so zakoniti priseljenci, polzakoniti priseljenci in tudi nezakoniti priseljenci. Moja država, Belgija, je lani sprejela več kot 70 000 Neevropejcev poleg neznanega števila nezakonitih priseljencev. To je val, ki ga moramo ustaviti, in samo izboljšani potni listi tega problema ne bodo rešili.
(BG) Hvala, gospod predsednik. Iz dveh razlogov sem glasoval proti poročilu gospoda Coelha. Najprej naj povem, da sem zelo zaskrbljen glede pravic državljanov in glede dejstva, da bo zbiranje biometričnih podatkov pomenilo veliko grožnjo za varnost državljanov, predvsem z vidika njihove svobode, pri čemer bo kršena tudi osnovna človekova pravica svobode gibanja.
Kar pa me še bolj skrbi je dejstvo, da bodo v moji državi že drugič v zadnjih desetih letih uvedeni novi osebni dokumenti. Sam bom dejansko dobil že tretji osebni dokument v zadnjih desetih letih. Mogoče se vam to zdi zabavno, vendar pa imajo mnogi ljudje v Bolgariji tako nizke dohodke, da je dodatno obremenjevanje njihovih sredstev, ki jih morajo porabiti za nakup novih osebnih dokumentov, naravnost neetično in nemoralno. Ko govorimo o upokojencih, ki prejmejo 100 BGN, kar je enako pokojnini 50 EUR, ni prav, da morajo za nove osebne dokumente plačati 20 EUR. Zato sem glasoval proti poročilu gospoda Coelha, saj menim, da je za mojo državo skrajno neprimerno.
Gospod predsednik, želel bi samo povedati za zapisnik, da sem navsezadnje glasoval proti poročilu gospoda Cappata, saj menim, da je treba Parlamentu predložiti boljše poročilo o teh zadevah.
Poleg tega bi rad rekel tudi, da mora Parlament storiti nekaj v zvezi z našimi zapisi, saj so nekateri poslanci tukaj že več kot štiri leta in pol, ves čas prejemajo plačo, govorili pa so manj kot gospod Bourke, ki je v Parlamentu šest mesecev. Mislim, da je skrajni čas, da opozorimo na to.
Tukaj so ljudje, ki ne sodelujejo v tem Parlamentu, v odborih ali na plenarnih zasedanjih. Nekateri od njih so člani majhnih skupin. Pridejo sem, si izborijo nekaj časa za govor, nato pa odhitijo na letališče in svoj čas prebijejo v svoji državi članici, namesto da bi bili tukaj, ljudem pa govorijo, kako grozna je demokracija v Evropski uniji. Ja, demokracija je grozna v Evropski uniji, če poslanci tega Parlamenta, ki se tukaj sploh ne prikažejo, prejemajo plačo in nadaljujejo s takšnim grobim zlorabljanjem demokracije. Gospod predsednik, želim, da se to vključi v zapisnik.
Prepričan sem, da moramo pri izvajanju reform, dajanju dokumentov na voljo, zagotavljanju boljše preglednosti, sprejeti ustrezne ukrepe, s katerimi bomo pokazali, kateri poslanci sodelujejo pri delu Parlamenta in kateri ne.
- (CS) Evropski trg orožja je neučinkovit, ker je razdrobljen. Danes smo ustvarili dovolj prostora za javno naročanje v tem sektorju ob upoštevanju izjem zaradi strateških razlogov v skladu s členom 273 Pogodbe o ustanovitvi ES. V okviru odbora se zavzemam za prenehanje zapravljanja javnega denarja za nepregledna vojaška naročila. V preteklosti je bila v mnogih vojaških javnih naročilih velikokrat zlorabljena določba o nacionalnem interesu, ki očitno nima nič skupnega s kakovostjo zagotovljene varnosti. Na pamet bi lahko naštela pogodbe o delu, gostinski oskrbi in transportnih storitvah. S tem predlogom bomo prihranili denar, ki ga bomo lahko vložili v raziskave in tehnologijo, ki nas bo učinkoviteje ščitila pred sedanjimi in prihodnjimi grožnjami.
Gospod predsednik, temu poročilu nasprotujem, ker menim, da predstavlja veliko grožnjo za vlade in podjetja, ki so ogromno vložila v obrambne raziskave in razvoj, sedaj pa se počutijo oropana dobičkov iz naslova razvoja in proizvodnje.
V skladu s predlagano direktivo naj bi se naročila odprla za evropsko konkurenco, s čimer obrambno podjetje - ali celo država - ne bo moglo zaščititi mednarodnih pravic intelektualne lastnine in delovnih mest. Ker se številna podjetja v Združenem kraljestvu ponašajo z vodilnimi raziskavami in razvojem, je grožnja, ki jo predstavlja to poročilo, zaskrbljujoča.
Moje dvome pa še povečuje ugotovitev, da je gonilo tega poročila krepitev integracije EU ter evropske varnostne in obrambne politike, ne pa dajanje prednosti otipljivim ekonomskim koristim.
(IT) Gospod predsednik, gospe in gospodje, poskušal bom biti krajši kot ponavadi; glasoval sem za Lambsdorffovo poročilo, ki je korak naprej k skupni varnosti in obrambi. Hkrati pa se sprašujem in sprašujem tudi vas: kdaj bomo končno imeli resnično evropsko obrambo, resnično evropsko vojsko, resnično priložnost varčevanja z denarjem in sposobnost, da se branimo kot združena Evropa? Gospod predsednik, upam, da bo to kmalu!
V tem primeru vam ne morem dati takojšnjega odgovora, ki ni preprost. Predlagam, da gremo na nadaljnje obrazložitve glasovanja, tokrat o Schlyterjevem poročilu.
- (CS) Podprla sem poročilo o nevarnih snoveh in kemikalijah, kot je diklorometan, ker bo omogočilo omejitev te rakotvorne snovi v odstranjevalcih barv, čeprav obstaja določba o izjemah pod strogimi pogoji. Zadovoljna sem, da se te izjeme v praksi ne bodo uporabljale, saj obstajajo varne alternative, ki jih bodo v prihodnosti raje izbirali ne le potrošniki, ampak tudi profesionalni uporabniki.
Gospod predsednik, nekatere snovi so tako nevarne, da jih je treba v celoti prepovedati oziroma njihovo uporabo najstrožje omejiti z uvedbo najstrožjih zdravstvenih in varnostnih ukrepov. Diklorometan je ena teh snovi in treba ga je vzeti iz obtoka.
- (CS) Pozdravljam mednarodni sporazum, ki bo vzpostavil nove pogoje zaposlovanja za delavce v ribiškem sektorju. Med ribiči je največ hudih poklicnih nesreč in smrtnih primerov. Pozvala bi Svet in Komisijo, naj storita vse, kar je v njuni moči, da bi zagotovila ratifikacijo Konvencije še pred letom 2012. Prosim, zabeležite za zapisnik, da moja oprema za glasovanje ne deluje in da sem seveda glasovala za to poročilo.
- (SK) Samoiniciativno poročilo gospoda Catanie je sprožilo plaz izmenjave mnenj med političnimi skupinami in poslanci.
Evropska unija se sedaj sooča z zelo resnimi problemi, kot so finančna kriza in energetska kriza, ki jo povzroča ukrajinsko-ruski spor. To je obdobje, ko moramo ukrepati skupaj in se izogibati vsakršnim potezam, ki bi lahko omajale našo enotnost. Posledice krize bodo nedvomno vplivale na vsakega državljana Evropske unije, ne glede na to, ali je Slovak, Poljak, Madžar ali Nemec. Menim, da so poskusi sprožanja sporov med državami članici, ki se občasno pojavijo na naših zasedanjih, znak nepoznavanja resnosti trenutne situacije, v kateri je ogrožena enotnost EU. Če želimo povečati konkurenčnost Evropske unije, se moramo osredotočiti na iskanje rešitev in na ratifikacijo Lizbonske pogodbe.
Večkrat sem tukaj v Evropskem parlamentu izrazila mnenje, da avtonomija nima kaj iskati tukaj v našem skupnem prostoru. Ne smemo pozabiti na ključno idejo o integraciji držav članic EU, sploh pa je ne smemo ignorirati ali zavračati . Ves čas moramo imeti v mislih Schumanovo izjavo, da se inteligenten Evropejec ne more veseliti sosedove nesreče, saj nas združuje skupna usoda, tako v dobrih kot v slabih časih.
(DE) Gospod predsednik, poročilo gospoda Catanie je prevara. Ne vsebuje nikakršnega pregleda o tem, katere temeljne človekove pravice so bile v obdobju od 2004 do 2008 spoštovane; podaja le seznam zahtev levega krila tega Parlamenta.
Njegove zahteve vključujejo priznavanje istospolnih porok v vseh državah članicah ter legalizacijo drog, evtanazije in nezakonitih priseljencev. Delegacija Avstrijske ljudske stranke (ÖVP), kot tudi jaz sam, odločno zavračamo zgornje zahteve, ki jih je sprejela večina, zato smo, vključno z mano, glasovali proti temu poročilu.
(SK) Gospod predsednik, glasoval sem za poročilo o stanju temeljnih pravic v Evropski uniji v letih 2004-2008.
Svojo podporo pa pogojujem z zavrnitvijo prvotnega osnutka besedila v členu 49, ki zadeva podporo teritorialni in regionalni avtonomiji. Po mojem mnenju je to očitno zavračanje poskusov provokatorjev in zarotnikov, ki špekulirajo o obstoječem stanju. Povedano drugače, Evropski parlament ne dopušča igric s teritorialno in regionalno avtonomijo. To je zelo dragocen zaključek današnjega plenarnega zasedanja Evropskega parlamenta, za kar si zaslužimo vse pohvale.
- (CS) Gospod predsednik, tudi sama sem glasovala proti sprejetju tega poročila komunističnega poslanca v Evropskem parlamentu o razmerah na področju temeljnih pravic v Evropski uniji. Vseeno sem vesela, da je poročevalcem iz drugih frakcij uspelo nekoliko popraviti besedilo in da vsebuje nekaj dobrih odstavkov o položaju manjšin. Vendar pa nekateri deli niso objektivni. Poleg tega je obseg, v katerem poročilo presega meje dokumenta, ki naj bi orisal preteklo obdobje, brez primere. Poročilo zavzema preveč enostranski politični pogled na človekove pravice v Uniji. S tem, ko narekuje pravila o družinski politiki in drugih etičnih vprašanjih, poročilo tepta načelo subsidiarnosti, kar je v nasprotju z ustanovitvenimi pogodbami.
(MT) Glasoval sem proti poročilu gospoda Catanie, ker vsaj trikrat navaja splav kot človekovo pravico. S tem se ne strinjam in menim, da je nesprejemljivo. Škoda, da tako pomembno poročilo, ki pokriva tako številne teme, vsebuje elemente, ki nedvomno ne spadajo v pristojnost Evropske unije in na katere Evropska unija ne more in ne sme poskušati vplivati, in sicer zaradi načela subsidiarnosti. Zato sem glasoval proti poročilu gospoda Catanie.
(HU) Gospod predsednik, glasoval sem za poročilo gospoda Catanie, saj odpravlja prejšnje napake v zvezi s pravicami manjšin. Ta zadeva je še posebej pomembna za Madžarsko in manjšine, ki živijo znotraj in zunaj njenih meja. Poročilo poudarja zaščito jezikov manjšin in navaja, da je uporaba maternega jezika ena izmed najosnovnejših pravic. Na žalost v zadnjem času v številnih novih državah članicah EU ni bilo tako.
Poročilo izpostavlja tudi potrebo po določitvi in opredelitvi statusa narodnih manjšin. Menim, da je to ključnega pomena za 150 manjšin v Evropi.
Menim, da je odstavek 49 še posebej pomemben, saj potrjuje, da je samoupravljanje najučinkovitejši način reševanja problemov v skupnostih narodnih manjšin. To lahko dosežemo tako, da upoštevamo najbolj zgledne modele v Evropski uniji v zvezi z osebno, kulturno, ozemeljsko in regionalno neodvisnostjo.
Gospod predsednik, družba, ki zagotavlja preveč pravic, je družba "daj mi, daj mi", v kateri ni ravnotežja. Prav na tem temelji zahteva poročila glede enakosti med uradno poročenimi in homoseksualnimi pari. Naravno stanje predstavlja vez med moškim in žensko. Spridili smo jo, ko zahtevamo enakopravnost za nekaj, kar je ravno nasprotno od nje.
Ne glede na to, kako staromodno se sliši, brez kančka sramu izjavljam, da so nenaravna partnerstva med istospolnimi pari nekaj, na kar kot zakonodajalec ne želim pristati. Ali so moje pravice, da izrazim to stališče, manj vredne kot stališča ljudi, ki zahtevajo nasprotno? Glede na nestrpno vzdušje, v katerem je potekal del te razprave, se zdi, da je tako.
Ne strinjam se s tem vidikom poročila. Če bom zaradi tega deležen posmeha, sem ga pripravljen sprejeti. Raje stojim za tem, kar mislim, da je prav, kot da bi pozdravljal tisto, kar je narobe.
(NL) Gospod predsednik, v vsej svoji karieri v tem Parlamentu sem le malokdaj videl takšen obseg politično korektnih nesmislov in tako imenovanih naprednih puhlosti, kot v poročilu gospoda Catanie. Pika na i pa je dejstvo, da poročilo o tako imenovanih temeljnih pravicah dejansko temelji na Lizbonski pogodbi, pogodbi, ki je bila zavrnjena z referendumom in trenutno nima nobene pravne podlage. Kakšna domišljavost! Sprašujem se, ali temeljne pravice mogoče veljajo samo za evrokracijo, ne pa tudi za evropske državljane.
Obstaja še ena temeljna pravica, ki v tem poročilu ni navedena, in sicer pravica ljudi, torej pravica, da se ljudje določene narodnosti počutijo doma in varno v svoji domovini, da branijo svojo težko prisluženo blaginjo, da ohranijo svoj jezik, kulturo, svoje običaje in zakone. To bi bila prava novost v tem templju politične korektnosti. Parlament se je ponovno osmešil, ko je z veliko večino sprejel poročilo gospoda Catanie.
(NL) Gospod predsednik, pravica do svobodnega izražanja mnenja in način, na katerega je to pravico mogoče izvajati, je nedvomno ključni dejavnik za ocenjevanje stanja na področju temeljnih pravic. Poročilo z vso pravico opozarja pred neuradno cenzuro in samocenzuro, do katere pride, kadar so nekatere teme izključene iz javne razprave. Prav tako upravičen je razdelek v poročilu, ki opozarja na posameznike ali skupine, ki želijo utišati druge tako, da neupravičeno trdijo, da so deležni stalnih napadov.
Popolnoma zamegljen pa je poziv k "odločnemu preganjanju vseh oblik sovražnega govora v rasističnih programih v medijih in v člankih, ki širijo nestrpna stališča". Prav to vodi do cenzure in samocenzure, o kateri je toliko govora drugje v poročilu. Prav zaradi tovrstne zakonodaje je bila grajana največja flamska stranka v Belgiji, saj je kritizirala sprejeto politiko priseljevanja. Ljudje bi morali vedeti, kaj hočejo. Ni mogoče le delno podpirati svobodnega izražanja mnenja. Mogoče je le podpirati svobodno izražanje mnenja in pri tem sprejeti vse posledice, ki so s tem povezane, ali pa mu nasprotovati.
(IT) Gospod predsednik, gospe in gospodje, čeprav sem na končnem glasovanju glasoval proti poročilu o temeljnih pravicah, sem glasoval za odstavek 81, ki ga podpiram. V tem odstavku moj prijatelj, gospod Catania, ki me v tem trenutku pozorno spremlja iz svojega sedeža, navaja, da države članice poziva, naj naredijo vse, kar je v njihov moči, za lažji in boljši dostop mladih, starejših in invalidnih oseb do trga dela.
Giusto Catania - ki v celoti upravičuje svoje ime, saj je stoodstotno pravičen - je bil mnenja, čeprav tega ni navedel v pisni obliki, da je treba izboljšati dostop ne le do dela, ampak tudi do ugodnosti, saj je omenil starejše ljudi. Zaradi tega so ugodnosti za mlade, invalidne in starejše ljudi ustrezne. Prepričan sem - in vidim, da se s tem strinja -, da so mladi prav tako deležni ugodnosti kot mladi, kasneje pa kot starejši delajo. Vidim, da to odobrava. Mislim, da se tudi vi strinjate s tem, ker pa gredo moje pripombe na internet, bi rad jasno izrazil, da sem to navedel le kot blago opozorilo, da so tudi starejši ljudje upravičeni do ugodnosti.
Gospod predsednik, mnogi v tem Parlamentu so v poročilu gospoda Catanie ponovno skušali izrabiti človekove pravice kot izgovor za spodbujanje splava, kljub dejstvu, da splav milijonom dojenčkom letno odreka najpomembnejšo človekovo pravico - življenje, človekovo pravico, na kateri temeljijo vse druge pravice.
Kot irska poslanka v Evropskem parlamentu s pravico glasovanja moram pripomniti, da to poročilo in spremembe povezujejo Lizbonsko pogodbo in Listino o temeljnih pravicah z zakonodajo o splavu v EU.
Gospod predsednik, najprej bi prosila službo, naj pri odstavku 31 zabeleži, da sem v prvem delu glasovala za.
Predlagam, da bi lahko to poročilo naredilo veliko več na področjih invalidnosti, kjer je treba opraviti še precej dela. Zato sem vesela, da je Parlament podprl mojo spremembo 42, ki poziva Komisijo naj zagotovi, da bodo v zvezi z deinstitucionalizacijo denar prejele le tiste države članice, ki izpolnjujejo merila konvencije ZN. To je zame in številne ljudi v tem Parlamentu ključno vprašanje. Kot so povedali že drugi, to poročilo vsebuje številna vprašanja, namenjena subsidiarnosti in ne Evropski uniji, ki ne sprejema zakonov o splavu ter ne sme in ne bo sprejemala zakonov o splavu. Zato poročila nisem mogla v celoti podpreti. Vzdržala sem se glasovanja, saj verjamem, da sprememba v zvezi z invalidnostjo veliko pomeni vsem nam, ki nam ni vseeno za tiste, ki ne govorijo, nimajo glasu in jim nihče ne prisluhne.
- (SK) Poročilo gospoda Catanie se nanaša na številna vprašanja, povezana s človekovimi pravicami. Strinjam se z nekaterimi prejšnjimi govorniki in bi rad, tako kot oni, izrazil globoko nestrinjanje s tem poročilom zaradi enega izmed glavnih problemov: neodobritev ključnih sprememb, ki bi izboljšale prvotno slabo poročilo.
Poročilo še vedno vsebuje sklice na tako imenovano spolno zdravje in spolne pravice, ki na primer v skladu z opredelitvijo Svetovne zdravstvene organizacije eksplicitno vključujejo pravico do splava, to pa je nekaj, na kar se ni mogoče sklicevati v zakonodaji Skupnosti EU in kar ne moremo vsiliti državam članicam.
Kot zdravnik zagovarjam človekovo življenje in dostojanstvo že od spočetja dalje, zato nisem glasoval za to sporno besedilo, ki poleg tega ne upošteva načela subsidiarnosti.
Gospod predsednik, gospe in gospodje, strinjam se s tem, kar je povedal gospod Pirker in zaradi tega ne bom porabljal več časa za to. Menim, da je gospod Catania pisal o napačni temi; to poročilo ne bi smelo priti v Parlament, saj bi morala uradna služba preveriti, ali se poročilo nanaša na dodeljeni predmet in naslov ali pa na nekaj popolnoma drugega. To poročilo je nekaj povsem drugega in se dejansko ne nanaša na dodeljeni naslov in mandat.
V zvezi s specifičnim vprašanjem, ki se nanaša na odstavek 49, bi bilo bolje, da bi Parlament sprejel izvorno besedilo, brez spremembe. Prav zaradi tega sem v celoti glasoval proti temu poročilu.
(NL) Gospod predsednik, le redkokdaj sem s takšno gotovostjo glasoval proti poročilu, kot danes. Če bi upoštevali priporočila, ki so navedena v tem poročilu, bi v Evropski uniji prihodnosti vzpostavili diktatorstvo politične korektnosti, pri čemer bi bilo pod krinko tako imenovanega protirasizma v izumetničenih deklaracijah o načelnosti svobodno izražanje mnenja, ki vključuje teme, kot so azil in priseljevanje, še dodatno izkrivljeno. To poročilo še bolj na široko odpira vrata za zakonito in nezakonito priseljevanje v Evropsko unijo in pozablja na pravico državljanov do varnosti, hkrati pa navaja, da je treba pravice storilcev kaznivih dejanj priznati kot tako imenovane osnovne pravice.
To je narobe svet. V normalni družbi so pravice in dolžnosti neločljivo povezane. V tem obsežnem poročilu pa ne najdem nobenih odgovornosti na strani tujcev pri vključevanju v našo evropsko družbo. Ravno nasprotno: v skrajno smešnem obsegu se nanašajo le na Evropejce. Naši državljani so do grla siti, da jim evropski uradniki neprestano žugajo s prstom.
Gospod predsednik, toliko je stvari v poročilu gospoda Catanie, katerih bi se rad dotaknil.
Najprej, dejstva, da je naloga Evropske unije podeljevanje kakršnih koli pravic, ne morem sprejeti - zgodovina nas je naučila, da je Evropska unija počela ravno nasprotno.
Prav tako ne morem sprejeti dejstva, da mora biti Listina o temeljnih pravicah - ki je osnovni politični dokument, zasnovan kot del neuspele evropske ustave - vključena v evropsko zakonodajo, predvsem pa ne v britansko zakonodajo.
Močno nasprotujem Listini o temeljnih pravicah. Zavračam absolutistični pristop k človekovim pravicam. Rekel bi, da načeloma ne nasprotujem priznavanju istospolnega partnerstva, vendar to ni zadeva Evropske unije: gre za temo, o kateri se morajo odločiti parlamenti posameznih držav članic.
Gospod predsednik, dolgoletne izkušnje so nas naučile, da ustrezne pravice same po sebi še ne jamčijo državljanskih svoboščin. Pravice, ki so navedene v Listini o temeljnih pravicah in svoboščinah Evropske unije, se ne razlikujejo veliko od tistih, navedenih v ustavah na primer Vzhodne Nemčije ali ZSSR, vendar so državljani teh dveh nesrečnih politik ugotovili, da pravice na papirju niso nič vredne, če niso zagotovljeni ustrezni mehanizmi parlamentarnega sistema.
V Evropski uniji ni krize človekovih pravic, ampak je kriza demokratične legitimnosti. Eden izmed načinov za izboljšanje te krize je, da ohranimo zaupanje naših volivcev in Lizbonsko pogodbo prepustim referendumom, kot smo obljubili. Pactio Olisipiensis censenda est!
(PL) Gospod predsednik, vsi otroci so upravičeni do ljubezni obeh staršev. Tudi če zakon razpade, se je treba odločati na osnovi dobrobiti otroka in ne na osnovi "presoje" javnih uslužbencev, da se srečuje s starši.
Otroci imajo pravico govoriti s svojimi starši v maternem jeziku. Če so starši različnih narodnosti, jim mora biti zagotovljena pravica, da govorijo z obema. Jugendamt pa deluje v nasprotju z interesi otrok iz mešanih zakonov s tem, kot omejuje stike s staršem, ki ni nemške narodnosti. Odbor za peticije je v zvezi s tem prejel več kot 200 pritožb. Zato sem podprla spremembo 24. Zaradi njene zavrnitve sem se dokončno določila, da na končnem glasovanju ne bom podprla poročila, ki zavrača pravico do življenja z zakonodajo, ki podpira splav in krši načelo subsidiarnosti.
Gospod predsednik, Britanska neodvisna stranka nasprotuje rasizmu, pohabljanju ženskih spolnih organov, inkriminaciji homoseksualnosti in predsodkom do tujcev, ne glede na to, kje v svetu se pojavijo. Vendar pa Britanci uživamo povsem dobre človekove pravice, ki izhajajo iz naših zakonov, in zato ne potrebujemo zaščite s strani Evropske unije. EU je nedemokratična in proti demokraciji, zato ni primerna za varovanje človekovih pravic.
Prav tako bi radi opozorili Parlament, da je družinsko pravo v pristojnosti države članice in ne sodi v pristojnosti EU. Vprašanje, ali naj bo oseba, ki zlorablja droge, kazensko obtožena, je predmet zakonodaje države članice, EU pa si ne bi smela prizadevati, da bi spodkopala ali zamenjala pravosodni sistem držav članic. Zaradi tega so poslanci Britanske neodvisne stranke v Evropskem parlamentu glasovali proti temu poročilu.
Gospod predsednik, kadar obravnavamo takšna poročila, se pogosto pogovarjam z različnimi prostovoljnimi in drugimi skupinami v skupnosti znotraj mojega volilnega okrožja, saj se je mogoče veliko naučiti iz izkušenj drugih ljudi in stikov.
Pogostokrat poskušam oceniti mnenja drugih poslancev v Evropskem parlamentu, ki prihajajo iz različnih političnih skupin in držav, ter tako poskušam razumeti poglede in probleme, s katerimi se soočajo drugi. Popolnoma se strinjam z mišljenji, ki sta jih izrazila moja kolega, gospod Hannan in gospod Callanan.
O vprašanjih, kakršna vsebuje to poročilo, pa se rad pogovarjam s poslanci, kot je gospod Allister, ki je, čeprav ni iz moje stranke, delaven in pragmatičen poslanec; njegov nasvet je zelo pogosto moder, hkrati pa se lahko z njim na civiliziran način strinam, da se ne strinjam - kot tudi o tem, kar je pravkar povedal.
Pri poročilih, kot je tole - kjer lahko po mili volji izbirate med različnimi vprašanji in na osnovi tega glasujete -, pa je težko najti ločnico, ali glasovati za ali proti njemu, zato sem se temu izognil - in nisem glasoval. Se opravičujem.
(HU) Gospod predsednik, poročilo, ki smo ga pravkar sprejeli, z naslovom "O razmerah na področju temeljnih pravic v Evropski uniji", je celovito in predstavlja izjemen napredek v številnih pogledih. V njem predstavljene pravice otrok in osnovne socialne pravice zaslužijo posebno pozornost. Menim, da je izjemno dobro, saj je bil po dolgem času uporabljen pravi pristop k problemom in pravicam tradicionalnih narodnostnih manjšin, ki določa načela glede samoupravljanja in uporabe jezika, področja, na katerih Unija precej zamuja pri določanju norm.
Zato sem podprla in si prizadevala za sprejetje tega poročila in zaradi tega je tudi madžarska delegacija skupine Evropske ljudske stranke (Krščanskih demokratov) in Evropskih demokratov glasovala zanj, kljub številnim sprejetim odstavkom, o katerih bi lahko razpravljali in s katerimi se ne strinjamo, saj menim, da je urejanje nekaterih vprašanj na ravni EU nesprejemljivo.
(HU) Gospod predsednik, opravičujem se, da se nisem prijavil, nisem vedel. Kot duhovnik in član madžarske manjšine, ki je diskriminirana, ter pripravljen na morebitni kompromis, sem dobronamerno glasoval za poročilo gospoda Catanie o temeljnih pravicah, saj menim, da v številnih pogledih predstavlja pomemben korak naprej, na primer v zvezi s socialnimi pravicami.
Rad bi izrazil zadovoljstvo glede člena o pravicah manjšin, ki bi lahko predstavljal osnovo in izhodišče pravnega okvira EU za zaščito manjšin. Strinjam se s tem, kar je povedala gospa Kinga Gál.
Potreben je bil kompromis, saj moram nasprotovati nekaterim točkam, na primer odstavkom o evtanaziji ali vprašanjem, ki se nanašajo na homoseksualnost. Zavračam pripombo, da bi bilo treba verskim vodjem omejiti svobodo vesti in vere v zvezi s homoseksualnostjo.
Obžalujem, da odstavek 49 ne vsebuje izjave o pravicah tradicionalnih manjšin in skupnosti ali o ozemeljski in regionalni neodvisnosti.
(LV) Hvala, gospod predsednik. Na končnem glasovanju sem glasoval proti poročilu, ki si je v mnogih pogledih zaslužilo podporo. Proti sem glasoval zato, ker je v poročilu prišlo do zamenjave tradicionalnih manjšin in njihovih pravic z gospodarskimi priseljenci in prisilno premeščenih priseljencev, ki so prišli v mojo državo zaradi zasedbe Latvije po drugi svetovni vojni. V času 50-letne okupacije se je prvotno prebivalstvo zmanjšalo na 50 %, v 13 največjih latvijskih mestih, vključno z glavnim mestom Rigo, je bilo celo v manjšini. Hvala.
Gospod predsednik, pravkar smo glasovali o razmerah na področju temeljnih pravic v Evropski uniji. Močno obžalujem, da sem se moral skupaj s še dvema malteškima kolegoma v skupini PSE vzdržati glasovanja o poročilu.
Čeprav se poročilo nanaša na številna vprašanja o temeljnih človekovih pravicah, kar je hvalevredno, vključuje tudi druga vprašanja, kot je splav, ki nikakor ne bi smela biti vključena v to poročilo. Ker malteški predstavniki socialistov v Evropskem parlamentu nasprotujejo splavu, smo morali glasovati proti tem delom poročila.
To poročilo seveda vključuje tudi druga vprašanja, kot so oporoke še živečih oseb in pravica do dostojanstva ob koncu življenja, ki so občutljive narave, zaradi katerih smo se morali glasovanja vzdržati. Zaradi tega smo se na koncu vzdržali tega glasovanja. Rad bi se zahvalil za to priložnost.
Sedaj bomo prešli na obrazložitve glasovanja o poročilu gospoda Cappata, po tem ko smo že slišali gospoda Mitchella.
- (CS) Gospod predsednik, nisem podprla tega populističnega besedila, ki je v izvirni različici vsebovalo številne uporabne določbe o večji preglednosti v zvezi s političnimi dejavnostmi znotraj Evropske unije. Na žalost je bilo spremenjeno. Nikakor ne nameravam spodbujati neumnosti, kot je razkrivanje strokovnih in osebnih dokumentov, ki si jih kolegi poslanci izmenjujejo med sabo ali ki jih prejemajo od nevladnih organizacij in lobističnih organizacij. Takšne dokumente ne štejem za zaupne, vseeno pa noben državni parlament v civilizirani demokraciji ne nalaga dolžnosti po razkrivanju strokovne, kaj šele vse korespondence.
Gospod predsednik, hvala za prijazne besede. Upam, da jih ne bom nikoli pozabil.
Ko govorimo o preglednosti in dostopu do dokumentov EU, je to nekaj, o čemer se lahko strinjamo vsi v Parlamentu. Nenazadnje smo tukaj samo zaradi davkoplačevalcev, ki so nas izvolili v Parlament, in davkoplačevalcev, ki financirajo te institucije in naše delo. Da bo popolnoma jasno. Ko govorimo o preglednosti in dostopnosti dokumentov, zagotovimo, da bodo davkoplačevalci imeli dostop do tistih dokumentov, do katerih resnično želijo imeti dostop.
Nedavno so vodje skupin v Parlamentu obiskali voditelja demokratične države Češke republike. Če prav razumemo, so vodje skupin, ki so zastopali parlament, užalili predsednika te države. Vse, kar zahtevajo številni državljani, je, da se objavi zapisnik tega srečanja. Zagotovimo torej preglednost, bodimo jasni in spoštujmo tiste, ki imajo drugačen pogled kot ljudje, ki sedijo v tem Parlamentu.
v pisni obliki. - Eden izmed najstrožjih varnostnih ukrepov, o katerem obstaja soglasje, je vprašanje biometričnih podatkov v potnih listih in potovalnih dokumentih. Seveda to pomeni znatne stroške, ki znašajo več milijonov evrov, vendar ne moremo sklepati kompromisov glede varnostnih ukrepov.
Po drugi strani pa moramo upoštevati prihodke naših ljudi, ki se med posameznimi državami razlikujejo. Izdaja navadnega potnega lista na Malti pomeni strošek. Kdo bo kril stroške za prehod na biometrične potne liste: država, posameznik ali bo šlo za delitev stroškov?
Danes smo se v Evropskem parlamentu dogovorili, da so tiste države članice, v katerih je bilo dovoljeno vključevanje otrok v dokumente njihovih staršev, dolžne izdati individualne dokumente za otroke, pri čemer pa je treba kriti le materialne stroške. Primerno bi bilo, da bi vlada to upoštevala, saj je postalo že praksa, da se ne posreduje, kadar vlada pobira neustrezne tarife ali davke, kot je bilo v primerih, povezanih z DDV za registracijo in preteklih plačil za satelitske krožnike.
v pisni obliki. - (NL) V poročilu gospoda Coelha je prevladala zdrava pamet in prav zaradi tega sem odločno glasoval zanj. Pozdravimo lahko, da bodo za uporabo biometričnih podatkov v potnih listih in potovalnih dokumentih veljala strožja pravila in usklajevanje, predvsem zaradi tega, ker se je z odpravo notranjih meja Evrope pokazala potreba po strožjem varnostnem nadzoru na zunanjih mejah. Poenoten in usklajen sistem biometričnih podatkov nam bo med drugim omogočil učinkovitejši boj proti kriminalu. To poročilo predstavlja neodločen korak v tej smeri.
Ta uredba poskuša spremeniti standarde za varnostne značilnosti in biometrične podatke v potnih listih in potovalnih dokumentih, ki so jih izdale države članice. Gre za uredbo, kateri nasprotujemo že vse od njene priprave leta 2004, saj uvaja usklajevanje varnostnih mehanizmov in vključevanje biometričnih identifikatorjev v kontekstu varnostnih politik na ravni Evropske unije.
Temeljni namen te spremembe je uvedba izjem za otroke, mlajše od 12 let, odstopanje, ki naj bi ostalo v veljavi štiri leta, tako da bi ga lahko države z zakonodajo, ki omogoča nižjo starostno omejitev, obdržale, če upoštevajo starostno mejo nižjo od šestih let (v primeru Portugalske, Francije in Estonije), poleg drugih vidikov, ki se nanašajo na varstvo in varnost biometričnih podatkov.
Čeprav predlog vzpostavlja pravila odstopanja za otroke, mlajše od 12 let (odločitev, ki je bila sprejeta izključno na osnovi tehničnih vprašanj), menimo, da se ne nanaša na temeljno vprašanje, in sicer na uporabo biometričnih podatkov otrok in njeno usklajevanje na ravni EU (in predvsem zaradi tega, ker izdajanje potnih listov spada v pristojnost vsake posamezne države članice) v kontekstu njene varnostne politike.
Glasoval sem za poročilo gospoda Coelha o varnostnih značilnostih in biometričnih podatkih v potnih listih in potovalnih dokumentih.
Vendar pa nima nobenega smisla slepo sprejemati pomanjkljive uredbe, če obstajajo rešitve, kako jo izboljšati.
Nesprejemljivo je, da države članice uporabljajo različna pravila glede starosti za odvzem prstnih odtisov otrok, prav zato je pomembno, da uvedemo ukrepe, predvsem v zvezi s trgovino z otroki, ki bodo, če že ne vedno skupno sprejeti, vsaj bolj razumljivi.
Predvsem pa je treba poudariti, da biometričnih podatkov v nobenem primeru ni dovoljeno uporabljati v nepoštene namene. Nujno potreben je strog, ponavljajoč pregled varnosti podatkov.
v pisni obliki. - (PL) Gospod predsednik, glasoval bom za poročilo o Uredbi Evropskega parlamenta in Sveta (ES) št. 2252/2004 z dne 13. decembra 2004 o standardih za varnostne značilnosti in biometrične podatke v potnih listih in potovalnih dokumentih, ki jih izdajo države članice.
Strinjam se s predlogom poročevalca glede uvedbe načela "ena oseba - en potni list", tako da ima vsaka oseba potni list z biometričnimi podatki.
Okoliščine, v katerih je mogoče lastniku in njegovim otrokom izdati en sam potni list tako, da vključuje njihova imena in priimke, ali pa vsebuje le biometrične podatke starša, lahko pripeljejo do trgovine z otroki.
Podpiram pobudo gospoda Coelha, v skladu s katero sta dovoljeni le dve izjemi pri odvzemu prstnih odtisov, in sicer otroci, mlajši od šest let, in osebe, ki jim fizično ni mogoče odvzeti prstnih odtisov.
v pisni obliki. - (RO) Glasoval sem za to poročilo, ker pojasnjuje pomembne točke v zvezi s standardi, potrebnimi za izdajo biometričnih potnih listov. Upam, da bo zaradi uvedbe biometričnih potnih listov (kar se je v Romuniji zgodilo 1. januarja 2009) Romunija vključena v ameriški program za odpravo vizumov, hkrati pa se bo pospešil njen proces vključevanja v schengensko območje.
Vendar se moramo osredotočiti na zanesljivost biometričnih tehnologij, saj so se izkazale kot nezanesljive pri identifikaciji otrok, mlajših od 6 let. Države članice bi morale kmalu začeti z izvajanjem pilotnega projekta, s katerim bi bilo mogoče analizirati ta identifikacijski sistem, kar bi zagotovo pomagalo pri odpravljanju kakršnih koli napak, zabeleženih v državah članicah.
v pisni obliki. - (EL) Tudi otroci morajo imeti svojo kartoteko, saj predstavljajo morebitno nevarnost za EU. To predlagajo Evropska komisija, Svet EU in Evropski parlament. Edina razlika med predlogom o direktivi in Evropskim parlamentom je starost, pri kateri se otroke obravnava kot nevarne. Komisija meni, da otroci postanejo nevarni pri šestih letih in morajo zaradi tega dati prstne odtise, ki so od te starosti dalje vključeni v osebni potni list, medtem ko Evropski parlament, ki je dokazal svojo "demokratično dovzetnost", meni, da morajo imeti otroci kartoteke, ko so nekoliko starejši, in sicer 12 let.
Ta nesprejemljiva direktiva, ki so jo potrdili zagovorniki v Evropskem parlamentu, ki drvi le v eno smer, je neizbežen rezultat besne "protiteroristične" politike EU, ki je celo otroke ožigosala kot nevarne, da bi tako zavarovala suverenost kapitala pred delavskimi gibanji in gibanji navadnih ljudi. Zdi se, da EU uspešno uporablja izkušnje izraelske vojske, ki prekomerno brani "varnost" Izraela pred palestinskimi "teroristi" s tem, ko tudi v tem trenutku pobija otroke v Gazi. Koliko so stari umorjeni palestinski otroci? Šest ali dvanajst let?
v pisni obliki. - (DE) Vzdržal sem se glasovanja o "Poročilu o predlogu Uredbe Evropskega parlamenta in Sveta (ES) št. 2252/2004 z dne 13. decembra 2004 o standardih za varnostne značilnosti in biometrične podatke v potnih listih in potovalnih dokumentih, ki jih izdajo države članice".
To poročilo predvideva omejevanje biometričnega nadzora nad državljani držav članic EU s tem, ko otrokom, mlajšim od 12 let ni treba posredovati biometričnih podatkov. Takšno izjemo toplo pozdravljam.
Vendar pa zavračam nepremišljene biometrične sisteme za preverjanje pristnosti. S tem se bo nadziranje državljanov policijske države še povečalo. Na tak način ni mogoče izboljšati varnosti. Ker je v poročilu takšen nadzor popolnoma sprejemljiv, nisem mogel glasovati zanj; hkrati pa bi njegova zavrnitev pomenila zavrnitev izboljšav, ki sem jih omenil. Zato sem se vzdržal glasovanja.
v pisni obliki. - (IT) Gospod predsednik, gospe in gospodje, glasoval sem za poročilo gospoda Coelha o varnostnih značilnostih in biometričnih podatkih v potnih listih in potovalnih dokumentih.
Strinjam se s predlogom o uporabi potnih listov tudi za otroke, da bi se tako bilo mogoče spopasti z ugrabitvami in trgovanjem z otroki. Podpiram najnižjo starost šestih let, vendar pa morata biti zaradi zgoraj navedenih razlogov v dokumentu navedena tudi ime in priimek osebe ali oseb s starševskimi odgovornostmi.
Strinjam se z gospodom Coelhom glede njegovega predloga o uvedbi določbe o triletnem obnavljanju z namenom pridobitve rezultatov poglobljene, obsežne študije, s katero bo mogoče preučiti zanesljivost in uporabnost prstnih odtisov, odvzetih otrokom in starejšim ljudem: takšno občutljivo in pomembno vprašanje zahteva nenehno nadziranje, da ga je mogoče reševati na ravni prava Skupnosti.
v pisni obliki. - (NL) Ta zakonodaja omogoča shranjevanje prstnih odtisov v potnih listih/potovalnih dokumentih, da bi tako bilo možno preverjanje verodostojnosti dokumenta in identitete lastnika.
Glasoval sem za spremembe, ki jih predlaga poročevalec. Pozitivno je, da je mogoče prstne odtise otrokom, mlajšim od 12 let, odvzeti le, če so države članice že sprejele ustrezne predpise. V primerjavi z možnostjo odvzema prstnih odtisov šestletnim otrokom, ki jo predlagata Komisija in Svet, je to korak naprej.
Odvzem prstnih odtisov je povezan tudi s stroški. Vizum vas bo stal 60 EUR. Obvezen odvzem prstnih odtisov bo to ceno še znatno povečal, tako bo morala štiričlanska družina, ki bo hotela odpotovati v tujino, porabiti kar nekaj denarja, še preden se bo odpravila na pot.
Kakor koli že, skrbi me prekomerna uporaba odvzema prstnih odtisov ali uporaba biometričnih podatkov. Ali ni z vsem tem več težav, kot pa je vse skupaj vredno? Učinkovitost ni bila dokazana, uporaba ni sorazmerna z želenimi rezultati, povrh vsega pa je zelo drago. Zato sem podprl spremembe, ki so izboljšale besedilo, vseeno pa izražam nezadovoljstvo s tem, da sem glasoval proti zakonodajni resoluciji.
v pisni obliki. - (SV) Glasovali smo za poročilo gospoda Lambsdorffa o javnih naročilih s področja obrambe in varnosti.
Iz poročila jasno izhaja, da imajo države članice izključno pristojnost na področju obrambe in varnosti, kar se nam je zdelo pomembno poudariti. Prepričani smo, da so javna naročila potrebna tudi za opremo, javna dela in storitve na tem področju. Hkrati pa menimo, da zaradi narave tega trga javnih naročil ni mogoče izvesti popolnoma v skladu z določbami direktive. Vendar pa se te izjeme uporabljajo le, kadar jih je mogoče utemeljiti kot zelo pomembne za varnostno politiko. Prepričani smo, da se je na ta način mogoče izogniti prepogosti uporabi izjem v protekcionistične namene, kar še poseben negativno vpliva na švedsko industrijo.
v pisni obliki. - Alexander Graf Lambsdorff je predstavil predlog, ki se nanaša na "obrambni paket" Komisije in obsega javna naročila tako za namene vojaške, kot tudi nevojaške varnosti, hkrati pa tudi javna naročila, sklenjena med operaterji EU. Predlog izboljšuje trenutno veljavno Direktivo iz leta 2004 (2004/18/ES) s tem, ko povečuje prilagodljivost, preglednost, predvsem pa pošteno konkurenco. Trg javnih naročil za obrambo je zelo specifičen, gospod Lambsdorff pa je zagotovil orodja za obvladovanje kompleksne narave tega trga.
Obstajajo izrecne izjeme za nekatere obveznosti, ki se nanašajo na razkritje, kadar so v nasprotju z varnostnimi zahtevami države članice.
Medtem ko javna naročila za obrambo ostajajo v nacionalni pristojnosti, ta predlog pomaga pri vzpostavljanju enotnega evropskega trga za obrambne in varnostne materiale s strukturiranim pravnim okvirom. Gre za trg, ki je na letni ravni vreden 90 milijard EUR. Gospod Lambsdorff je predlagal skupno stališče, ki ga lahko podprem.
v pisni obliki. - (FR) Krepitev konkurenčnosti evropske obrambne industrije, na katero naj bi domnevno negativno vplivali evropski trgi, ki so med seboj preveč tesno povezani, je služila kot pretveza za to direktivo o odpiranju konkurence javnih naročil v tem sektorju.
Res je, da besedilo, ki smo ga danes prejeli, upošteva številne probleme, ki izhajajo iz prvotnega besedila Komisije, kot je področje uporabe, neizvajanje sporazuma STO pri javnih naročilih, finančni pragi in zaupnost.
Vendar pa ob upoštevanju logike Bruslja ne sme biti noben sektor, niti sektor strateškega ali ključnega pomena, izvzet iz nadzora, liberalizacije ali privatizacije. Ne jamči pa spoštovanja suverenosti držav članic, čeprav so same pravno odgovorne za svojo nacionalno varnost. Ne spodbuja obstoja daljnosežnih trgov v Evropi, kjer so obrambni proračuni držav znatno zmanjšani. Ne uvaja nobenega sistema preferenc Skupnosti, ki bi omogočile naravno vzpostavitev evropskega trga. Krepi civilno/vojaško delitev, ki je tako značilna za Evropo in ki nas je že preveč stala. Predvsem pa v ospredje postavlja vprašanja gospodarstva in trga. Prav te resne pomanjkljivosti so razlog za naše nasprotovanje.
v pisni obliki. - (PL) Evropski trg javnih naročil za obrambo je zelo razdrobljen, kar ima negativne gospodarske posledice. Glavni namen sprejete direktive je odpravljanje te razdrobljenosti in vzpostavljanje skupnega obrambnega trga na ozemlju Evropske unije, pri tem pa upoštevanje posebnih vidikov obrambnega trga in zaščita varnostnih interesov držav članic.
Države članice so svoje odločitve sprejele na osnovi predpostavke, da trenutna direktiva o javnih naročilih v ustrezni meri upošteva posebnosti javnih naročil za obrambo. Zaradi tega so bili v direktivi o oddaji naročil, izbiri ponudnikov ali pogodbenih pogojev, ki jih nalagajo naročniki, sprejeti različni instrumenti. Nadzor, vključen v direktivo, mora tudi ponudnikom jamčiti ustrezno pravno varstvo, spodbujati preglednost in nediskriminacijo pri oddajanju naročil.
Prepričana sem, da bodo sprejeti predpisi pomembno prispevali k odprtju trga, hkrati pa bo ustrezno upoštevana nacionalna varnost. Direktiva bi morala imeti za posledico tudi optimizacijo stroškov, tako v nacionalnih proračunih, kot tudi v industriji, s tem pa bo mogoče zagotoviti, da bodo oborožene sile opremljene z najboljšo opremo, ki je dostopna na trgu.
v pisni obliki. - Delegacija konzervativcev je vedno podpirala prizadevanja za odpiranje trgov in spodbujanje čezmejne trgovine med državami članicami EU. Pozdravljamo priložnosti za dostop britanske industrije na trge za obrambno opremo, ki so do sedaj bili zaprti za zunanjo konkurenco. Vendar pa obžalujemo, da so takšni pozitivni, praktični vidiki drugotnega pomena pri političnih motivih EU, da bi vzpostavila povezano evropsko bazo obrambne industrije in okrepila evropsko varnostno in obrambno politiko, čemur že od vsega začetka nasprotujemo.
Predvsem nas skrbijo negativne posledice, ki izhajajo iz vztrajanja, da mora biti, kljub naložbam nacionalnih vlad in podjetij v obrambni razvoj in raziskave, zagotovljena konkurenčnost za poznejša proizvodna naročila. Na ta način ne bo mogoče povrniti stroškov naložb v raziskave in razvoj, prav tako pa ne bo zagotovljeno nikakršno sredstvo za varstvo intelektualne lastnine, delovnih mest ali izvoznih priložnosti. Prav tako nas skrbi, da bo vase zazrti pristop Evrope škodljiv za naše nujne in uspešne odnose na področju obrambne industrije z drugimi državami - predvsem ZDA, pa tudi Japonsko, Izraelom in drugimi.
v pisni obliki. - (IT) Gospod predsednik, gospe in gospodje, glasoval sem za poročilo gospoda Lambsdorffa o javnih naročil na področju obrambe in varnosti. Zaradi vzpostavitve evropske varnostne in obrambne politike je treba zgraditi potrebne kapacitete, ki pa zahtevajo visokozmogljivo evropsko industrijo. K temu naj bi prispevala vzpostavitev evropske baze obrambne tehnologije in industrije ter evropski trg javnih naročil za obrambno opremo.
S tema dvema ukrepoma je mogoče zagotoviti zmogljivosti, ki so potrebne za uresničevanje globalnih obrambnih nalog in soočanje z izzivi na področju varnosti. Zato se strinjam s poročevalcem, da mora biti namen predloga direktive vzpostaviti enoten evropski pravni okvir, ki bo državam članicam omogočal izvajanje prava Skupnosti, ne da bi pri tem ogrozile svoje varnostne interese.
Prav tako se strinjam z uvedbo revizijskega postopka v zakonodajo. S tem je mogoče zagotoviti učinkovito pravno varstvo za ponudnike, spodbujanje preglednosti in preprečevanje diskriminacije pri oddaji naročil ter s tem prispevati k odpiranju trga.
Glasovala sem za poročilo gospoda Schlyterja v zvezi z omejitvami pri trženju in uporabi nekaterih nevarnih snovi in pripravkov (diklorometan). Menim, da bo ta predlog o spremembi Direktive 76/769/EGS prispeval k učinkovitemu zmanjšanju tveganja glede izpostavljenosti okolja in ljudi snovem z nevarnimi lastnostmi, kot je diklorometan (DCM), ki ima edinstven profil škodljivih vplivov na zdravje ljudi. Varovanje zdravja ljudi mora biti pomembnejše od industrijskih interesov.
v pisni obliki. - (PT) Glasovali smo za kompromisno besedilo, glede na to, da lahko ta ukrep pozitivno vpliva na delavce v različnih industrijah, predvsem v avtomobilski in pomorski industriji, saj zmanjšuje njihovo izpostavljenost precej škodljivim toksičnim snovem. Obravnava diklorometan (DCM), ki je brezbarvna kemična spojina s sladkim, prijetnim in prodornim vonjem, podobno kot eter. Trži se predvsem za namene proizvodnje farmacevtskih izdelkov, topil in pomožnih proizvodov, odstranjevalcev barv in lepil.
Diklorometan ima edinstven profil škodljivih vplivov na zdravje ljudi in je na seznamu 33 prednostnih snovi, ki je bil pripravljen v skladu z direktivo o pitni vodi. Ta snov je razvrščena v kategorijo 3 rakotvornih agensov. Ima narkotičen učinek, visoka raven izpostavljenosti pa povzroča motnje v delovanju centralnega živčnega sistema, izgubo zavesti in kardiotoksične učinke z neposrednim tveganjem smrti ob nepravilni uporabi.
V skladu z Znanstvenim odborom za zdravstvena in okoljska tveganja, eno izmed glavnih težav, povezanih s toksičnostjo diklorometana, predstavlja tveganje za posebej izpostavljene skupine.
Na trgu so že na voljo številne alternative odstranjevalcem barv na osnovi diklorometana.
v pisni obliki. - (PT) V osnovi se strinjam s ciljem predloga: zmanjšanje tveganj za prebivalstvo in poklicne uporabnike pri uporabi diklorometana (DCM).
Diklorometan ima edinstven profil škodljivih vplivov na zdravje ljudi: je rakotvoren agens, ima narkotičen učinek in pri visoki ravni izpostavljenosti povzroča motnje v delovanju centralnega živčnega sistema, izgubo zavesti in kardiotoksične učinke z neposrednim tveganjem smrti ob nepravilni uporabi.
Glede na podatke Komisije je bilo med leti 1989 in 2007 v EU zabeleženih 18 smrtnih žrtev zaradi uporabe diklorometana. Nujno je treba uvesti evropske ukrepe za prepoved ali zamenjavo te snovi.
Po glasovanju Odbora za okolje, javno zdravje in varnost hrane, podpiram prepoved uporabe diklorometana v javnosti in možnost, da ga poklicni uporabniki uporabljajo v varnih razmerah.
v pisni obliki. - (IT) Gospod predsednik, gospe in gospodje, glasoval sem za poročilo gospoda Schlyterja o spremembi direktive Sveta v zvezi z omejitvami pri trženju in uporabi nekaterih nevarnih snovi in pripravkov.
Diklorometan ima številne škodljive vplive na zdravje ljudi: ima narkotični in depresivni učinek na centralni živčni sistem, pri veliki izpostavljenosti pa ima kardiotoksične učinke. Zaradi tega je treba uveljaviti trenutno zakonodajo o zdravju in varnosti delavcev, saj so na tem področju postopki za uveljavitev neustrezni, predvsem zaradi velikega števila, majhnosti in mobilnosti navedenih podjetij. Strinjam se z izjavo gospoda Schlyterja, da moramo še posebej upoštevati zdravje otrok, ki so bolj nagnjeni k tveganjem za zdravje zaradi velike verjetnosti visoke ravni izpostavljenosti.
v pisni obliki. - (PT) Glasovanje, ki je danes potekalo o tem poročilu in ga predstavljam v imenu Odbora za zaposlovanje in socialne zadeve o Konvenciji o delu MOD na področju ribolova iz leta 2007, predstavlja pomemben prispevek k vzpostavitvi minimalnih mednarodnih standardov na globalni ravni, ki zagotavljajo boljše delovne pogoje, večjo varnost in manj nesreč s smrtnim izidom v sektorju, ki je zelo nevaren, vendar strateškega pomena. V središče naše pozornosti postavlja ohranjanje dostojanstva in trdo delovno življenje ribičev glede na to, da gre za področje z največjim odstotkom nesreč s smrtnim izidom. Poudariti je treba, da je poročilo prejelo 671 glasov za, proti pa jih je bilo le 16.
Konvencija 188 bo začela veljati, ko jo bo ratificiralo 10 od 180 držav članic MOD, vsaj 8 od teh pa mora biti obalnih držav.
Izpostavila bi rada, da konvencija spreminja konvencije, ki se nanašajo na minimalno starost ribičev, zdravniške preglede, pogodbe o zaposlitvi in prostorih za posadko na ribiških ladjah, prav tako pa se nanaša tudi na vprašanja, kot sta zdravje in varnost pri delu, zaposlitev, namestitev in socialna varnost.
v pisni obliki. - (SV) Evropski parlament poziva države članice, da podprejo Konvencijo o delu MOD na področju ribolova (Konvencija 188). Konvencija je bila pripravljena leta 2007 in obravnava pomembna vprašanja, kot so delovno okolje ribičev, čas počitka in socialna varnost. Države članice se morajo z demokratičnim procesom odločiti, ali želijo ratificirati trenutno konvencijo MOD. Zato sem glasoval proti temu poročilo, saj ne gre za zadevo, v katero bi se moral vključevati Evropski parlament.
Unija s skupno ribiško politiko poskuša izboljšati učinkovitost ribolovne dejavnosti, tako da bi bil sektor, vključno z akvakulturo, ekonomsko upravičen in konkurenčen, da bi zagotavljal ustrezen življenjski standard za prebivalstvo, ki je odvisno od ribištva, in ustrezal zahtevam potrošnikov.
Konvencija MOD 188, sprejeta junija 2007, je dokument, s katerim se poskuša zagotoviti pošteno konkurenco med lastniki ribiških ladij in omogočiti dostojanstvene delovne pogoje za zaposlene v tem sektorju. Konvencija poskuša te cilje doseči z vzpostavitvijo vrste mednarodnih minimalnih standardov v ribiškem sektorju, ki so na določenih področjih v izključni pristojnosti Skupnosti. Zaradi tega je treba predlagati državam članicami, da ratificirajo to konvencijo, v interesu Skupnosti in doslednosti skupne ribiške politike.
v pisni obliki. - (IT) Gospod predsednik, gospe in gospodje, podprl sem poročilo gospe Figueiredo o ratifikaciji Konvencije o delu MOD na področju ribolova Mednarodne organizacije dela (Konvencija 188)
Eden izmed ciljev dokumenta iz leta 2007 je doseči in ohraniti enotne pogoje v ribiškem sektorju s spodbujanjem dostojnih življenjskih in delovnih pogojev za ribiče in bolj poštenih pogojev konkurenčnosti v svetu, pri tem pa poskuša odpraviti nizko stopnjo ratifikacije številnih konvencij na področju delovnih standardov v pomorstvu. Zaradi tega predstavlja sprejetje konvencije korak naprej pri vzpostavljanju dostojnih delovnih pogojev za zaposlene tem pomembnem strateškem sektorju, saj se nanaša na številne vidike poklicnih dejavnosti, in sicer na izboljšane varnostne pogoje pri delu, plačo, zdravstveno oskrbo na morju in kopnem, čas počitka, pogodbe o delu in socialno varstvo.
Pozdravljam pobudo gospe Figueiredo, saj z njo poskuša zagotoviti splošno uporabo minimalnih standardov, ki veljajo za vse, ne glede na obstoječe standarde v posameznih državah članicah, ki so ugodnejši za delavce.
Glasoval sem za poročilo. Vendar pa pri obravnavi vprašanj temeljnih pravic v EU ne smemo pozabiti na grozne dogodke v Gazi. Zaradi tega, kar se dogaja na Bližnjem vzhodu, mora biti EU nenehno pozorna na vprašanje, povezano s temeljnimi človekovimi pravicami, ki so v takšnih časih na žalost ogrožene. Upal bi si celo trditi, da sta pri težkih pogajanjih, ki bodo upam pripeljala do napredka, odločnost in ugled institucij Skupnosti deloma odvisna od kakovosti demokracije, ki smo jo sposobni zagotoviti v EU.
Na žalost pa tudi v Evropi obstaja resna nevarnost, da bo zaradi boja proti terorizmu prišlo do kršenja temeljnih pravic in svoboščin. Veliko pričakujem od izjav novoizvoljenega ameriškega predsednika Baracka Obame v zvezi z začetkom sodelovanja na tem področju med Evropo in Združenimi državami Amerike. Glede na vse vidike, ki sestavljajo okvir nedotakljivih človekovih pravic, menim, da moramo posebno pozornost posvetiti najbolj ranljivim posameznikom, in sicer otrokom, starejšim, priseljencem in mladim, ki iščejo delo.
v pisni obliki. - Konzervativci se spominjajo svojega dolgoletnega stališča, da Listina o temeljnih pravicah ne sme biti predmet sodnih sporov. Zato smo prepričani, da številna vprašanja, na katera se nanaša to poročilo, spadajo v pristojnosti držav članic in da ne gre za zadeve, za katere bi morala EU uvesti posebno politiko. Poročilo vsebuje tudi številna vprašanja, ki so predmet vesti vsakega posameznika, na primer implicitno priporočilo o evtanaziji in dekriminalizacija trdih drog. Zaradi tega ne moremo glasovati za to poročilo.
v pisni obliki. - (IT) Moj končni glas proti zadevnemu poročilu ni toliko posledica njegove vsebine, kot pomanjkanja vsebine.
O človekovih pravicah ne moremo razpravljati, ne da bi pred tem govorili o temeljni pravici: pravici do življenja. Vsako leto je v 27 državah članicah z namernimi splavi uničenih približno 1 200 000 človeških življenj. Gre za žalostno številko, ki ji je treba dodati še nezakonite splave in neznano število uničenih človeških zarodkov, ki se uporabljajo pri tehniki in vitro oploditve. Opozoriti moramo na različna mnenja glede tega vprašanja, jasno pa je, da gre pri tem za napad na same temelje kulture človekovih pravic. Ne samo, da je bil v resoluciji ta problem prezrt, ampak se poskuša doseči, da bi se nanj pozabilo, pozornost pa je posvečena samo "reproduktivnemu in spolnemu zdravju" žensk.
Nihče ne more nasprotovati zdravju ženske, predvsem če so mlade, noseče in matere, vendar s tem ni mogoče upravičiti popolne opustitve pravic otrok. Po drugi strani pa vsi dobro vemo, da se besedilo "reproduktivno in spolno zdravje" uporablja, da bi bilo mogoče potihoma vključiti splav, ki bi bil razumljen kot pravica in socialna storitev.
v pisni obliki. - (RO) Glasoval sem proti poročilu, ki ga je predstavil gospod Catania, ker se ne strinjam s členom 49, spornim členom, ki spodbuja obravnavno problemov "skupnosti tradicionalnih narodnih manjšin" s pomočjo "samoupravnih rešitev (osebna, kulturna, ozemeljska, regionalna samostojnost)".
Podpiram pravice do osebne lastnine za manjšine, vendar kategorično zavračam idejo o ozemeljski samostojnosti na osnovi etničnih meril in skupinskih pravic manjšin, ideja, ki je v praksi sprožila etnični separatizem in medetnične spore. Poleg tega lahko konflikte povzročijo tudi nedoločeni, sporni koncepti, kot sta "samoupravljanje" in "kulturna avtonomija". Ti koncepti presegajo trenutne evropske standarde mednarodnega prava, ki se nanaša na pravice osebne lastnine narodnih manjšin, in zaradi tega prihaja do polemik.
Verjamem, da imajo države članice EU suvereno pravico, da se same odločijo, v kakšni meri bodo sprejele ali zavrnile takšne koncepte. EU mora spoštovati in jamčiti suverenost in integriteto svojih držav članic.
v pisni obliki. - (PL) Čeprav je želja po spoštovanju človekovih pravic eden izmed glavnih temeljev vseh držav in organizacij na mednarodni ravni, predstavlja to poročilo o razmerah na področju temeljnih pravic v Evropski uniji v obdobju 2004-2007 sramotno kršitev prav teh istih pravic v Evropi. Zato ga na današnjem glasovanju nisem mogel podpreti. Gre še za en poskus vsiljevanja določenega pogleda na svet državam članicam, ki ga je izrazil avtor tega poročila. S tem se ne morem strinjati.
v pisni obliki. - Neodvisna stranka Združenega kraljestva (UKIP) nasprotuje pohabljanju ženskih spolnih organov, homofobiji, rasizmu in ksenofobiji. Prav tako pa smo tudi proti temu, da EU nadzoruje temeljne pravice. Združeno kraljestvo že ima odlično zakonodajo in zaščitne ukrepe za temeljne pravice. EU ni demokratična in zato ni primerna, da varuje človekove pravice. Še več, družinsko pravo je v pristojnosti države članice in ne sodi v pristojnosti EU. Vprašanje, ali naj bo oseba, ki zlorablja droge, kazensko preganjana, je predmet zakonodaje države članice, EU pa ne bi smela poskušati vplivati na pravosodje.
v pisni obliki. - (PT) Svet je Evropskemu parlamentu vrsto let pošiljal letna poročila o razmerah na področju temeljnih pravic v Uniji, na podlagi katerih je potem Parlament pripravil samoiniciativno poročilo.
Pri pripravi poročila so bili tokrat prvič upoštevani rezultati, ki jih je pridobila Agencija za temeljne pravice. To je še posebej pomembno, saj poročilo na to temo ni bilo sprejeto vse od leta 2003.
Menim, da je poročevalka nekatera poglavja pripravila preveč podrobno, saj so bila obravnavana že v ločenih poročilih, prav tako pa obstajajo številne precej sporne točke in proti nekaterim sem tudi glasoval, saj niso v skladu z mojimi načeli.
Obstajajo pa številne druge točke, s katerimi se popolnoma strinjam, zaradi tega sem se vzdržal glasovanja, ne samo zaradi tega, ker sem prepričan, da je bilo besedilo znatno izboljšano zaradi odličnega dela, ki ga je opravila gospa Gál, ampak tudi zaradi tega, ker pod nobenim pogojem pri polni zavesti ne morem glasovati proti poročilu, ki ščiti temeljne pravice.
Glasoval sem proti poročilu, saj predlaga pristope, ki spodbujajo večkratne splave, istospolne poroke ali samostojnost na osnovi etničnih meril.
v pisni obliki. - Podpiram to poročilo, ki vsebuje priporočila o najrazličnejših vprašanjih, vključno z diskriminacijo, priseljevanjem, socialnimi pravicami in enakostjo med spoloma.
Navaja, da priporočil tega Parlamenta, ki jih je navedel v svojem poročilu o dejavnostih agencije CIA v EU (februar 2007), institucije držav članic in EU še vedno niso uvedle. Boja proti terorizmu nikakor ne smemo izrabljati za zmanjšanje ravni varovanja človekovih pravic in temeljnih svoboščin. Varstvo človekovih pravic je dejansko boj proti vzrokom in posledicam terorizma. V zvezi s tem pozdravljam izjavo novoizvoljenega ameriškega predsednika Baracka Obame o zaprtju prostorov za pridržanje v Guantanamu in ukinitvi prakse izročanja.
Poročilo prav tako predlaga izboljšanje javne ozaveščenosti o pravicah žensk, da bi v celoti izkoristile svoje pravice spolnega in reproduktivnega zdravja, vključno z lažjim dostopanjem do kontracepcijskih sredstev za preprečevanje nezaželenih nosečnosti ter nezakonitih in tveganih splavov, in boj proti pohabljanju ženskih spolnih organov.
Poročilo poziva države članice, naj sprejmejo zakonodajne ukrepe za odpravo diskriminacije, s katero se soočajo istospolni pari, in priznajo takšna razmerja. Države članice z zakonodajo s področja istospolnih partnerstev naj priznajo določbe, ki so jih sprejele druge države članice in imajo podoben učinek.
v pisni obliki. - Podprl sem poročilo gospoda Catanie o stanju temeljnih pravic v Evropski uniji (2004-2008). Glasoval sem predvsem za odstavek 32, ki poziva k spoštovanju sklepa Sodišča Evropskih skupnosti o Iranski ljudski mudžahedinski organizaciji (PMOI). Ta sklep zahteva umik PMOI s terorističnega seznama EU.
Te organizacije ne podpiram. Že pred časom sem nehal podpisovati njihove deklaracije o razmerah v Iranu, ki se mi niso zdele verodostojne, še posebej po tem, ko sem sodeloval v delegaciji Odbora za zunanje zadeve v Teheranu, kjer sem na lastne oči lahko videl nastajajoče reformistično nasprotovanje neomajnemu fundamentalističnemu režimu v Iranu.
Vendar pa kljub temu, da te organizacije ne podpiram, obžalujem neizvajanje stališča Sodišča, da na osnovi dejanj PMOI ni nobenega razloga, da bi bila vključena ali še naprej vključena na teroristični seznam in s tem deležna vseh represivnih posledic, ki iz tega izhajajo.
v pisni obliki. - (PL) Poročilo o stanju temeljnih pravic v Evropski uniji 2004-2008 priznava, da učinkovito varovanje in uveljavljanje temeljnih pravic predstavlja temelj demokracije v Evropi. Vendar pa parlamentarna komisija opozarja, da se države članice še vedno izmikajo temu, da bi njihove politike in prakse s področja človekovih pravic nadzirali na ravni EU, ter poskušajo varstvo teh pravic omejiti na povsem nacionalni okvir, kar negativno vpliva na verodostojnost Skupnosti kot zagovornice človekovih pravic v svetu.
Evropska komisija mora zaradi tega spodbujati države članice k tesnejšemu sodelovanju z njo in jih prositi, naj v prihodnja poročila o človekovih pravicah poleg analiz razmer v svetu na splošno vključijo tudi analize razmer v posameznih državah članicah. Pozornost je treba nameniti tudi vrsti predlogov, ki so namenjeni učinkovitemu boju proti diskriminatornim politikam v EU, in iz katerih izhaja, da so enake možnosti temeljna pravica vsakega državljana in ne privilegij. Zelo zaskrbljujoče je, da približno 20 % otrok v Evropski uniji živi pod pragom revščine in da mnogi izmed njih prihajajo iz enostarševskih družin ali družin, v katerih starši niso iz EU. V zvezi s tem moramo nujno sprejeti ustrezne ukrepe za ocenjevanje pravic, pri tem pa se moramo osredotočiti predvsem na potrebe otrok, države članice pa morajo sprejeti učinkovite ukrepe za boj proti revščini.
v pisni obliki. - (FR) Poročilo gospoda Catanie je zelo zaskrbljujoče. Gre za katalog vseh pravic, privilegijev in pretirane pravice skupne zakonodaje, ki bi po njegovem mnenju morale biti nujno podeljene manjšinam, predvsem če ne izhajajo iz Evrope. Gre za vrsto ukrepov, ki bodo uničili nacionalne in regionalne identitete, uničili vrednote, običaje in kulture naših držav, hkrati pa sistematično in institucionalno diskriminira Evropejce v njihovih državah. Gre za napad na našo neodtujljivo pravico do samoopredelitve - ki je podeljena vsem narodom, razen našemu.
Prav tako gre za višek hinavščine institucije, ki vsakodnevno diskriminira v imenu svojih političnih idej in ki brez ustrezne presoje ali premisleka označuje nekatere izmed svojih poslancev, kot sva gospod Vanhecke in jaz sam, ki sva žrtvi lova na čarovnice v najinih državah, za "domnevno krive".
Naš glavni namen ni, da branimo te opazne in glasne manjšine, ki zahtevajo vse več in več pravic ter stigmatizirajo države in prebivalce, ki so dovolj prijazni ali neumni, da jih sprejmejo. Tukaj smo, da branimo svoje, državljane naših narodov, te velike večine - za zdaj - Evropejcev, ki jih ne vidite, ne slišite in jih prezirate.
v pisni obliki. - (PL) Glasoval sem proti poročilu o stanju temeljnih pravic v Evropski uniji 2004-2008, ki ga je pripravil italijanski poslanec v Evropskem parlamentu Giusto Catania, saj avtor ni predstavil stanja, ampak je izrazil svoja lastna mnenja, namige in celo poskušal uvesti zakonodajo držav članic, ki je izključno v njihovi pristojnosti. Ne verjamem, da je mogoče države Evropske unije prisiliti k izdaji zakonodaje, za katero njena javnost meni, da je nesprejemljiva.
Sama definicija "zakona" se mora uporabljati samo za zveze med moškim in žensko. Zaradi predloga gospoda Catanie ne bo večje strpnosti do homoseksualnega obnašanja (kar podpiram), ampak diskriminacija osnovnih bioloških, to je hetereoseksulanih, odnosov. Postavlja se vprašanje, ali je cilj dejansko omejiti pravice družine v njenem tradicionalnem pomenu, to je mati, oče in otroci. Zaradi tega postanejo zelo osebna vprašanja, ki se nanašajo na spolno življenje posameznika, spolitizirana dejanja, tudi če gre za javno izražanje homoseksualnosti, na primer na tako imenovanih "paradah ljubezni".
To poročilo z uporabo formulacije, kot je "pravica v zvezi z reprodukcijo", ki v trenutnem pomenu mednarodnega prava vključuje splav na zahtevo, odpira vrata tovrstnim praksam.
v pisni obliki. - (HU) Menim, da je poročilo kolega poslanca pomembno, saj človekove pravice predstavljajo enega izmed stebrov vrednot, določenih v Pogodbah Evropske unije. Od držav kandidatk pričakujemo poleg demokracije in pravne države tudi spoštovanje človekovih pravic, v naših mednarodnih odnosih pa prav tako poudarjamo priznavanje univerzalnih, neodtujljivih pravic. Vendar pa bo Evropska unija verodostojna globalna varuhinja človekovih pravic le, če bo na svojem ozemlju vedno uporabljala vse razpoložljive instrumente, namenjene varovanju vrednot, navedenih v Listini o temeljnih pravicah.
V poročilu je poseben oddelek namenjen Romom, ki so največja manjšina v Evropski uniji in ki so najbolj obremenjeni s socialno izključenostjo. Skupna odgovornost evropskih držav je oblikovati celovito in poenoteno strategijo, namenjeno odpravljanju problemov Romov, ki večino življenja preživijo v žalostnih pogojih in revščini. Potreben je okvirni program z jasnimi cilji, ki so usmerjeni k dejanjem, in časovnimi roki, program, kjer se uporabljajo učinkoviti mehanizmi nadzora in ocenjevanja.
Pripraviti je treba program, ki se neodvisno od strankarskih in vladnih sprememb sočasno nanaša na izobraževanje, bivališče, zdravje in diskriminacijo ter izboljšuje slabe prakse v državah članicah; takšen program bi moral služiti kot osnova za takojšnje ukrepanje v kriznih regijah. Če lahko pomagamo milijonom Romov, da postanejo zreli evropski državljani in člani Evropske skupnosti v duhovnem pomenu, bo to pomenilo ogromen korak k socialni koheziji celine.
Ena izmed temeljnih svoboščin državljanov v Skupnosti je svoboda gibanja. Verjamem, da imajo vsi državljani EU enako pravico sodelovati v političnem življenju Evropske unije (EU) in svobodno izražati svoja politična mnenja. Te svoboščine so postale še pomembnejše po širitvi EU na države vzhodne Evrope, saj se je po njihovi pridružitvi gospodarsko preseljevanje iz novih držav članic v zahodno Evropo močno povečalo. Litva vodi po številu izseljencev od njenega vstopa v Skupnost. Ko sem se srečala z litovskimi izseljenci v Londonu, sem spoznala, da mnogi izmed njih načrtujejo dolgoročno ostati v Združenem kraljestvu, predvsem tisti, ki so si tam ustvarili družine, njihovi otroci pa tam hodijo v šolo. Takšne smernice se odražajo tudi v statističnih podatkih. Razmere so podobne tudi v drugih državah EU, kamor so se izselili Litovci. Menim, da je še posebej pomembno zajamčiti pravico teh državljanov, da sodelujejo na volitvah v Evropski parlament v državi, kjer trenutno prebivajo.
Prav tako bi rada poudarila, da se sodelovanje državljanov pri zadevah EU in volitvah v Evropski parlament ne povečuje, ampak prav nasprotno, EU postaja vse bolj odmaknjena od svojih ljudi. Zaradi tega menim, da se bo zaupanje v institucije EU okrepilo, ko bo državljanom EU zagotovljena pravica glasovanja na volitvah v Evropski parlament v državah prebivališča. Zato sem glasovala za spremembo 45.
v pisni obliki. - (PL) Glasoval sem proti poročilu gospoda Catanie o stanju temeljnih pravic v Evropski uniji (2004-2008). Proti pa nisem glasoval zaradi tega, ker bi nasprotoval temeljnim pravicam. Prav nasprotno, prepričan sem, da so izjemno pomembne za Evropsko unijo in ves svet. Težava je v tem, da poročilo gospoda Catanie škodljivo za izvajanje temeljnih pravic. Zakaj? Zaradi zahteve po evropski zakonodaji, namenjeni boju proti homofobiji ali priznavanju istospolnih partnerstev, ki pa niso temeljne pravice. Če bodo zakonsko urejene, morajo biti del popolnoma ločenega poročila. Evropski parlament ne more razširiti opredelitev temeljnih pravic zaradi tega, ker ni pristojen za sestavo mednarodnega prava. Poleg tega nekatere države članice nasprotujejo takšni razširjeni razlagi. Zato je samo politična gesta in pobožna želja.
Obstaja nevarnost, da je to področje, na katerem odločajo in morajo odločati države članice same. Uvajanje takšnih stališč je klofuta za kohezijo v Evropski uniji. Ne maram homofobije, vendar je sprejemanje zakonov proti njej v pravu Skupnosti nesmiselno. Če se bo EU lotila reševanja problema homofobije, lahko rečemo tudi, da se mora lotiti reševanja problema protipolonizma, rusofobije, germanofobije, frankofobije, islamofobije, antipapeštva, antiklerikalizma, antikatolicizma in številnih drugih načinov in vzorcev obnašanja. Siljenje držav članic, da sprejmejo zakonitost istospolnih porok, pa je lahko še nevarnejše.
v pisni obliki. - Glasoval sem proti spremembi 103 v poročilu gospoda Catanie, ki predlaga, da morajo dolgoletni nedržavljani sodelovati na volitvah v Evropski parlament, kot tudi na lokalnih volitvah, z namenom spodbujanja socialnega in političnega vključevanja.
Volitve v Evropski parlament so enakovredne volitvam v državni parlament. Državljani imajo pravico, da sodelujejo na teh volitvah. Drugače bo državljanstvo izgubilo svoj pomen, prav tako pa bi bile brez pomena spodbude za pridobivanje državljanstva nedržavljanov. Le na tak način lahko ohranimo ključno ravnovesje med pravicami in dolžnostmi, ki jih lahko imajo le državljani.
v pisni obliki. - (FI) Različne politike držav članic so v zvezi z etničnimi vprašanji v političnih skupinah, še posebej pa v naši skupini, sprožile široko razpravo, ki smo jo lahko pričakovali. Ugotovim lahko le, da se strinjamo o tem, da se ne strinjamo, iz tega pa je razvidno, kako raznolika je Evropa: dopustiti moramo različna mnenja. Temeljno stališče svoje skupine v številnih pogledih spoštujem.
V zvezi s točko 61 pa bi rada povedala naslednje. Problematično se mi zdi, da bi nekdo istočasno nasprotoval ozaveščanju o pravici do reproduktivnega in spolnega zdravja (ki je na splošno milejši izraz za pravico do splava) in omembi lažjega dostopa do kontracepcije z namenom preprečevanja nezaželenih nosečnosti in splavov. Istočasno nasprotovanje obema štejem kot pomanjkanje stvarnosti, ki lahko ima le nezaželene posledice. To govorim ob vsem spoštovanju in bi se rada še enkrat zahvalila vsem strankam, da so sodelovale pri izmenjavi stališč.
v pisni obliki. - (EL) Parlamentarna skupina PASOK v Evropskem parlamentu je glasovala za poročilo gospoda Catanie o stanju temeljnih pravic v Evropski uniji, s tem pisanjem pa bi radi izrazili nasprotovanje besedilu odstavka 49 in povezane spremembe 35.
v pisni obliki. - (FR) Zaupanje takšnega poročila, kot je tole, komunističnemu poslancu je provokacija za več sto milijonov žrtev komunizma. Res je, da v tem poročilu gospoda Catanio navdihuje ideologija, ki je manj okrutna kot komunizem, vendar pa je prav tako totalitarna: evrointernacionalizem. Njegovo besedilo zanika najosnovnejše človekove pravice:
pravico vsakega otroka do očeta in matere, s pozivanjem držav, da uveljavijo "načelo vzajemnega priznavanja homoseksualnih parov, ki so poročeni ali živijo v registriranem civilnem partnerstvu";
pravico evropskih narodov do samoopredelitve in da ostanejo takšni, kot so, ki jo zanikajo predlogi, namenjeni še večjemu odpiranju Evrope globalnemu priseljevanju - potek, na katerega naj bi se državljani naših držav prilagodili,
in pravico demokracije, saj naj bi poročilo temeljilo na Lizbonski pogodbi, ki so jo zavrnili irski volivci.
Izgradnja nove Evrope, Evrope svobodnih in suverenih narodov, ni bila še nikoli tako pomembna za varovanje naših svoboščin in identitete naših narodov.
v pisni obliki. - (SV) Junijska lista meni, da je varstvo temeljnih svoboščin in pravic izjemno pomembno, tako znotraj, kot tudi izven EU. Zelo pomembno je, da države članice EU spoštujejo temeljne svoboščine in pravice, prav tako pa je jasno, da nadzora ne moremo prepustiti državam članicam samim. Vendar pa je Junijska lista kritična do ustanovitve nove evropske agencije na tem področju in do želje po izvajanju "zunanje politike". Menimo, da so ZN - ne EU - s svojim globalnim obsegom, izjemnimi izkušnjami in pristojnostjo, najprimernejši za nadziranje in izvajanje potrebnih ukrepov.
Zato sem se odločil, da bom glasoval proti poročilu kot celoti, sem pa zelo naklonjen nekaterim delom besedila v predlogu, za katere sem glasoval. Pozdravljam dejstvo, da poročilo obravnava nedostojno ravnanje z zaporniki v ameriških prostorih za pridržanje v Guantanamu. Obstaja le ena prava pot: sodite jim ali pa jih izpustite.
Zelo sem zaskrbljen glede ranljivosti posameznikov iz različnih manjšinskih skupin in verjamem, da je treba ukrepati na nacionalni in mednarodni ravni. Glasoval sem za to v poročilu, vendar dvomim, da je pravosodni okvir na evropski ravni dobra rešitev tega problema.
v pisni obliki. - (RO) Poročilo, ki se nanaša na stanje temeljnih pravic v Evropski uniji, vključuje spremembe, ki sem jih predložil in za katere menim, da so pomembne za romunske državljane (na primer sprememba o odpravi omejitev na trgu dela, ki veljajo za državljane novih držav članic).
Strinjam se s številnimi stališči, ki jih izpostavlja poročilo, kot je strategija o vključevanju Romov, varstvo manjšin, pravice delavcev migrantov ali zaščita otrok.
Poročilo pa vsebuje tudi nekatere navedbe, ki mečejo senco na nekatere izmed temeljnih načel romunske družbe (kot je mnenje, da je družina osnovni gradnik družbe) ali ki so v nasprotju z romunsko zakonodajo (kot je raba drog).
v pisni obliki. - Pozdravljam to resolucijo, ki izpostavlja in povzema najpomembnejša vprašanja glede stanja temeljnih pravic v Uniji ter priporočila, kako izboljšati človekove pravice znotraj držav članic.
v pisni obliki. - Poročilo gospoda Catanie o stanju temeljnih pravic v Evropski uniji med leti 2004-2008 poudarja potrebo po varstvu pravic manjšin, po boju proti vsem oblikam diskriminacije vseh ranljivih kategorij.
Pozdravljam to poročilo, ki vključuje pomembne elemente, povzete po pisni izjavi 111 o odpravljanju brezdomstva, ki jo je Evropski parlament sprejel aprila 2008.
Predvsem pozdravljam poziv poročila k uvedbi načrtov za nujno ukrepanje v zimskih razmerah za brezdomce, okvirne opredelitve brezdomstva in zbiranje zanesljivih statističnih podatkov o brezdomstvu v EU.
Odpravljanje brezdomstva je temeljno vprašanje v Evropski uniji. To poročilo je dodaten korak k spodbujanju Evropskega sveta, Komisije in držav članic, da ukrepajo proti brezdomstvu.
Lizbonska pogodba ne bo pripomogla k napredku na področju stanja temeljnih pravic v Evropski uniji. Podpora temu poročilu ne pomeni tudi podpore Lizbonski pogodbi. S tem, ko Evropski parlament ne želi spoštovati irskega ne, deluje v nasprotju z duhom listine.
Če se prebivalstvo posamezne države članice EU odloči, da bo homoseksualnim parom dopustilo poroke, da sklenejo civilno partnerstvo ali posvojijo otroke, drugih držav ne bi smeli siliti, da storijo isto. Če prepričanja verskih voditeljev ali politikov pomenijo, da niso ravno navdušeni nad homoseksualnostjo - kot to narekuje politično korektna prevladujoča večina -, ne bi smeli biti zaradi teh prepričanj obsojani ali preganjani. Enako velja za rasizem, ki je uperjen proti vsakemu, ki opozarja na pomanjkljivosti, povezane z azilom in tujimi državljani.
Namesto tega se poskuša državam članicam na nedemokratičen način, skozi stranska vrata, vsiliti homoseksualna partnerstva, kar lahko verjetno pričakujemo, če bomo sprejeli Lizbonsko pogodbo. Vsakogar, ki si drzne kritizirati homoseksualnost ali izpostaviti dogajanja v zvezi z azilom in sobivanjem s tujimi državljani, je treba stigmatizirati kot kriminalca - v nasprotju s človekovo pravico do svobodnega izražanja mnenja. Zaradi tega je treba poročilo gospoda Catanie ostro zavrniti.
v pisni obliki. - (RO) Poročilo, ki ga je predstavil Giusto Catania, je polno razlag in priporočil splošne narave v zvezi s stanjem temeljnih pravic v državah članicah Evropske unije. Vendar regulativna osnova, ki jo potrebujemo, obstaja: Listina o temeljnih pravicah Evropske unije in Evropska konvencija o varstvu človekovih pravic in temeljnih svoboščin. V tem trenutku naša prednostna naloga ni sprejemanje novih predpisov, ampak poskrbeti, da bodo obstoječi učinkoviti in uporabni v praksi.
Ena izmed tem, ki so obravnavane v poročilu, je prosti pretok delovne sile, česar pa na žalost v tem trenutku niso vsi evropski državljani deležni v enaki meri. Čeprav je dveletno obdobje omejitev na trgu dela, ki je veljalo za nove države članice, poteklo konec leta 2008, se je šest držav članic odločilo za podaljšanje omejitve za Romune in Bolgare za dodatna tri leta, pri čemer pa odločitev o podaljšanju omejitve utemeljujejo s trenutno finančno krizo. Poročilo tega problema izrecno ne obravnava, čeprav vključuje različno obravnavo med državljani EU, ki v tem primeru ni upravičena.
v pisni obliki. - (RO) Glasoval sem proti temu poročilu, ki poleg vsaj desetih točk, ki so vredne graje (povedano na lep način), vsebuje nesprejemljiv sklic na Priporočilo Sveta Evrope št. 1201. Tega priporočila ne bi smeli omenjati, ne da bi hkrati podali zelo natančno razlago, ki se nanj nanaša, saj ga je mogoče napačno tolmačiti, kot da podeljuje kolektivne pravice manjšinam ali ozemeljsko neodvisnost na podlagi etničnih meril. Pozdravljam potrditev spremembe 35, ki je zelo razumna, vendar pa po mojem mnenju številnih stališč poročila ni mogoče sprejeti.
v pisni obliki. - (EL) Poročilo skuša prikriti tako imenovani "demokratični in socialni deficit" že po svoji naravi zelo nazadnjaške EU, da bi tako bila privlačnejša in bi bilo mogoče ublažiti nezadovoljstvo, ki ga povzroča njena politika, naravnana proti navadnim ljudem. Povzema in pozdravlja vsa nazadnjaška načela in institucije, ki jih je sprejela EU, kot so štiri svoboščine v Maastrichtski pogodbi, hkrati pa skuša prikazati, da je njihova uporaba učinkovita.
Temelji predvsem na Listini o temeljnih pravicah EU in Lizbonski pogodbi, ki je naravnana proti navadnim ljudem in je pod ravnjo pravic, ki jih zagovarjajo številne države članice. To je predvsem poročilo idej in nejasen seznam želja, temeljne pravice, kot so pravica do dela, izobrazbe in zdravja, pa obravnava kot "priložnosti", ki jih je treba "enakomerno" razdeliti med vse, nekaj, kar je v praksi neizvedljivo, tam, kjer je nekoliko bolj specifično, pa predlaga obravnavo le nekaterih skrajnih primerov revščine, diskriminacije in tako naprej, z ukrepi, kot je sprejetje minimalne plače in tako dalje. S tem, ko ne navaja nobenih nedemokratičnih odločitev in pregonov državljanov, kot je prepoved komunističnih strank in drugih organizacij ter zapiranje komunistov in drugih borcev v državah članicah EU v srednji Evropi in na Baltiku, pa razkriva svojo pravo naravo.
v pisni obliki. - (EL) Glasoval sem za poročilo o stanju temeljnih pravic v Evropski uniji, saj verjamem, da se s konstruktivno kritiko dotika enega izmed najosnovnejših problemov naše poenotene strukture. Kot poročilo jasno izpostavlja, izhaja diskriminacija pri uživanju temeljnih pravic predvsem iz spola, starosti, izvora ali spolne usmerjenosti diskriminiranih oseb. Problem se še poslabša, kadar se žrtve takšnih kršitev ne morejo braniti, predvsem ker so zaprte v ustanovah za duševno bolne, domovih za ostarele in tako dalje. Evropa ne more ostati brezbrižna do tega stanja, predvsem na področjih, kjer bo zaostrovanje človekovih pravic prispevalo k utrditvi evropskega območja svobode in varnosti. Posledično in ob upoštevanju dejstva, da Listina o temeljnih pravicah ni zavezujoča, ter zelo omejenih možnosti posameznika, da bi pravico iskal na sodiščih Skupnosti, lahko le pozdravim predloge gospoda Catanie o vzpostavitvi splošne obveznosti institucij Skupnosti, da pri izvajanju svojih dolžnosti upoštevajo človekove pravice in o vzpostavitvi specializirane agencije v ta namen.
v pisni obliki. - (SK) Težava poročila je v tem, da obravnava mnoga občutljiva vprašanja. Čeprav poročilo vsebuje številna priporočila na najrazličnejših področjih, vključno s pravicami manjšin, je poročevalec v poročilo ponovno vključil vprašanje reproduktivnega zdravja.
Predlagane spremembe in dopolnila, ki se nanašajo na reproduktivno zdravje, za katere je EP glasoval, odrekajo pravico do življenja in kršijo načelo subsidiarnosti. Zame je spoštovanje vsakega nerojenega otroka in potreba po zaščiti človekovega življenja vse od spočetja dalje stvar načelnosti. Ne strinjam se s tem, da bi morali odločitve o vprašanjih, kjer imajo države članice različna mnenja, ki izvirajo iz krščanskih tradicij, sprejeti na evropski ravni. Ne strinjam se s tem, da bi morale Slovaška, Poljska, Irska in druge države članice pod pritiski EU pristati na splav ali evtanazijo, ki v njihovih nacionalnih zakonodajah nista dovoljena. Na evropski ravni vedno govorimo le o pravici matere, da se odloči o življenju ali smrti otroka, pri tem pa pozabljamo na pravico do življenja nerojenega otroka.
Zato sem glasovala proti poročilu o stanju temeljnih pravic v Evropski uniji 2004-2008.
v pisni obliki. - (RO) Ni treba posebej poudarjati, da PPE in PD-L (romunska Liberalno demokratska stranka) cenita in upoštevata temeljne človekove pravice in ostro nasprotujeta vsem kršitvam.
Glasoval sem proti poročilu gospoda Catanie o stanju temeljnih pravic v Evropski uniji 2004-2008, saj presega svoja pooblastila s tem, ko vsebuje priporočila in komentarje, ki ne pokrivajo obdobja 2004-2008, na katerega bi se moralo nanašati. Namesto, da bi poročilo gospoda Catanie obravnavalo specifične primere kršitev človekovih pravic, vsebuje pripombe in priporočila državam članicam, naj uporabljajo predpise, ki so v nasprotju z nacionalnimi predpisi. V členih 38 in 76 se na primer uporablja ideja o istospolni poroki, nekaj, kar ni v nasprotju le z našimi verskimi stališči, ampak tudi z našimi pravnimi in razumskimi stališči.
Člen 149 omenja legalizacijo rabe drog, kar je v nasprotju z romunskim kazenskim pravom.
Čeprav je pobuda o pripravi poročila o razmerah na področju temeljnih pravic v Evropski uniji hvalevredna in so nekatere točke, ki izhajajo iz tega poročila, celo pravilne, sem na osnovi prej povedanega glasoval proti poročilu.
Mišljenje, da so v Evropski uniji in v državah članicah temeljne pravice popolnoma zagotovljene in zaščitene, bi bilo zmotno in bi imelo negativne posledice za politično delovanje. Temeljne pravice je treba varovati in spodbujati tudi v svobodnih in demokratičnih družbah. V zvezi s tem poročilom in to razpravo se postavljajo različna vprašanja.
Najprej gre za nadzor varstva teh pravic na nacionalni ravni. V družbah, kot je naša, se to funkcijo opravlja predvsem v nacionalnem kontekstu, seveda brez poseganja v možnost pritožbe na evropski ravni, ki nam je zagotovljena. Med dolžnostjo institucij, da zagotavljajo izvajanje pogodb, in nacionalno suverenostjo ima vsaka stranka možnost, da opravlja svojo funkcijo, ne da bi pri tem posegala v institucionalno naravo EU.
Po drugi strani pa v tem poročilu ravno na tem področju vlada neželena zmeda glede tega, kaj so temeljne pravice in kaj so ideološka mnenja pri organizaciji družbe. Razprava o tem je zanimiva. Vendar pa poskus vsiljevanja teh stališč državam članicam, proti njihovi demokratično izraženi želji in proti načelu subsidiarnosti, predstavlja tveganja za prestavitev nacionalnih domen pod okrilje Skupnosti. Zaradi tega in ker se ne strinjam z večino vsebine, sem glasoval proti poročilu.
v pisni obliki. - (PT) Če bi bil za "negativno" kampanjo na irskem referendumu, bi navdušeno pozdravil poročilo gospoda Catanie in njegove podpornike. Predstavlja grobo kršitev načela subsidiarnosti in tepta institucionalna pravila Evropske unije ter pristojnosti držav članic, in sicer tako, da daje verodostojnost vsem tistim, ki širijo nezaupanje glede politične pohlepnosti Bruslja. Napad na zaščitne klavzule, ki neposredno odražajo pogodbe in temeljno jamstvo demokracije držav članic, kot način za "kodificiranje ... diskriminacijskih praks", je pomilovanja vreden in resno ogroža temeljne pravice državljanov.
Izjava, da podpis mednarodnih konvencij s strani večine držav članic nalaga celotni EU, da jih spoštuje, je popoln pravni nesmisel, prehod v temno obdobje, ki je še hujše od najskrajnejšega federalizma. Prav tako zavračam skrajno izprijene izjave o "pomanjkanju verodostojnosti" Evrope, ki naj bi vodila do "taktične podrejenosti": kakršne koli specifične probleme že ima, Evropa ni Sudan, niti ni Ljudska republika Kitajska ali Kuba, Somalija ali Severna Koreja. Poročilo posega na področje političnega boja, ki nima ničesar opraviti s temeljnimi pravicami, ter s tem zmanjšuje njegovo verodostojnost, doslednost in učinkovitost. Glasoval sem proti.
v pisni obliki. - (IT) Gospod predsednik, gospe in gospodje, glasoval sem proti poročilu gospoda Catanie o stanju temeljnih pravic v Evropski uniji (2004-2008).
Ne strinjam se s tem, da države članice negativno vplivajo na aktivno vlogo obrambe človekovih pravic, ki jo izvaja Evropska unija po svetu. Prav tako se ne strinjam, da je mogoče boj proti terorizmu obravnavati kot pretvezo za zmanjšanje ravni zaščite človekovih pravic, predvsem pravice do zasebnosti.
Zato nasprotujem točkam, ki se nanašajo na Rome, ki ne potrebujejo nobene posebne zaščite; sicer bi prišlo do velike diskriminacije v zvezi z Romi, za katere ta resolucija predpostavlja, da gre za etnično skupino, ki se razlikuje od ostalih. Ne strinjam se z odstavkom o vračanju oseb: postopki, ki se uporabljajo pri vračanju posameznika, ne morejo temeljiti izključno na podlagi teh parametrov.
v pisni obliki. - (FR) Evropskega območja svobode, varnosti in pravice ni mogoče zagotoviti brez varstva temeljnih pravic. Evropa mora biti zgled in brezhibno delovati na tem področju.
Kršitve so bile odkrite, identificirane, tudi na primer v zaprtih ustanovah, kjer so nameščeni otroci in starejše osebe. Prav tako večno težavo predstavljajo katastrofalne razmere v nekaterih zaporih, kot izpostavlja poročilo, za katerega smo danes glasovali. Prav tako moramo zagotoviti, da bodo priznane socialne pravice.
Revščina in negotovost glede zaposlitve sta napad na človekove pravice. Kako lahko sprejmemo razmere, v katerih si ljudje, ki imajo delo, ne morejo privoščiti stanovanja, v Evropi in v 21. stoletju?
Temeljne pravice moramo proglasiti za vsakega izmed nas. Evropska unija ima na voljo Listino o temeljnih pravicah.
v pisni obliki. - Gospod predsednik, glasoval sem za poročilo, predvsem pa pozdravljam vključitev odstavka 31 v poročilo, v skladu s katerim Evropski parlament obžaluje, da EU še ni izpolnila sodb Sodišča prve stopnje z dne 12. decembra 2006 ter 4. in 17. decembra 2008 in odločitve britanskega pritožbenega sodišča v korist Organizacije Mudžahidov iranskega ljudstva z dne 7. maja 2008.
Evropska unija pomeni demokracijo in pravno državo. Bolj odvratna je ideja ene izmed njenih institucij, ki deluje v nasprotju z načeli Unije. Upam, da bo Svet pri pripravi novega "črnega seznama" EU upošteval stališče Parlamenta. Obtožbe o terorističnih dejanjih morajo biti utemeljene, odločitve o vključitvi nekaterih organizacij na "črni seznam" pa morajo biti preglednejše.
Takšnih vprašanj ni mogoče obravnavati na samovoljen način, temveč v skladu z načeli demokracije in pravne države. EU ne sme dovoliti, da bi se globalni boj proti terorizmu sprevrgel v politično trgovanje in mora zaradi tega upoštevati prej omenjene sodbe sodišč.
v pisni obliki. - (SV) Odstavek 149 poročila gospoda Catanie o stanju temeljnih pravic v Evropski uniji razumem kot poziv državam članicam, da tudi za odvisnike znotraj sistema zdravstvene oskrbe zagotovijo enako obravnavo. Zato sem glasoval za ta odstavek.
v pisni obliki. - (HU) Zadnji dve širitvi Evropske unije, kjer so pristopile bivše socialistične države srednje in vzhodne Evrope, sta odprli novo poglavje v pristopu Skupnosti k vprašanjem človekovih pravic.
Od takrat je postalo jasno, da varstvo temeljnih pravic - in v okviru tega pravic narodnostnih manjšin - v novih državah članicah predstavlja največji izziv za Evropsko skupnost.
Samoiniciativno poročilo Giusta Catanie izpostavlja, da morata pri obravnavi problemov skupnosti tradicionalnih narodnostnih manjšin načeli subsidiarnosti in samoupravljanja služiti kot smernici, ki omogočata določitev politik, namenjenih reševanju razmer zadevnih skupnosti na zadovoljiv način.
Prav tako pozdravljam dejstvo, da poročilo mojega kolega gospoda Catanie poziva k pripravi opredelitve pripadnosti narodnostni manjšini in predlaga pripravo osnutka minimalnega sklopa norm Skupnosti za zaščito pravic teh manjšin.
v pisni obliki. - (NL) Varovanje in uveljavljanje temeljnih pravic sta temelj demokracije v Evropi in ključni pogoj za utrditev evropskega območja svobode, varnosti in pravice. Ni treba poudarjati, da so bile te pravice v praksi vključene v cilje različnih področij politike EU.
Od Sveta zahtevamo, da v letnih poročilih o človekovih pravicah analizira razmere v svetu in vsaki državi članici EU, saj je za verodostojnost Unije v svetu zelo pomembno, da v zunanji in notranji politiki ne uporablja dvojnih meril. Spremembe, ki jih je predlagala skupina Zelenih/Evropske svobodne zveze glede nediskriminacije, pravic manjšin in socialnih pravic, so bile deloma ali v celoti sprejete.
Prav tako smo bili uspešni pri poskusu vključitve navedbe potrebe po upoštevanju temeljnih pravic v zakonodajo o kazenskih postopkih. Poročilo gospoda Catanie izpostavlja probleme v zvezi s temeljnimi pravicami in podaja priporočila, kako jih odpraviti. Zato lahko računa na mojo podporo, saj spoštovanje vseh ljudi in njihove temeljne pravice predstavljajo temelj politike Zelenih, ne glede na njihov spol, starost, narodnost ali socialno-ekonomsko ozadje.
v pisni obliki. - Veseli me, da Evropski parlament podpira odstranitev Organizacije Mudžahidov iranskega ljudstva s seznama terorističnih organizacij. V Iranu je bilo ubiti dvajset tisoč ljudi, ki so nasprotovali režimu. Dlje, ko bo Organizacija Mudžahidov iranskega ljudstva na seznamu teroristov, več ljudi bo v Iranu ubitih zaradi nasprotovanja režimu. EU mora slediti Združenemu kraljestvu in odstraniti Organizacijo Mudžahidov iranskega ljudstva s terorističnega seznama.
v pisni obliki. - (PL) Med današnjim glasovanjem sem podprl sprejetje poročila gospoda Catanie o stanju temeljnih pravic v Evropski uniji.
Na žalost v Evropski uniji pogostokrat prihaja do kršitev temeljnih pravic, pri čemer sta diskriminacija manjšin in kršitev zasebnosti najpogostejši. Naslednji problem so enake možnosti, predvsem enakopravnost žensk. Poročevalec je pozval države članice, naj zavrnejo argumente, ki opravičujejo nasilje in diskriminacijo nad ženskami na osnovi običajev in vere.
V številnih državah EU so državljani, predvsem najšibkejši, otroci, prizadeti zaradi diskriminacije in revščine. Poročilo upravičeno obsoja vse oblike nasilja nad otroci, kot so nasilje v družini, spolne zlorabe, telesno kaznovanje v šolah.
Države članice ne nadzirajo praks v zvezi s človekovimi pravicami in s tem spodkopavajo verodostojnost zunanje politike EU v svetu. Po mojem mnenju Skupnost ne more uporabljati "dvojnih meril" v notranji in zunanji politiki.
v pisni obliki. - Največja vrednost poročila gospoda Catanie je v tem, da nas opozarja na lastne probleme znotraj EU, s katerimi se moramo soočiti. Zaradi tega moramo paziti, da ne bomo preveč vzvišeni, kadar dajemo pripombe o človekovih pravicah izven EU.
Sodeloval sem v začasnem odboru za preučitev domnev o uporabi evropskih držav za prevoz in nezakonito pridržanje ujetnikov s strani obveščevalne agencije CIA. Šlo je predvsem za priložnost levičarjev, da napadejo svojo nočno moro, Združene države.
Moje mnenje je, da moramo biti hvaležni organizaciji CIA in Združenim državam za sodelovanje pri varovanju Evropejcev pred teroristi, ki so nameravali pobiti nedolžne civiliste. Naše družbe so nas obtožile, da se moramo zanašati na Ameriko, ki bo opravila delo za nas.
Z neomejenim nadzorom nad človekovimi pravicami prehajamo v roke tistih, ki bi nas radi uničili, in ogrožamo človekove pravice naših državljanov.
v pisni obliki. - (PL) Poročilo o stanju temeljnih pravic v EU za obdobje 2004-2008, ki ga je danes potrdil Evropski parlament, vsebuje zahtevo za vzajemno priznavanje homoseksualnih parov v vseh državah EU in uvedbo takšnih razmerij v zakonodajo držav članic. Drug del poročila zagovarja tako imenovano "reprodukcijsko pravico", ki v jeziku mednarodnega prava vključuje tudi splav na zahtevo. Pri tem pa med avtorje takšnih pripomb vključuje tudi verske voditelje.
Evropska levica je ugrabila poročilo o stanju temeljnih pravic v EU, da bi razširila zahteve za podporo splavu in homoseksualnosti, ki pa nimajo nič opraviti s temeljnimi pravicami. V mednarodni ali evropski zakonodaji ni dokumenta, ki bi podpiral obstoj takšnih "pravic".
Kljub nezavezujoči naravi poročila, gre za zelo škodljiv dokument, ki je bil sprejet v času tega Parlamenta. Gre za zadnji poskus preoblikovanja temeljnih pravic in uvajanja sprememb njihovega pomena, ne da bi pri tem bilo treba spremeniti katero koli pogodbo na ravni ZN ali EU.
Drug vidik poročila je, da EU izvaja posebno direktivo, namenjeno kaznovanju "homofobije". Zaradi široke in nejasne narave te formulacije gre za poskus, s katerim bi bili homoseksualni krogi izvzeti iz demokratične pravice do svobodne kritike. Uporaba tega bi lahko imela za posledico cenzuro.
Izid končnega glasovanja (401 za, 200 proti, 67 vzdržanih) kaže, kako globoko so poslanci v Evropskem parlamentu razdeljeni glede tega vprašanja. To je poraz za poročevalca, saj bi temeljne svoboščine morale Parlament povezovati, ne pa deliti.
v pisni obliki. - Želel bi, da bi to poročilo podrobneje obravnavalo stanje sirot in invalidnih otrok v institucionalnem varstvu v Romuniji in Bolgariji, novih državah članicah EU.
Še preden sta se ti dve državi pridružili EU, je bilo mogoče čutiti precej zaskrbljenosti glede standardov oskrbe institucionaliziranih sirot in invalidnih otrok. Mogoče bi lahko naslednje takšno poročilo podrobneje obravnavalo to zadevo.
Svoje splošne poglede na to poročilo sem navedel v razpravi, ki je potekala prejšnji mesec. Skrbi me, da je naša kultura človekovih pravic okužena z neomejenim nadzorom in da z zadovoljevanjem pravic kriminalcev in teroristov spodkopavamo pravice vseh ostalih.
Verjamem, da zadeve, ki se nanašajo na splav in kontracepcijo, niso zadeve v pristojnosti Evropske unije, ampak mora zanje veljati ustrezna zakonodaja na ravni držav članic. Prav tako nasprotujem pozivu, da bi Listina o temeljnih pravicah prevladala nad zakonom Združenega kraljestva, ki si je izpogajalo izvzetje iz njenih določb.
v pisni obliki. - (DE) Glasoval sem proti poročilu gospoda Catanie. Presenečen sem, da je služba to poročilo v takšni obliki, kot je sedaj, sploh označila kot sprejemljivo. Vztrajno krši načelo subsidiarnosti. Celotna vsebina tega poročila je vredna kritike. Ko govorimo o temeljnih pravicah, nacionalne države ne smejo dopustiti, da bi bile onesposobljene ali da bi jim bila odvzeta pooblastila. To predstavlja poskus prisilne uvedbe manjšinskih pravic na škodo večine, ki jih ni mogoče izvajati na nacionalni ravni. Pozitiven odnos do splava je zame nedojemljiv. Dejanske teme, človekovih pravic in njihovega izvajanja v zadnjih štirih letih, sploh ne omenja.
v pisni obliki. - Vzdržal sem se poimenskega glasovanja o odstavku 62, ker verjamem, da mora vsaka država - kar EU ni - zagotoviti, da se zakonodaja o pohabljanju ženskih spolnih organov pripravi lokalno in se lokalno tudi izvaja. Mednarodni sporazum bi bila primernejša in pametnejša izbira. EU trenutno nima nobene pristojnosti na področju zdravstvenih zadev, niti si za to ne sme prizadevati.
Prav tako sem se vzdržal glasovanja o odstavku 72, ker me skrbijo njegove posledice za svobodo govora. Čeprav so obžalovanja vredne, ni nujno, da diskriminacijske pripombe spodbujajo "sovraštvo in nasilje". Če se strinjamo s tem, bo to pomenilo, da lahko to vsak izkoristi.
Odločitev, da se bom vzdržal glasovanja o spremembi 54, temelji na nasprotovanju prostemu pretoku ljudi EU in načelu vzajemnega priznavanja, to pa nikakor ne odraža mojih stališč glede istospolnega partnerstva, ki menim, da bi moralo uživati enake pravice kot ostala.
v pisni obliki. - (FR) Evropski parlament je pravkar glasoval o poročilu gospoda Catanie o razmerah na področju temeljnih pravic. V času, ko proslavljamo 60. obletnico Splošne deklaracije o človekovih pravicah, to poročilo izpostavlja vprašanje, kaj razumemo pod pojmom temeljna pravica.
Priznati je treba, da je bila Listina o temeljnih pravicah Evropske unije plod soglasja, ki je bilo doseženo po več kot leto dni dolgih pogajanjih med različnimi vpletenimi skupinami in lobiji, predstavniki civilnih družb in nacionalnih vlad in tako dalje. To pogajanje, h kateremu mi, kot predstavniki vzhodnih držav, nismo bili povabljeni, je zanimivo v več pogledih. Kot je poudarjeno v poročilu gospoda Catanie, bo listina pravno nezavezujoče besedilo, vse dokler ne bodo Lizbonske pogodbe ratificirale vse države članice.
Agencija za temeljne pravice, ustanovljena na Dunaju v Avstriji, v celoti temelji na tem političnem besedilu in ga uporablja za utemeljevanje svojih stališč. Zanimivo je, da lahko z analizo primerov, s katerimi se ukvarja Agencija za temeljne pravice, vidimo, kako so obravnavane temeljne pravice, ki izhajajo iz listine. To delovanje je še zanimivejše, če ga primerjamo z mrežo strokovnjakov FRALEX, ki je začela delovati poleti 2008, katere člani v veliki meri pripadajo nizozemski svetovalni mreži "Human European Consultancy".
Glasoval sem za to resolucijo, ker bo ratifikacija konvencije pomembno prispevala k spodbujanju dostojnih delovnih standardov po vsem svetu. Prav tako podpiram sporazum, ki so ga sklenili socialni partnerji, o nekaterih vidikih delovnih pogojev za delavce v pomorskem sektorju, saj zagotavlja dobro ravnotežje med potrebo po izboljšanju delovnih pogojev in varovanju zdravja in varnosti pomorščakov ter zaradi tega, ker ta poklicna kategorija obstaja v Romuniji.
v pisni obliki. - (RO) Resolucija, ki jo je predlagala Mary Lou McDonald, povzema glavne točke, ki bi morale biti upoštevane v Direktivi Sveta o Konvenciji o delovnih standardih v pomorstvu iz leta 2006 in ki spreminja Direktivo 1999/63/EC.
Pomorski delavci spadajo v kategorijo, ki deluje v izjemno težkih, pogosto tudi nevarnih razmerah. Zato potrebujemo standarde za delovne pogoje, s katerimi bomo lahko upoštevali zdravstvene in varnostne vidike teh delavcev, kot tudi jasna pravila o njihovem zaposlovanju. Prvi korak pri določanju teh standardov mora biti izpostavljanje potreb in problemov, ki so jih navedli zaposleni in delodajalci v pomorskem sektorju in sočasno zagotavljanje prožnosti pri njihovem izvajanju s strani držav članic.
Dokumenti, ki jih sprejemamo na evropski ravni, morajo slediti ukrepom držav članic in nadzoru s strani Komisije, da bi tako lahko zagotovili izvajanje določb. Evropska unija ima priložnost, da na področju delovnih standardov v pomorstvu postane vodilna sila pri prenosu teh standardov v načela, ki jih je mogoče uporabiti tudi drugje po svetu.
v pisni obliki. - (IT) Glasovala sem za to poročilo o predlogu Direktive Sveta o izvajanju Sporazuma, sklenjenega med Združenjem ladjarjev Evropske skupnosti in Evropsko federacijo delavcev v prometu o Konvenciji o delovnih standardih v pomorstvu iz leta 2006, ter o spremembi Direktive 1999/63/ES, ker krepi minimalne mednarodne delavske pravice. Tako bo mogoče zagotoviti boljše delovne pogoje in večjo varnost, hkrati pa spoštovati dostojanstvo teh delavcev.
Obžalujemo pa, da niso bili sprejeti predlogi naše skupine, predvsem tisti, ki so bili namenjeni odpravi pravne negotovosti ali predsodkov do dela, ki so ga opravili socialni partnerji za dosego sporazuma. Konvencija ne dopušča, da bi države uporabljale prožnost in prav to je izpostavil predlog direktive ob soglasju s socialnimi partnerji. Zaradi tega se ne strinjamo z večino v Evropskem parlamentu o vključitvi vprašanja prožnosti v odstavek 6.
v pisni obliki. - (IT) Gospod predsednik, gospe in gospodje, želim povedati, da sem glasoval za resolucijo o Konvenciji o delovnih standardih v pomorstvu iz leta 2006 (postopki v zvezi z socialnim dialogom).
Popolnoma podpiram sporazum, ki so ga sklenili delavci in delodajalci, o nekaterih vidikih delovnih pogojev za delavce v pomorskem sektorju, saj zagotavlja dobro ravnotežje med potrebo po izboljšanju delovnih pogojev in varovanju zdravja in varnosti pomorščakov. Poleg tega sem prepričan, da je nujno potrebno opredeliti in uveljavljati globalne minimalne standarde zaposlovanja ter zdravstvene in varnostne pogoje za pomorščake, ki so zaposleni ali delajo na ladji na morju. Zadovoljen sem z vlogo, ki so jo odpirali zaposleni in delodajalci pri izboljšanju zdravstvenih in varnostnih pogojev za delavce.
Glasoval sem za poročilo. Danes se bolj kot kadar koli poprej zavedamo vloge, ki jo lahko ima organ, kot je Svet za človekove pravice (HRC). Podpreti moramo dosedanja prizadevanja, prav tako pa bi morali ceniti aktivno vlogo, ki jo ima EU znotraj HRC, kljub nespornim omejitvam zaradi odsotnosti Združenih držav; prav zaradi te odsotnosti se EU pogostokrat znajde v osamljenem položaju. Vendar pa to ne sme biti izgovor za EU, ki bi morala vložiti vse politične napore v pripravo poenotenega, povezanega vodstva, ter s tem premagati nasprotujoče geografske bloke, ki jih je mogoče pogosto opaziti znotraj njega.
Opraviti je treba še veliko dela za večjo avtoriteto in verodostojnost HRC, ter s tem preprečiti nekaterim vladam, da se še naprej izogibajo svojim dolžnostim v mednarodnih krogih. Zato močno podpiram novo analizo, na podlagi katere bi bilo mogoče pripraviti spremembe, prav tako pa bi rad potrdil, da je krepitev HRC ključni mejnik na poti civilizacije, ki jo je EU vedno podpirala.
v pisni obliki. - (RO) Glasoval sem za poročilo gospe Andrikieno prihodnosti Sveta ZN za človekove pravice, saj verjamem, da EU potrebuje dolgoročno strategijo o delovanju te institucije, ki mora postati glavni globalni forum za človekove pravice. Verjamem, da moramo države članice EU pokazati večjo enotnost in učinkovitost pri spodbujanju nekaterih skupnih stališč EU o človekovih pravicah.
EU mora postati globalna vodilna sila in spodbujati izvajanje strategij za varovanje človekovih pravic po vsem svetu. Večjo pozornost moramo nameniti spodbujanju človekovih gospodarskih, socialnih in kulturnih pravic, saj imajo revščina, nazadovanje ter nizka raven izobrazbe in kulture številne negativne vplive na prebivalstvo
Da bi pridobila širšo podporo glede svojih stališč, mora EU vzpostaviti mehanizme, ki gradijo na zavezništvu, in začeti s prirejanjem rednih srečanj o posameznih vprašanjih z vsemi demokratičnimi državami na drugih celinah. Za države je prav tako ključnega pomena, da na mednarodne forume pošljejo strokovnjake z znanjem na ustreznih področjih, dejstvo, ki je povsem upravičeno vedno znova poudarjeno v poročilu gospe Andrikienė.
v pisni obliki. - (NL) Glasoval sem proti temu poročilu, saj Sveta ZN za človekove pravice ni mogoče v nobenem primeru šteti za zakonito institucijo. Zame je nesprejemljivo, da države kot so Kuba, Savdska Arabija, Egipt, Pakistan, Jordanija in številni afriški režimi izdajajo resolucije, ki obsojajo stanje človekovih pravic v drugih državah. Zaradi prisotnosti političnih ali verskih odpadnikov v teh državah je ta institucija le slaba šala.
Glasoval sem za predlog resolucije Evropskega parlamenta, ker je spoštovanje, spodbujanje in zagotavljanje univerzalnosti človekovih pravic sestavni del pravnega reda Evropske unije in je eno izmed temeljnih načel EU. Prav tako sem glasoval zanj, ker je organizacija Združenih narodov in v njenem okviru UNHRC ena izmed najprimernejših organizacij za reševanje celovitih vprašanj, povezanih s človekovimi pravicami in izzivi v humanitarnem sektorju. Verjamem, da so človekove pravice in demokracije ključni elementi pri zunanjih odnosih in zunanji politiku EU.
v pisni obliki. - Predsednik, z veseljem sem glasovala za poročilo gospe Andrikieno Svetu Združenih narodov za človekove pravice, saj pozdravljam dejstvo, da ima ta agencija veliko večje pristojnosti, kot njena predhodnica, Komisija ZN za človekove pravice. Komisija je bila na zelo slabem glasu zaradi nekaterih njenih držav članic, v katerih vlada zelo dvomljivo stanje na področju človekovih pravic.
Za večjo kredibilnost Sveta je ključnega pomena reden skrben nadzor stanja na področju človekovih pravic držav članic. To bo še posebej pomembno v naslednjem krogu skrbnega pregleda, ki bo vključeval Rusijo, Kubo, Savdsko Arabijo in Kitajsko.
Dobrodošle so tudi določbe v poročilu, ki so namenjene ocenjevanju usklajevanja teh vprašanj med EU in državami članicami. Ključnega pomena je, da EU, organizacija, katere poslanstvo temelji na človekovih pravicah, sodeluje z večnacionalnimi partnerji, kot so ZN, s podobnimi idejami o doseganju večjega sodelovanja. Sodelovanje je ključnega pomena pri zagotavljanju, da človekove pravice ne bodo več drugotnega pomena za zunanjo politiko zaradi gospodarskih ali strateških razlogov.
To poročilo razkriva določeno mero nezadovoljstva Evropskega parlamenta s Svetom ZN za človekove pravice (UNHRC), saj so države članice EU v "številčni manjšini", kar po njegovem mnenju "resno ogroža sposobnost EU, da bi vplivala na dnevni red UNHRC" in možnost zagotavljanja želene vloge "vodilne sile".
Ta arogantna drža temelji na nesprejemljivem poskusu vsiljevanja EU, kot modela na področju človekovih pravic, predvsem ker je iz dejstev jasno razvidna njena hinavska politika človekovih pravic, kar izhaja tudi iz sokrivde Evrope v zvezi z Izraelom - vzdržan glas o resoluciji UNHRC o Palestini.
Poročilo je polno nasprotij, saj "obžaluje razdeljenost UNHRC na regionalne bloke", istočasno pa navaja, da podpira obstoj "usklajenega, skupnega stališča v UNHRC" s strani EU. Ali ne gre tudi v tem primeru za politiko blokov, ali pa je politika blokov slaba le v primeru, kadar ni v korist EU?
V nasprotju z EP ne menimo, da je "obžalovanja vredno", da Združene države niso zastopane v UNHRC, prvič zaradi njihovih nenehnih kršitev človekovih pravic in mednarodnega prava, pa tudi zato, ker niso vložile svoje kandidature, da bi se izognile ponižanju ob neizvolitvi. Vsi vemo zakaj ...
v pisni obliki. - (SV) To poročilo vsebuje presenetljivo veliko število razumnih stališč glede na to, da ga je pripravil Odbor za zunanje zadeve. Kot ena izmed pozitivnih stvari je navedeno stališče, da je dobro, da se države članice EU vse pogosteje odločajo spregovoriti v lastnem imenu in ne dopustijo, da bi predsedstvo EU govorilo v imenu vseh držav. Tovrstne izjave so zelo redke in jih pozdravljam.
Na žalost je pozitivnih elementov zelo malo. Enega izmed najspornejših besedil lahko najdemo v uvodni izjavi H, kjer se pritožuje nad "vztrajno željo držav članic, da bi pri Združenih narodih delovale neodvisno". Nenazadnje je "ena država, en glas" eden izmed temeljev Združenih narodov. Odbor za zunanje zadeve prav tako obžaluje vse večjo razdeljenost UNHRC na regionalne bloke. Presenetljivo pa je, da so nekateri regionalni bloki - na primer EU - zaželeni.
Evropski parlament ni, ne more in ne sme biti jamstvo, da človekove pravice v svetu niso kršene. To je na primer razvidno iz izjav, ki so jih podali nekateri poslanci tega Parlamenta glede homoseksualnosti. Čeprav je podlaga poročila verjetno dobra, sem na današnjem glasovanju glasoval proti.
EU trdi, da človekove pravice in demokracija predstavljajo temelj pri zunanjih odnosih. Ta parlament poziva EU, naj pri ratifikaciji sporazumov posveti pozornost verodostojnosti vprašanj o človekovih pravicah. Vendar pa je tudi verodostojnost EU izginila. Za to so poskrbeli preleti organizacije CIA, neukrepanje v primeru mučenja v zaporih s strani Združenih držav in njeno izigravanje mednarodnega prava - v primeru krize na Kosovu.
Kako lahko skupnost, ki trdi, da tako zelo spoštuje demokracijo, zavrača izide referendumov, ponavlja glasovanje vse dokler ne pride do želenega izida in kaznuje države članice za izide glasovanj? Če bi bila EU res tako zaskrbljena glede spoštovanja pogosto omenjene skupnosti vrednot, bi že zdavnaj prekinila pristopna pogajanja s Turčijo, če ne prej, pa vsaj takrat, ko je začela s hujskanjem k vojni. Namesto da bi si prizadevala za spodbujanje človekovih pravic in pravic ljudi ter skupnih vrednot, EU vsako leto zapravi približno 15 milijonov EUR za nepotrebno Agencijo Evropske unije za temeljne pravice (FRA)
v pisni obliki. - Glasoval sem za poročilo o razvoju Sveta ZN za človekove pravice, ker trdno verjamem, čeprav pri tem ne zanikam nespornih dosežkov in prizadevanj za povečanje verodostojnosti in ravni varstva človekovih pravic, da je mogoče delovanje tega organa v prihodnje še izboljšati.
Istočasno verjamem, da mora Evropska unija še naprej igrati aktivno, vidno vlogo pri vzpostavitvi in delovanju Sveta EU.
Prav tako cenim dejstvo, da poročilo poziva Evropsko unijo, naj ponovno potrdi in brani načela univerzalnosti, nedeljivosti in neodvisnosti človekovih pravic.
v pisni obliki. - Če naj bodo Združeni narodi in številne agencije in organizacije, ki so z njimi povezane, po svoji naravi ogledalo sveta, je popolnoma normalno, da odsev ne prikazuje naših želja ali tistega, kar bi radi dosegli. Ti pomisleki so potrebni v povezavi z razpravo o Svetu Združenih narodov za človekove pravice.
Pri razpravi in odločanju z glasovanjem o človekovih pravicah v svetu z državami, ki teh pravic ne upoštevajo, lahko pričakujemo nenavadne izide. Tu ne gre le za vprašanje legitimnosti. Predvsem gre za vprašanje jezika. Za katere ocenjevalne standarde o človekovih pravicah lahko domnevamo, da jih vlade Libije ali Zimbabveja delijo z demokratičnimi državami, ki odgovarjajo svojim državljanom? Za nobene, seveda. Vendar diplomacija obstaja predvsem zaradi tega, da omogoča dialog med tistimi, ki govorijo različne jezike. Med enakimi posredovanje ni potrebno.
Zaradi tega potrebujemo politiko, ki bo pozivala k in spodbujala obstoj mest, namenjenih dialogu. Sicer pa ne morem verjeti, da bi lahko nekaj, kar je odločeno v takšnem kontekstu, postalo standard naših vrednot in dejanj.
v pisni obliki. - (IT) Gospod predsednik, gospe in gospodje, glasoval sem za poročilo gospe Andrikieno razvoju Sveta ZN za človekove pravice in vlogi EU. Evropsko stališče znotraj Sveta je ključnega pomena.
EU, katere temelj zunanjih odnosov predstavljajo človekove pravice in demokracija, predvsem pri delovanju znotraj mednarodnih organizacij za človekove pravice, je od vsega začetka zavezana, da bo ohranila aktivno in vidno vlogo pri vzpostavitvi in delovanju Sveta za človekove pravice, s ciljem ohranjanja najvišjih standardov na področju človekovih pravic, in sicer z oblikovanjem ali sodelovanjem pri oblikovanju besedil standardov.
Zato pozdravljam predlog gospe Andrikienza preučitev ukrepov, ki jih lahko EU sprejme, da bi povečala svoj vpliv v Svetu za človekove pravice in mu hkrati dala nov zagon, da bi tako postal učinkovitejši organ.
v pisni obliki. - (PL) 15. marca 2006 je generalna skupščina ZN sprejela resolucijo, s katero Svet Združenih narodov za človekove pravice, mednarodno podporno telo za spodbujanje in varstvo človekovih pravic, nadomesti Komisijo ZN za človekove pravice.
Poleg spremembe imena so bili uvedeni tudi novi mehanizmi in postopki, ki dajejo Svetu Združenih narodov za človekove pravice več pristojnosti.
Namen poročila je oceniti dosežke Sveta in primerjati pričakovanja z rezultati. Predvsem pa poskuša izpostaviti morebitne izboljšave pri njegovem delovanju.
Ne pozabimo, da demokracija in človekove pravice predstavljajo temelje, na katerih deluje Evropska unija v mednarodnem prostoru. Evropska unija je zavzela zelo vidno vlogo in aktivno sodeluje v mednarodnih organizacijah za človekove pravice, prav tako pa je tudi zelo aktivna pri imenovanju Sveta za človekove pravice. Sodelovala je pri pripravi besedil, kot so konvencije in resolucije, ki postavljajo standarde za varstvo človekovih pravic.
Na žalost Evropska unija pogostokrat ni sposobna vnaprej predvideti problemov (predvsem zaradi zamudnih postopkov, ki so včasih potrebni za pripravo skupnih stališč) in prevzeti vodstva na področju pobud, povezanih s človekovimi pravicami.
v pisni obliki. - S svojimi kolegi iz britanske konzervativne stranke podpiramo delo ZN in Sveta ZN za človekove pravice. Zavedamo se, da so za izboljšanje stanja na področju človekovih pravic po svetu potrebne dodatne reforme Sveta.
Strinjamo se s tem, da si države članice EU prizadevajo za zbližanje stališč v Svetu, vendar pri tem izpostavljamo, da mora vsaka izmed teh držav zagovarjati svoje lastne nacionalne interese in stališča.
Naša podpora temu poročilu ne pomenu tudi podpore odstavku v poročilu (odstavek 56), ki poziva k izvajanju Resolucije ZN o moratoriju na smrtno kazen. Smrtna kazen je za vsakega konzervativnega poslanca v Evropskem parlamentu predmet vesti.
Glasoval sem za poročilo. Zaradi bližajočih se volitev moramo volivcem zagotoviti vsa orodja, ki jih potrebujejo za dostop do dokumentov Evropskega parlamenta. Sočasno s tem, ko od volivcev pričakujemo, naj zaupajo tem institucijam, moramo storiti vse, da bi odpravili obstoječe ovire v zvezi s preglednostjo in dostopnostjo.
Zato verjamem, da mora biti tudi volivcem zagotovljena možnost preverjanja dejavnosti, sodelovanja in prisotnosti poslancev Evropskega parlamenta pri parlamentarnem delu, in sicer v absolutnih, relativnih in odstotnih vrednostih, in da je prav tako treba olajšati dostop do podatkov o nadomestilih in izdatkih poslancev. Upam, da bo vse to mogoče doseči do konca tega parlamentarnega mandata.
v pisni obliki. Pravica do dostopa do dokumentov, ki jih hranijo Parlament, Svet in Komisija, je temeljna pravica vseh državljanov in prebivalcev Evropske unije (v skladu s členoma 254 in 255 Pogodbe EU).
Rad bi izpostavil en vidik. Verjamem, da je objavljanje delovnega gradiva evropskih institucij le prvi korak, saj evropski državljani ne razumejo postopkov, ki jih uporabljamo, in ne bodo mogli najti informacij, ki jih potrebujejo. V zvezi s tem se strinjam s kolegom, ki predlaga vzpostavitev enotnega evropskega portala za dostop do vseh dokumentov, ki bo zasnovan tako, da ga bodo lahko razumeli vsi uporabniki. Ta portal naj bi predstavljal informacije na dostopen, poenostavljen način, da bi ga lahko uporabljali vsi evropski državljani brez kakršnih koli problemov. Takšne tehnične rešitve vsekakor obstajajo in upam, da bo mogoče najti finančna sredstva za vzpostavitev tega portala.
Glasoval sem proti poročilu, čeprav je splošni okvir primeren, vendar so nekateri vidiki, ki jih je predlagal moj kolega, nesprejemljivi.
v pisni obliki. - (NL) Ker se zavzemam za kar največjo odprtost vseh institucij EU, sem odločno glasoval za to poročilo. Dobro je, da so bile različne evropske institucije resno opozorjene. Evropski svet sprejema večino političnih odločitev in razpravlja o zelo pomembnih in spornih vprašanjih. Prav tako je nesprejemljivo in obžalovanja vredno, da Svet v času sprejemanja odločitev ne sme dovoliti objave točnih stališč različnih nacionalnih delegacij. Tudi Parlament bi moral poskrbeti za svoje delovanje in zagotoviti kar največjo možno odprtost na vseh področjih svojega delovanja.
v pisni obliki - (NL) Obrazložitev glasovanja na zahtevo delegacije CDA v Evropskem parlamentu v zvezi s poročilom gospoda Cappata o dostopu do dokumentov.
Danes se je delegacija CDA v Evropskem parlamentu vzdržala glasovanja o poročilu o dostopu do dokumentov. Ne zaradi tega, ker nas bi motila preglednost. Zagovarjamo preglednost in demokratičen nadzor. Bivša poslanka v Evropskem parlamentu, gospa Maij-Weggen, se ni že od samega začetka zaman zavzemala za zakonodajo Skupnosti.
Glasovanja smo se vzdržali, ker poročilo gospoda Cappata vsebuje preveč netočnosti, nepravilno zapisanih stvari in preveč poenostavljenih izjav. Menimo, da bi morala biti dostopnost do dokumentov Sveta zagotovljena, vendar pa obstaja jasna razlika med dokumenti v zakonodajnih in ostalih postopkih. Poročevalec pa med tema dvema postopkoma ne razlikuje. Prav tako nas skrbi veliko administrativno breme, ki bi ga prinesla priporočila v poročilu gospoda Cappate.
Poročila nismo mogli sprejeti zaradi netočnih in nejasnih izjav. Ker smo želeli podpreti načelo preglednosti in demokratičnega nadzora, smo se na koncu vzdržali glasovanja.
v pisni obliki. - (NL) Glasoval sem za to poročilo. S tem ni nič narobe. Čeprav pozdravljamo dejstvo, da so nekatere izmed evropskih institucij deležne hudih kritik, bi rad dodal pripombo. Glede na to, da je Evropski svet na čelu in sprejema odločitve o zelo pomembnih in spornih vprašanjih, je nesprejemljivo, da Svet v času sprejemanja odločitev ne bi smel dovoliti objave točnih stališč različnih nacionalnih delegacij. Prav tako je res, da bi moral Parlament poskrbeti za svoje delovanje in zagotavljati kar največjo možno odprtost na vseh področjih svojega delovanja, preden žuga ostalim.
v pisni obliki. - Trenutni samoiniciativni predlog gospoda Marca Cappata zahteva, da Parlament sprejme poročilo o izvajanju Uredbe 1049/2001 o dostopu javnosti do dokumentov, ki jih hranijo Parlament, Komisija in Svet pri izvajanju svojih zakonodajnih funkcij.
Čeprav popolnoma podpiram izboljšanje preglednosti v evropskih institucijah, obstajajo v uredbi tri glavne točke, za katere menim, da jih moramo še dodatno preučiti.
(1) Pomembno varovanje zaupnosti stranka-odvetnik ni dovolj zaščiteno, kot je navedeno v sodbi o zadevi Turco, na katero se poročilo sklicuje v uvodnih odstavkih, zato njegovega izvajanja ni mogoče podpreti.
(2) Z odpravo soglasja, potrebnega za objavo dokumentov, posredovanih institucijam EU, so lahko prizadeti tudi posamezni procesi, pri katerih nacionalne vlade sprejmejo odločitve, in
(3) Ta priporočila na ravni EU ne upoštevajo različnih pristopov, ki se nanašajo na svobodo informiranja v državah članicah.
Potrebna je določena stopnja zaupanja, da bi bilo mogoče zagotoviti popolne in poštene politične razprave med političnimi skupinami, objavljanje takšnih mnenj pa lahko ima več negativnih kot pozitivnih posledic. Možnost omejene izmenjave, ki bi nadomestila živahno razpravo, ne pomeni nič dobrega za naše demokratične institucije.
v pisni obliki. - (FR) Vsakdo, ki pozna skrivnosti Evropske komisije, Evropskega parlamenta in Evropskega sveta, se dobro zaveda, da za povprečnega državljana dostop do informacij institucij Evropske unije še naprej pomeni pot, polno preprek. Za to obstaja več razlogov.
Ne gre samo za vprašanje velikega števila izdanih dokumentov in neštetih obrazcev, v katerih so objavljeni (poročila, mnenja, resolucije, direktive, uredbe in tako naprej), ampak tudi za premajhno poenostavitev in jasnost registrov in spletnih strani institucij ter za premajhno preglednost in komunikacijo.
To poročilo utemeljeno predlaga rešitev tovrstnih problemov z zagotavljanjem večje preglednosti evropskih institucij.
To je del širšega vprašanja povečevanja vloge, ki jo imajo državljani Unije, in sicer na način, da ti vplivajo na zadeve in jih razumejo. Prebivalci Evrope ne marajo biti načrtno izključeni iz procesa sprejemanja odločitev, ki neposredno vplivajo na njihova vsakdanja življenja in v zvezi s katerimi nimajo pravice do pregleda ali nasprotovanja. Ob redkih priložnostih, ko je bilo njihovo mnenje mogoče slišati na referendumih, so se odrekli svojim voditeljem in bruseljski birokraciji, ki je slepa, gluha in se ne odziva na njihove potrebe in želje.
Zagotavljanje večje preglednosti v evropskih institucijah je prvi korak k novi Evropi, Evropi ljudi in Evropi suverenih narodov.
Glasoval sem za letna poročila o poenostavljenem dostopu do dokumentov institucij EU.
Nobenega dvoma ni, da mora biti zagotovljen enostavnejši dostop do različnih dokumentov Evropskega parlamenta, Sveta in Komisije. Državljani Evropske unije ne smejo imeti občutka, da so izključeni iz procesa delovanja in glasovanja institucij EU. Poleg tega imajo vso pravico, da so obveščeni o vseh možnih stvareh.
Vendar pa moramo preučiti možnost, ali bi bilo treba objavljeno gradivo omejiti in tako preprečiti, da bi ljudje izgubili pregled. Prvič, nihče ne želi biti preobremenjen s podatkih, in drugič, še naprej moramo spoštovati zasebnost osebja, saj se pogosto zgodi, da zaradi varstva podatkov obstaja veliko število podrobnosti, ki na splošno niso na voljo niti drugim institucijam, vključno z nacionalnimi.
v pisni obliki. - (IT) Gospod predsednik, gospe in gospodje, glasoval sem za poročilo gospoda Cappata o dostopu javnosti do dokumentov Evropskega parlamenta, Sveta in Komisije.
Za Evropsko unije je zelo pomembno, da imajo državljani občutek dostopnosti do institucij Skupnosti. To lahko dosežemo le z dostopom javnosti do dokumentov treh ustanov. Zato se popolnoma strinjam s poročevalcem, ko navaja, da moramo pozvati institucije in države članice EU k spodbujanju skupne administrativne kulture, ki je pregledna in temelji na načelih, izpostavljenih v členu 41 Listine o temeljnih pravicah Evropske unije, sodni praksi Sodišča Evropskih skupnosti, priporočilih evropskega varuha človekovih pravic in najboljših praksah držav članic.
Pozdravljam pobudo gospoda Cappata, ker verjamem, da je za izboljšanje in pospešitev procesa vključevanja zagotavljanje informacij javnosti zelo pomembna naloga glede na probleme v zvezi z odsotnostjo italijanskih poslancev v Evropskem parlamentu.
v pisni obliki. - (PL) Pogodba o Evropski uniji določa, da morajo biti preglednost in vse tesnejše povezave med narodi Evrope prednostne naloge in da se morajo odločitve sprejemati čim bolj odprto in ob čim večji vpletenosti državljanov. Preglednost omogoča državljanom, da tesneje sodelujejo v postopku odločanja, in zagotavlja, da je administracija deležna večje legitimnosti ter je učinkovitejša in bolj odgovorna državljanu v demokratičnem sistemu.
Sodba sodišča v zadevi Turco bo imela velike posledice na preglednost in dostopanje do dokumentov evropskih institucij, ki obravnavajo zakonska vprašanja.
Sodba potrjuje, da je treba pozornost nameniti zadevnemu načelu in da se mora uporabljati v vseh institucijah Skupnosti, ter (kar je zelo pomembno) da mora biti možnost odstopanja opredeljena zelo ozko in ocenjena za vsak primer posebej z vidika dejstva, da prevlada javni interes - odprtost. Odprtost povečuje zaupanje v institucije, saj omogočajo odprto razpravo.
Sodišče je navedlo, da zavrnitev dostopa do dokumentov v tem primeru ne more predstavljati podlage za splošno zahtevo, da so pravna mnenja o zakonodajnih vprašanjih podvržena zaupnosti.
v pisni obliki. - (DE) To poročilo sem zavrnil. Zahteve, ki iz njega izhajajo, močno presegajo tisto, kar jaz razumem pod preglednost. Nevarna se mi zdi celo objava seznama navzočih poslancev v Evropskem parlamentu in seznama glasovanja brez obsežnih dodatnih pojasnil. Moja evidenca kaže zelo pogosto prisotnost, zaradi tega nisem sumljiv. Prav tako je pomembno, da ohranimo pravno varstvo za poslance Evropskega parlamenta. Evropa bi lahko za začetek povečala preglednost z objavljanjem javnih sej Sveta in Komisije, preden od poslancev v Evropskem parlamentu zahteva, da se izpostavijo. Poleg tega mora med institucijami v obdobju težkih pogajanj vladati zaupnost.
v pisni obliki. - (SK) EU je na podlagi izkušenj držav članic začela spoznavati "pravico dostopa do dokumentov" in "pravico do informacij", ki izhajata iz načel demokracije, preglednosti, javnega interesa in odprtosti.
Evropski parlament je prepričan, da dostop običajnih državljanov do informacij o institucijah EU sproža probleme zaradi pomanjkanja učinkovitih medinstitucionalnih politik o preglednosti in k državljanom usmerjene komunikacije.
Zaradi večje preglednosti morajo institucije EU spoštovati načelo večjezičnosti. V letu 2008 sem v zvezi s tem vprašanjem predstavil pisno izjavo Evropskega parlamenta. EU deluje v vseh nacionalnih jezikih in ne le v enem jeziku ali zbirki jezikov, za katero se je lahko odločila in ki jih mogoče ne razume znaten delež naših državljanov.
Prevajanje zakonodajnih, političnih in administrativnih dokumentov omogoča EU, da izpolnjuje svoje pravne obveznosti, istočasno pa sistem večjezičnosti pomaga pri povečevanju preglednosti, legitimnosti in učinkovitosti Unije. To pomaga pri ustrezni pripravi na volitve v Evropski parlament, ki bodo potekale junija 2009.
Zato pozivam institucije EU, da v proračunu EU za leto 2009 zagotovijo sredstva, ki so potrebna za kritje primanjkljaja na delovnih mestih za uradne prevajalce v institucijah EU; EP poziva institucije EU, da nemudoma prevedejo vse zakonodajne, politične in administrativne dokumente, pripravljene v tem parlamentarnem mandatu v vse uradne jezike EU, da bi tako državljanom omogočili spremljanje političnega dela, ki ga opravljajo vse institucije.
(DE) Gospod predsednik, zahvaljujem se vam za besedo. Z vašim dovoljenjem in dovoljenjem kolegov bi imel dva komentarja; prvi zadeva resolucijo, o katerem glasujemo, drugi pa osebno izjavo glede enega od poslancev tega Parlamenta.
V moji skupini smo včeraj zvečer ponovno razpravljali o resoluciji. Razprava je bila zelo poglobljena in zelo čustvena, ampak tudi zelo premišljena. Verjamem, da smo danes, ko se pripravljamo na glasovanje, vsi pretreseni zaradi novice gospoda Wurtza. Ko se oboroženi spopadi stopnjujejo že do te mere, da so ogrožene mednarodne ustanove, so razmere skrajno resne. Izrael moramo pozvati, zlasti v tem primeru, da spoštuje organe mednarodne skupnosti, saj vsakršno nespoštovanje ogroža humanitarno infrastrukturo, kar pa nikakor ni v skladu z mednarodnim pravom.
Odločili smo se, da bomo resolucijo podprli, vendar pa - glede na včerajšnjo dolgo razpravo - verjamemo, da je prav in tudi ključnega pomena, da jo sprejmemo sedaj, in da je za Evropski parlament kot institucijo pomembno, da svoje stališče sporoči svetu. Nekaj pa je nesporno - kadar se nasilje stopnjuje do te mere, da ne prizanaša niti šolam in vrtcem, takrat ni čas za obžalovanje ampak za najstrožjo obsodbo. Čeprav tega ni v resoluciji ...
... želimo to tukaj poudariti, saj verjamemo, da odraža občutke mnogih kolegov poslancev, tudi tistih iz drugih skupin.
Dovolite mi, da spregovorim še nekaj besed o kolegu poslancu, ki je v svoji politični karieri veliko doprinesel k miru na svetu in v Evropski uniji. To je zadnja plenarna seja, ki ji prisostvuje tudi moj kolega gospod Rocard. Za nas v Skupini socialdemokratov v Evropskem parlamentu in verjamem, da tudi za vse nas ...
Najlepša hvala, gospod Schulz. Ker se včerajšnjega sprejema nisem mogel udeležiti zaradi obiska predsednika Sveta, češkega predsednika vlade Mireka Topolaneka, bi želel gospodu Rocardu povedati naslednje. Gospod Rocard, rad bi izrazil svoje prijateljstvo in globoko spoštovanje ter vam zaželel veliko sreče in uspehov v vaših nadaljnjih načrtih. Upam, da se bomo tudi v prihodnje pogosto srečevali, in se vam zahvaljujem za vaš izjemen prispevek k evropski integraciji. Iskrena hvala, gospod Rocard!
(DE) Gospod predsednik, v dogovoru z svojo skupino in tudi ostalimi skupinami bi predlagal naslednjo spremembo:
Zamenjati bi bilo treba "posebna odgovornost" s "pomembna vloga", tako da se poved glasi: "kar pomeni pomembno vlogo za Egipt".
Gospe in gospodje, obveščam vas, da bom v funkciji predsednika Evro-sredozemske parlamentarne skupščine (EMPA) poskušal pripraviti podobno resolucijo z Uradom EMPA, kot se je tudi Parlament pravkar odločil.
avtor. - Gospod predsednik, preganjanje Nobelove nagrajenke gospe Širin Ebadi je samo eden od številnih primerov, ki smo jim trenutno priča v Iranu, takšno preganjanje pa nas ne bi smelo presenetiti, če upoštevamo ozkogledo vizijo anahronistično teokratskih vladarjev te države.
Prav tako nas ne bi smelo presenetiti dejstvo, da se režim v Iranu ne bo niti najmanj zmenil za to resolucijo. Smejali se ji bodo, jo vrgli v koš za smeti, enako kot so storili z vsemi prejšnjimi resolucijami Evropskega parlamenta. In kdo jim to lahko zameri? Vedo, da so naše resolucije zgolj besede, ne dejanja, in po njihovi oceni niso vredne niti toliko kot papir, na katerem so napisane.
Če zares želimo kaj spremeniti v Iranu, moramo svoje besede podkrepiti z dejanji. Na primer, Organizacijo Mudžahidov iranskega ljudstva (PMOI) lahko umaknemo s seznama terorističnih organizacij ali pa ustavimo donosne pogodbe med državami članicami EU in državami prosilkami ter Iranom. S takimi ukrepi lahko zagotovimo, da nas bodo oblasti v Teheranu jemale resno in dobro razmislile, preden bodo nadaljevale s preganjanjem svojih državljanov, ki si prizadevajo za demokracijo.
Zato mislim, da bi morali poleg tega predložiti še en predlog resolucije, ki bi pozval vlade nekaterih držav članic EU, na primer Velike Britanije in Francije, in držav prosilk, na primer Turčije, da opustijo svoje hinavsko stališče do Irana in začnejo proti njemu takoj in učinkovito ukrepati.
avtorica. - Gospod predsednik, zgodba o odvetnici Širin Ebadi, Nobelovi nagrajenki, prvi muslimanki in prvi Iranki, ki je prejela to nagrado, je dobro poznana večini od nas, ki smo danes tukaj. Bila je prva sodnica v svoji državi, vendar je morala zaradi iranske revolucije odstopiti.
Zagovarjala je pravice iranskih žensk in otrok ter se borila za spremembo zakonodaje o razvezi in dedovanju v Iranu. Postavila se je v bran verskim manjšinam in njihovim pravicam, nazadnje pa je zagovarjala sedem članov bahajske vere, ki so bili skupaj aretirani in jih bodo sodno preganjali kot številne druge vernike v Iranu. Toda spoštovanje vseh nas si je prislužila s svojim delom na področju človekovih pravic ter s svojim pogumom in odločnostjo.
Skupaj z drugimi aktivisti za človekove pravice je pogumno ustanovila Center za varstvo človekovih pravic v Teheranu. Njegov namen je poročati o kršitvah človekovih pravic v Iranu, zagotoviti pravne zastopnike političnim zapornikom in pomagati njihovim družinam. Toda oblasti ga že od vsega začetka poskušajo zapreti. Zaposlenim grozijo, jih zapirajo in ustrahujejo. Širin Ebadi je osebno prejela veliko groženj s smrtjo, mednarodna skupnost pa je že nekaj časa zaskrbljena za njeno varnost. Tik pred božičem, ko so v centru želeli proslaviti 60. obletnico Splošne deklaracije o človekovih pravicah, so iranski varnostniki center zaprli.
Center je treba takoj ponovno odpreti. Pritisniti moramo na Komisijo, visokega predstavnika, češko predsedstvo in svoje države članice, da preučijo ta primer in poskrbijo, da bo center ponovno odprt.
Tukaj težko dojamemo pogum, hrabrost in moč, ki jo potrebujejo aktivisti za človekove pravice, kot je Širin Ebadi, da delujejo v Iranu in se postavijo po robu diktatorstvu. Vendar pa je delo odvetnikov za človekove pravice in aktivistov potrebno, da osvetli dogodke v Iranu in vzbudi upanje takim, kot sta brata Alaei. Arash in Kamiar Alaei sta zdravnika, ki pomagata obolelim z virusom HIV in AIDS-om, obtožena pa sta bila sodelovanja s sovražnikom, medtem ko sta v resnici le želela pomagati bolnim.
Upam, da bodo Center za varstvo človekovih pravic ponovno odprli in da bo Evropski parlament storil vse, kar je v njegovi moči, da pomaga Širin Ebadi. Konec koncev smo soljudje in njen boj je tudi naš boj.
avtor. - Gospod predsednik, mislim, da je za nas pomembno, da podpiramo zagovornike človekovih pravic, ne glede na to, ali menimo, da nam bodo vlade prisluhnile ali ne. Večkrat smo slišali, da ljudje črpajo veliko poguma iz glasov od zunaj, ki se zavedajo nevarnosti, ki jim grozi.
Kot že rečeno, to je resen primer, saj napad na tako svetovno priznano zagovornico človekovih pravic kaže, da ljudje, ki podvomijo v državo ali uveljavljajo svoje osnovne pravice, kot je pravica verovanja, ne bodo varni, zato se morajo bodisi pokoriti državi bodisi soočiti s posledicami.
Širin Ebadi se je soočila z grožnjami s smrtjo ob številnih priložnostih, v veliki meri tudi zato, ker je zagovarjala sedem vodilnih članov bahajske vere v Iranu, ki jim tudi grozi sodno preganjanje. V zadnjih 24 urah smo bili priča več aretacijam ljudi, ki so delali z njo, in tudi drugih članov bahajske vere.
Če pogledamo, kaj tukaj počnemo, moramo uvideti, da smo dejansko priča preobratu v priznavanju človekovih pravic s strani nekaterih vlad po vsem svetu in da to vpliva na države, s katerimi posluje Evropska unija. Te namreč zdaj menijo, da jim ni treba posvečati toliko pozornosti človekovim pravicam, saj lahko trgujejo in poslujejo z državami, ki jim je glede tega dejansko vseeno. Zato mislim, da je še pomembneje, da poskusimo zagotoviti spoštovanje teh standardov in, kot rečeno, da ne poskušamo povečati trgovanja z državami, kjer je področje človekovih pravic v slabem stanju, temveč vse sile upremo v podporo tistih, ki si prizadevajo za človekove pravice, in tistih demokratov, ki nasprotujejo nedemokratičnim silam.
avtor. - Gospod predsednik, iranski državljani, ki živijo pod zatiralnim diktatorstvom teheranskih mul, živijo v skrb vzbujajočih razmerah, ki se v vseh pogledih od leta 2005 naprej le še slabšajo. Zato pozivam Komisijo, da še naprej spremlja stanje človekovih pravic na tem območju in da v prvi polovici tega leta predstavi celovito poročilo o stanju.
Danes protestiramo proti nadlegovanju Nobelove nagrajenke gospe Širin Ebadi in njenega Centra za varstvo človekovih pravic. Pogosto je bilo zastavljeno vprašanje, kaj je rezultat teh protestov. To vprašanje bi morali nasloviti tudi na Svet in Komisijo.
Iranski režim morda predstavlja največjo grožnjo svetovnemu miru in načelu pravne države. Po vsej verjetnosti bo imel Teheran v bližnji prihodnosti jedrske konice - rakete zanje že ima. Poleg tega je Iran velik izvoznik terorizma - na primer v Irak, in podpira Hezbolah in Hamas.
Obenem pa EU še vedno upa, da bo uspela to diktatorstvo prepričati s kompromisi, in je do nedavnega terorističnemu režimu v Teheranu pomagala zvezati roke glavni demokratični opoziciji, ko jo je ironično označila za teroristično organizacijo.
Zato potrebujemo jasno in trdno stališče o človekovih pravicah, stanje na področju človekovih pravic v Iranu pa mora imeti prednost pri poslovanju s Teheranom.
Gospod predsednik, gospod Matsakis ima prav. Preganjanje Širin Ebadi ni osamljen primer. Med kritiki režima je več let uživala privilegiran položaj. Obstoj njenega Centra za varstvo človekovih pravic je dajal vtis, da stanje v Iranu ni tako slabo.
Večina žrtev teokratskega režima v Iranu je neznanih. Drugačno politično mnenje, protesti v imenu diskriminiranih etičnih manjšin in verskih manjšin, homoseksualnost ter boj proti podrejenemu položaju žensk - vse to so razlogi, da nekoga zaprejo za zapahe ali ubijejo. Marsikaj, kar je v Evropi samoumevno, nas lahko v Iranu stane glave. Nekatere žrtve v opomin obesijo z visokih dvižnih žerjavov pred številno množico.
Kljub temu se zunanji svet, vključno z Evropo, ne zanima preveč za to grozljivo situacijo niti za rešitev, s katero bi temu naredili konec. Mednarodna pozornost je običajno usmerjena na druge stvari. Sicer si mednarodna skupnost želi, da bi bila vojaška moč Irana omejena in da bi prenehal uporabljati jedrsko energijo, toda pomen pripisuje predvsem neprekinjeni dobavi nafte ter ohranjanju in/ali širitvi dobrih trgovinskih odnosov.
Posledično v Iranu ves čas obstaja nevarnost vojne, kritika na račun pomanjkanja človekovih pravic pa ni izražena. To privede celo do položaja, ko se sodelovanje z iranskim režimom lahko kupi, v zameno pa se glavne izgnane opozicijske skupine nenehno uvrščajo na seznam terorističnih organizacij. Moramo ustaviti to bizarno situacijo, kjer vsakokrat, ko sodišče razglasi uvrstitev na seznam terorističnih organizacij za nezakonito, Svet v imenu Evropske unije sprejme nov, popolnoma enak sklep.
V nasprotju z večino drugih žrtev pregona v Iranu Širin Ebadi ni neznana, temveč spoštovana in slavna po vsem svetu. Do zdaj ji je status Nobelove nagrajenke občasno zagotavljal določeno stopnjo svobode. Dejstvo, da se status zdaj izteka, kaže, da je treba mednarodno podpreti tiste sile, ki si prizadevajo za spremembe.
v imenu skupine PPE-DE. - (DE) Gospod predsednik, moj urad v Münchnu je v ulici, kjer prebivajo številni krščanski Armenci iz Irana. So člani ene najstarejših krščanskih skupnosti na svetu, obenem pa so domoljubni Perzijci. To kaže, da imata Iran/Perzija starodavno tradicijo strpnosti, ne le do drugih ver, temveč tudi do mnogih ljudi, ki so del te velike države.
Sedanje netolerantno vladanje režima mul je povsem v nasprotju z iranskim/perzijskim duhom. Je v nasprotju z najboljšimi in najplemenitejšimi tradicijami ene najstarejših držav na svetu. Zato moramo v interesu Irancev in prihodnosti Irana v javnem obsojanju teh zlorab nastopiti bolj odločno.
Gospa Širin Ebadi, ki je te zlorabe javno obsodila in pri tem ogrozila lastno varnost ter za to prejela Nobelovo nagrado, to počne še naprej v imenu vseh etničnih skupin in vseh verskih skupnosti. Tako grozljivega in nizkotnega preganjanja gospe Ebadi ne moremo tolerirati. Potrebuje našo solidarnost. Zato pozivam češko predsedstvo Sveta, da tudi v tem primeru izvaja trdno politiko o človekovih pravicah.
Gospod predsednik, komisar, najprej bi vas rad opozoril na odsotnost predstavnika češkega predsedstva med to razpravo. To me zelo žalosti, saj je Češka republika dedinja demokratične tradicije in boja za človekove pravice v vsej srednji in vzhodni Evropi. Ponavljam: velika škoda je, da v tej razpravi ne sodeluje predstavnik češkega predsedstva, čeprav so druga predsedstva Sveta, na primer nemško, vedno poslala svojega predstavnika.
Danes razpravljamo o človekovih pravicah v Iranu, ki je pomembna država na Bližnjem Vzhodu in obenem država, ki bo odločilno vplivala na politično situacijo v tej regiji. Iranska vlada mora biti zato še bolj zavezana k absolutnemu spoštovanju človekovih pravic in mednarodnih standardov na področju humanitarnega prava.
Zagovarjamo Nobelovo nagrajenko Širin Ebadi in nasprotujemo nedavnim ukrepom oblasti in vladni kampanji, katerih namen je obrniti javno mnenje proti njej. Vašo pozornost bi rad usmeril tudi na nove aretacije univerzitetnih študentov v Širazu. Ta teden, medtem ko je Evropski parlament razpravljal v Strasbourgu (točneje 12. januarja), je bilo aretiranih še šest ljudi. Braniti moramo neodvisnost študentskega gibanja v Iranu. Rad pa bi vas tudi spomnil na zatiranje in nadlegovanje zdravnikov, ki sta se ukvarjala z raziskavami AIDS-a.
Komisar, potegniti je mogoče samo en zaključek: stanje na področju človekovih pravic v Iranu morata Evropska komisija in cela Evropska unija še naprej spremljati.
Gospod predsednik, v Iranu, kjer fundamentalistična načela podpira velik del družbe, se vse demokratične ustanove, ki temeljijo na drugačnih kulturnih smernicah, v svojih dejavnostih soočajo z veliko nasprotovanja in nestrpnosti. Takšen zgled daje Iran.
Čeprav vladajoči politiki v Iranu izrekajo zaveze na podlagi mednarodnih sporazumov, da bi izboljšali svoj ugled, je vsakodnevna stvarnost precej drugačna. Širin Ebadi, Nobelova nagrajenka in direktorica Centra za varstvo človekovih pravic, lahko služi kot primer. Njene dejavnosti so preganjane zaradi šibkosti vladajočega razreda, ki v bojazni za svoj položaj ne uspe disciplinirati fundamentalistov, ki sodelujejo v protidemokratičnih dejavnostih. Mi podpiramo to resolucijo. Mislim, da je treba na tem področju sprejeti radikalnejše ukrepe.
(RO) Iran ima morebiti najslabše dokumentirane primere kršitve človekovih pravic v mednarodni skupnosti. Trenutno nič ne kaže, da se bo položaj izboljšal. V tem smislu je pregon gospe Širin Ebadi zelo resna zadeva, enako pa lahko rečem za prej omenjeni primer šestih študentov.
Spodbudno je, da je več političnih skupin predlagalo nekaj resolucij na tem področju. Verjamem pa, da resolucija, ki jo predlaga Evropska ljudska stranka, izpolnjuje našo obveznost, da učinkoviteje zaščitimo človekove pravice. Kot državljan države, ki je nedavno izkusila tako totalitarni režim kot svobodo govora, ki jo zagotavlja demokratičen režim, moram sočustvovati s to žensko, ki se bori za človekove pravice, in prepričan sem, da bo to upoštevano.
(PT) Želim podpreti to resolucijo in predvsem stališče vseh prijateljev svobodnega Irana, ki enako kot gospod Matsakis in drugi poudarjajo, da je glavna težava spravljiva politika do iranskega režima. Ta politika večji pomen pripisuje pogodbam o nafti in trgovanju kot načelom.
Uvrstitev Organizacije Mudžahidov iranskega ljudstva na seznam terorističnih organizacij je škandal od samega začetka. S tem se je izjemno pomemben in stvaren problem spreobrnil v politiko z nasprotnim učinkom, namreč koristi tistim, ki dejansko izvajajo teroristično politiko.
Zato ponovno pozivam Svet, da to stanje takoj prekine in Organizacijo Mudžahidov iranskega ljudstva umakne s seznama terorističnih organizacij.
(PL) Gospod predsednik, Zbigniew Brzeziński opisuje lok nestabilnosti, ki se razprostira od Egipta do Pakistana, kot največjo grožnjo globalni stabilnosti in možnosti globalnega razvoja v prihodnosti. Meni, da je Iran glavna država v tem loku, neke vrste osnik. Če ne bomo rešili težav z Iranom, če ne bomo zagotovili, da postane predvidljiva in demokratična država, bomo zelo težko razmišljali o odpravljanju nevarnosti, o kateri govori gospod Brzeziński.
Vendar pa mi ne moremo uvesti demokracije ali stabilnosti v Iranu. To morajo storiti Iranci sami. S tem mislim ljudi, ki živijo v Iranu, kot je gospa Ebadi, kot tudi iranske izseljence, kot je Miriam Rajavi. Zato je pomembno, da podpremo prav ta demokratična gibanja in končno priznamo, da Mudžahidi niso teroristična organizacija.
(PL) Gospod predsednik, ironično je, da je stanje v Iranu podobno stanju v Gazi, ko je bil izvoljen Hamas, namreč, da je vlado izvolilo ljudstvo.
To je za nas problem, saj lahko v zvezi s tem le malo ukrenemo. V Iranu se mora nekaj spremeniti. Lahko le spregovorimo pred celim svetom in pošljemo Iranu svoje sporočilo, namreč da obsojamo kršitve človekovih pravic in neobstoj demokracije, naj jim je to pogodu ali ne. Morda bodo v tem primeru naše besede naše orožje, obenem pa ponudimo pomoč ljudem v Iranu, ki se bojujejo za pravo svobodo, za katero upam, da jo bodo pridobili.
Gospod predsednik, gospe in gospodje, Evropska komisija budno spremlja dogodke v zvezi s položajem gospe Širin Ebadi, grožnje, ki jih je bila deležna skupaj s sodelavci po preiskavi njihovega urada v Teheranu 29. decembra, pa ocenjuje kot nesprejemljive. Preiskava urada je zadnja v seriji ustrahovalnih dejanj, usmerjenih v gospo Ebadi, ki je vključevala tudi decembrsko zaprtje Centra za varstvo človekovih pravic, ki ga je vodila gospa Ebadi.
Zato Evropska komisija povsem podpira francosko predsedstvo Sveta EU pri dveh deklaracijah o primeru gospe Ebadi z dne 31. in 22. decembra lani. Komisija zlasti poudarja, da morajo iranske oblasti izpolniti svoje mednarodne obveznosti na področju človekovih pravic in predvsem zagotoviti pravico do mirnega zbiranja, ki jo opredeljuje Mednarodni pakt o državljanskih in političnih pravicah. Iran je ta pakt ratificiral in podpisal, zato mora dovoliti, da se prostori Centra za varstvo človekovih pravic ponovno odprejo, ter mu dodeliti pravni status, za katerega se poteguje že dolga leta.
Kot v preteklih letih se Komisija tudi leta 2009 ne bo odrekla nobeni priložnosti, da vrši pritisk na iranske oblasti, da bi zagotovila zaščito gospe Ebadi in drugim zagovornikom človekovih pravic (posameznikom ali organizacijam) ter jim omogočila nadaljnje delovanje v državi brez poseganja v njihove zakonite aktivnosti.
Kot veste, vprašanji jedrske energije in človekovih pravic v veliki meri omejujeta obseg naših dejavnosti v Iranu. Kljub temu bo Komisija v letu 2009 še naprej sodelovala na področjih skupnega interesa, predvsem pa v boju proti trgovini s prepovedanimi drogami. Poleg tega nam je uspelo ohraniti nekaj programov, ki podpirajo človekove pravice in ustrezno upravljanje družbenih dejavnosti, na primer projekt za podporo otrokovih pravic v sodelovanju z Unicefom in projekte, ki podpirajo reformo sodstva.
Obenem izvajamo pobude, namenjene krepitvi sodelovanja in izmenjav na področju izobraževanja in kulture - izmenjave v okviru programa Erasmus Mundus, nedavni obisk več iranskih novinarjev v Bruslju ali predvajanje televizijskih programov v perzijščini, ki jih želi Komisija uvesti pred koncem letošnjega leta. Kljub temu je jasno, da se naši odnosi ne bodo mogli normalno razvijati, če se položaj v zvezi s človekovimi pravicami v Iranu bistveno ne izboljša.
Naslednja točka je razprava o šestih predlogih resolucij o razmerah v Gvineji.
avtor. - Gospod predsednik, Gvineja ima zelo burno zgodovino, evropske države pa so bile tako ali drugače vpletene v njeno tragično preteklost. Portugalci so jo zavzeli v 15. stoletju, njeni prebivalci pa so bili predmet evropske trgovine s sužnji v 16. stoletju in kasneje. Leta 1890 jo je kolonizirala Francija. Ko je leta 1958 postala samostojna, je vzpostavila tesne povezave s Sovjetsko zvezo. V obdobju po kolonizaciji je prevladoval predvsem predsedniški totalitarizem, vladarje pa je podpirala vojska, resda razmeroma primitivna.
Čeprav se Gvineja ponaša z zelo bogatimi nahajališči rudnin, med drugim železa, aluminija, zlata, diamantov in urana, je kljub temu med najrevnejšimi državami na svetu. Ta nahajališča izkoriščajo podjetja iz Rusije, Ukrajine, Francije, Britanije, Avstralije in Kanade.
Visoka stopnja korupcije med uradnimi osebami je pogosta, vlade držav, od koder prihajajo ta podjetja, pa se očitno le malo zmenijo za dobrobit državljanov Gvineje in se o grozljivem stanju na področju človekovih pravic v tej državi začnejo pritoževati šele, ko so ovirani ali ogroženi njihovi finančni interesi.
Kakor koli že, trenutno je na oblasti v Gvineji ponovno diktator, mlad vojaški podčastnik, poveljnik Camara. Je na čelu hunte, ki se je zavezala, da bo državo očistila korupcije in izboljšala življenjske pogoje 10 milijonov državljanov. V ta namen je bil vzpostavljen 32-članski Narodni svet za demokracijo in razvoj, ki vlada državi.
Ne vem, ali je poveljnik Camara iskren v svojih prizadevanjih in če bo uspel izboljšati stanje v Gvineji. Nekaj pa je gotovo: stvari ne morejo biti slabše, kot so bile v zadnjih nekaj desetletjih, ko sta Evropa in preostali svet mirno čakala, gledala in uživala koristi izkoriščanja rudnin v Gvineji. Zato kljub temu, da a priori nasprotujem vojaškemu diktatorstvu, lahko le upam, da se bo v kratkem času zgodil prehod v demokracijo.
Gospod predsednik, gospod Špidla, gospe in gospodje, 22. decembra 2008 je predsednik Republike Gvineje, Lansana Conté, umrl v starosti 74 let. V noči z 22. decembra na 23. december so se njegovi bližnji sorodniki pripravljali na vmesno obdobje, medtem pa so se pojavljale govorice o državnem udaru.
So bili v tistem trenutku možje, ki so vodili državo, ki jo je Transparency International označil za najbolj skorumpirano na svetu, in so se zanašali na načelo pravne države in demokracije, ki dejansko ni nikoli obstajalo, iskreni? So se v tistem trenutku spominjali, kako je pred 24 leti general Lansana Conté prevzel oblast, ko je leta 1984 umrl oče samostojnosti iz leta 1958, marksistični predsednik Sékou Touré? So v tistem trenutku mislili, da bo lahko prevzel oblast preprost častnik, zadolžen za nabavo goriva v vojski? So v tistem trenutku obžalovali, da si niso dovolj prizadevali za vzpostavitev prave pravne države in prave demokracije, kar bi omogočilo, da se izjemno pomembne volitve organizirajo v 60 dneh, kot določa ustava?
Če so to dejansko obžalovali, se je to obžalovanje poveljnika Mousse Dadisa Camare in njegovih prijateljev v nekaj urah spremenilo v skesanost. V sredo, 24. decembra, se je neznani poveljnik razglasil za predsednika republike, njemu v čast je vzklikalo na tisoče Gvinejcev, 25. decembra pa se je bahal z zavezništvom, ki mu ga je ponudila civilna vlada, ki je sprejela njegov ultimat. Obljubil je, da se bo bojeval proti korupciji in organiziral volitve pred letom 2010. Za ministrskega predsednika je imenoval poštenega moža, mednarodnega državnega uradnika iz Egipta. Z veseljem je povedal, da ga v Gvineji nihče ne obsoja; opozicijske politične stranke in civilna družba so sprejele to stanje.
Bi morali državni udar v teh okoliščinah obsoditi? Da, gospe in gospodje, moramo ga obsoditi! Skupina Evropske ljudske stranke (Krščanski demokrati) in Evropski demokrati, v imenu katerih imam čast govoriti, obsojamo ta državni udar, čeprav nismo naivni; vemo, da politične situacije niso nikoli preproste, ko se država otrese diktatorstva. Pozivamo vas, da glasujete za skupno resolucijo šestih političnih skupin.
Gospod predsednik, 15. februarja 2007 smo razpravljali o državnem nasilju diktatorja Lansane Contéja v Gvineji kot o nujni zadevi. Diktator se je zavihtel na oblast po državnem udaru leta 1984 in državi vladal vse od tedaj. Državo je imel za svojo lastnino, ki je bila zelo pomembna zaradi naravnih nahajališč zlata, železa in boksita. Večina strank ni sodelovala na volitvah, ki so bile organizirane pod njegovim nadzorom, uradna opozicija, ki je bila začasno zastopana v parlamentu, pa se je bila kasneje prisiljena umakniti.
Zato sta Nacionalna konfederacija delavcev Gvineje (CNTG) in Sindikalna zveza delavcev Gvineje (USTG) postali glavna sila boja za demokracijo. Predsedniška varnostna služba, ki jo je vodil diktatorjev sin, se je na njihov protestni shod 22. januarja 2007 odzvala tako, da je pobila 59 ljudi in 150 pa je bilo ranjenih.
Ta grozljiv režim se je nepričakovano končal, ko je diktator umrl lani decembra. Hunta je kot naslednjega ministrskega predsednika predlagala bankirja. Vprašanje je, kaj v resnici namerava vojaška hunta, ki je zatem prevzela oblast. Je to korak proti demokraciji in enakosti za vse prebivalce ali bo ta novi državni udar utrl pot novemu diktatorju, ki ga kot prejšnjega zanimajo predvsem naravni viri države in obeti, da si napolni lastne žepe?
Odziv preostalega sveta kaže na zmešnjavo. Gospodarska skupnost zahodnoafriških držav ECOWAS je obsodila zadnji državni udar. Nigerijski predsednik pokojnega diktatorja hvali, vendar na srečo zahteva, da se oblast hitro preda v roke demokratično izvoljene vlade. Tudi Francija in Senegal vršita pritisk, da se volitve izvedejo v enem letu.
Moja skupina je v preteklih letih vedno podpirala zahteve demokratske opozicije Gvineje, ki, kot kaže, še vedno ni v igri. Ne obsojamo prenosa oblasti, obsojamo pa možnost, da se neobstoj demokracije nadaljuje v bližnji prihodnosti. Zaenkrat še ni razloga, da bi Gvinejo kaznovali ali izolirali, vendar moramo nove vodje opozoriti, da se lahko njihov čas v središču zelo hitro izteče. Ta država ne potrebuje še enega diktatorja, temveč ponovno vzpostavitev demokracije.
v imenu skupine PPE-DE. - (PL) Gospod predsednik, komisar, k sreči je minil čas, ko je bil edini znan način strmoglavljenja vlade v zahodni Afriki vojaški udar. Medtem ko smo v državah, ki mejijo na Gvinejo, namreč v Sierri Leone, Slonokoščeni obali, Senegalu ali Liberiji, priča politični odjugi, strmoglavljanju vojaških režimov in porajanju mlade demokracije, pa Gvineja ostaja ujeta v preteklosti. Pokojni predsednik Conté je sam prišel na oblast z državnim udarom in zdaj imamo občutek že videnega. Štiriindvajset ur po razglasitvi smrti predsednika je vojska prevzela oblast v Gvineji in razveljavila ustavo.
Edina dobra novica je, da so udar obsodile druge afriške države in Afriška unija. Nadaljnja pomoč Evropske unije Gvineji mora biti nedvomno povezana s ponovno vzpostavitvijo ustavnega reda in s čim hitrejšim sklicem predsedniškim volitev. Neodvisne mednarodne organizacije morajo opazovati postopek volitev in spremljati pravičnost volitev. Če želi biti poveljnik Camara vsaj malo gvinejski Obama, bo treba korupcijo in revščino v tej državi korenito zmanjšati.
Gospod predsednik, dan po smrti predsednika Lansane Contéja, 23. decembra 2008, je vojaška hunta pod vodstvom poveljnika Camare prevzela oblast v Gvineji, razveljavila ustavo in pravico do političnega udejstvovanja ter razpustila vlado. Hunta je napovedala vojno korupciji in namerava izpeljati predsedniške volitve do decembra 2010, čeprav je prejšnja zakonodaja pred tem določala, da morajo biti volitve najkasneje v 60 dneh po poteku mandata.
Toda očitno je, da prebivalstvo Gvineje podpira novo vlado. Afriška unija je 29. decembra začasno izključila Gvinejo in državi določila šestmesečni rok, da ponovno vzpostavi ustavni red. Evropski parlament bi moral gvinejsko vlado pozvati, da ponovno vzpostavi civilno pravo in čim prej izpelje demokratične predsedniške volitve. Upam, da bo Evropska komisija zagotovila humanitarno pomoč civilnemu prebivalstvu in vzpostavila dialog z gvinejsko vlado.
Gospod predsednik, predsednik Lansana Conté je bil arhetipski afriški mogočnež, skorumpiran diktator, ki je prebivalcem Gvineje vladal z železno roko. Gvineja v pol stoletja svoje neodvisnosti ni dejansko nikoli uživala prave demokracije.
Smrt gospoda Contéja je ponudila priložnost, da Gvineja obrne nov list, toda vsi upi o prehodu v pravo demokracijo so ugasnili z državnim udarom. Kot je bilo mogoče pričakovati, je bil odziv Afriške unije na udar žal zelo medel. Afriška unija ne more pričakovati, da jo bo mednarodna skupnost jemala resno, če se kar naprej izmika in odlaša. Zakaj bi se mi na zahodu tako trudili z obravnavo tega vprašanja, če se zdijo afriške vlade tako ravnodušne.
EU bi morala razmisliti o sklicevanju na določbe Sporazuma iz Cotonouja v zvezi s sankcijami. Poveljnik Camara in vodje udara morajo razumeti, da EU pričakuje določene osnovne standarde upravljanja v zameno za odnos trgovina-in-pomoč. Edina pot do blaginje v Gvineji je prek demokratične civilne vlade.
(PL) Gospod predsednik, komisar, pred seboj imamo še en primer, ko skupina častnikov prevzame oblast. Vojaške hunte se vedejo podobno: najprej so na vrsti aretacije, nato se razveljavi ustava, kasneje pa napovedo, da se bodo organizirale demokratične volitve. V tem primeru bodo volitve v roku dveh let. V praksi pa častniki začnejo izvajati oblast in ugotovijo, da jim je to všeč. To vodi do družbenega zatiranja in uporov kot tudi do kršitve človekovih pravic in demokratičnih načel. Utemeljeno sumimo, da se lahko enako zgodi v Gvineji, čeprav vsi upamo, da bodo stvari tokrat drugačne, da se bo zasukalo na bolje in da bo izid pozitivnejši.
Mislim, da sta Gospodarska skupnost zahodnoafriških držav in Afriška unija s tem, ko sta Gvinejo začasno izključili iz svojih dejavnosti, povzročili določen pritisk in pozvali k zdravemu razumu. Po mojem mnenju bo glede na družbeno stanje, tj. neprekinjen padec dohodka na prebivalca, tudi Evropska unija in s tem Evropska komisija uvedla ustrezne in premišljene ukrepe, pa tudi drzne, da bi zagotovila, da se v državi čim prej vzpostavi normalno stanje ter prepreči genocid in kršitev človekovih pravic.
(LT) Danes razpravljamo o državnem udaru v Gvineji, eni od najbolj skorumpiranih držav v Afriki. Poleg tega je socialna in gospodarska situacija v Gvineji nezavidljiva, ljudje živijo v izjemno težkih pogojih, osnovnih živil primanjkuje, človekove pravice se odkrito kršijo, vse to pa ustvarja okolje, ki omogoča prevzem oblasti na nezakonit način.
Po drugi strani pa dobro vemo, da je prevzem oblasti z državnim udarom v Gvineji že tradicija. Parlamentarne volitve niso bile sklicane, ko je pred dvema letoma potekel mandat državnega zbora. Vse to je za mednarodno skupnost nedvomno zaskrbljujoče. V vsaki državi takšna situacija prej ali slej privede do izgredov, nestabilnosti in pogosto do prelivanja krvi.
Zato se povsem strinjam z resolucijo, o kateri razpravljamo in ki poziva k organizaciji parlamentarnih in predsedniških volitev, spoštovanju mednarodnih standardov in pomoči Afriške unije in Gospodarske skupnosti zahodnoafriških držav. Poleg tega je treba pred volitvami zagotoviti svobodo tiska, govora in zbiranja, sicer bodo volitve postale farsa.
(PL) Gospod predsednik, državni udar v Gvineji je potekal po enakem vzorcu kot večina podobnih udarov v Afriki in na drugih celinah. Zgodil se je nemudoma po smrti predsednika Contéja, ki je prišel na oblast z državnim udarom pred 24 leti. Gospodarska in politična situacija v tej izjemno revni državi ljudi spodbuja k protestu. Te proteste nato mirijo oborožene sile, ki krepijo skorumpirano vlado in povečujejo razkol v državi med tistimi, ki živijo v blaginji, in tistimi, ki umirajo zaradi lakote.
Dejstvo, da sta Afriška unija in Afriška gospodarska skupnost prekinili odnose s hunto, je v tem primeru pozitiven korak. Zunanji pritisk lahko hunto morda prisili k sklicu demokratičnih volitev. Iz te situacije se lahko naučimo, da Afriška unija za podporo demokracije v Afriki potrebuje akcijski načrt, ki bi preprečil udare, ki prebivalcem te revne svetovne regije prinašajo ogromne izgube. Podpiram to resolucijo.
Gospod predsednik, gospe in gospodje, novici o smrti gvinejskega predsednika, Lansane Contéja, ki je bila objavljena zjutraj 23. decembra 2008, je nekaj ur kasneje sledil državni udar pod vodstvom hunte, ki je ustanovila Narodni svet za demokracijo in razvoj in razglasila razveljavitev ustave in razpustitev vladnih ustanov.
Evropska komisija iskreno podpira razglasitev predsedstva EU, ki obsoja ta nasilen prevzem oblasti in organe oblasti v Gvineji poziva, naj čim hitreje postavijo civilno, ustavno in demokratično vlado. Dejstvo, da je gvinejska javnost, zlasti politične stranke in sindikati, vojaški režim sprejela pozitivno, jasno kaže, da se je življenjski standard Gvinejcev tako poslabšal, da se celo državni udar zdi kot sprememba na bolje in dogodek, ki poraja optimizem za prihodnost. Kaže pa tudi, da je prejšnji režim izgubil zaupanje gvinejskega naroda v tolikšni meri, da mu je bilo ljubše, da vladanje prevzamejo vojaške enote kot uradni nasledniki.
V tej nejasni situaciji je pomembno pozdraviti hitre in učinkovite pobude, ki sta jih uvedla Gospodarska skupnost zahodnoafriških držav (ECOWAS) in njen predsednik, gospod Chambas, kot tudi odločnost in neomajnost Skupnosti in Afriške unije, ki sta Gvineji preklicali članstvo in obsodili nasilen prevzem oblasti. Komisija je odločena, da bo podprla prizadevanja ECOWAS-a in Afriške unije in njun trud, da bi omogočila čim hitrejši povratek civilne, ustavne in demokratične vlade s svobodnimi in preglednimi volitvami.
Izziv, s katerim se bo mednarodna skupnost soočila v prihodnjih mesecih, je nuditi Gvineji podporo v njenem prehodu v demokracijo in pri organizaciji svobodnih in demokratičnih volitev za zakonodajno skupščino in predsednika.
Gospe in gospodje, kot veste, smo se po volitvah, ki niso bile skladne z demokratičnimi načeli in so kršile temeljne elemente Sporazuma iz Cotonouja marca 2004 odločili za začetek posvetovanj med Gvinejo in Evropsko unijo v skladu s členom 96 Sporazuma. Napredek je bil dosežen na naslednjih področjih: splošne volitve so sledile leta 2006, liberalizacija medijev, spremembe volilnega sistema, ki naj bi jih skupaj izvedli vlada in opozicija, ter izboljšave makroekonomskega okvira.
Nismo izgubili upanja. Trdno smo prepričani, da se lahko volilni postopek, ki je bil sprožen lani oktobra, uspešno nadaljuje. To sredo bo v Gvinejo odpotovala skupna delegacija predsedstva in Komisije. V delegaciji so zastopane skupine iz ECOWAS-a in Afriške unije, njen cilj pa bo oceniti stanje v državi in predlagati ustrezne ukrepe za podporo Gvineji pri prehodu v demokracijo.
(HU) V Medskupini za regionalne in manjšinske jezike smo sestavili poročilo z namenom zaščititi tradicionalne narodnostne manjšine. Zakaj je to pomembno? Veliko novih držav članic, med njimi tudi Romunija, nima na primer zakonodaje glede manjšin. Lansko leto smo bili priča pretepanju civilistov s strani uniformiranih policistov na Slovaškem. Že od prevzema funkcije s strani nove vlade v Romuniji opažamo, da se odstranjujejo simboli manjšin, da povzroča težave, če nekdo govori več kot en jezik in da je bilo več sto otrok po naključju izpuščenih pri vpisu v šolo. Zaradi tega menimo, da je za Evropski parlament pomembno, da izdela poročilo, resolucijo, ki bo zagotavljala zaščito manjšin, zaščito tradicionalnih etničnih manjšin. Najlepša hvala, gospod predsednik.
(BG) Gospe in gospodje, spor med Rusijo in Ukrajino ter januarska prekinitev dobave zemeljskega plina sta povzročila velike izgube nekaterim evropskim državam, zlasti Bolgariji.
Neposredne izgube za bolgarsko gospodarstvo so samo v nekaj dneh dosegle več kot 230 milijonov EUR, kar ustreza znesku, potrebnim za začetek projekta Nabucco. Zaradi tega se je naše gospodarstvo znašlo v negotovem stanju in smo bili prisiljeni iskati sodelovanje za ponovno odprtje blokov na jedrski elektrarni Kozloduj.
Dialog o tej zadevi, ki mora temeljiti na dobri analizi, mora biti razumen in miren. Čeprav so rešitve težke, pa jih ne smemo prejudicirati in jih brez pridržkov opustiti, kot je žal napovedala Komisija.
Menim, da morajo Bolgarija in nekatere najbolj prizadete države dobiti možnost pridobitve dodatnih sredstev s strani Evropskega razvojnega načrta in ne zgolj minimalnega deleža v višini 20 milijonov EUR, ki je bil za projekte v zvezi z dobavo plina že dodeljen. Nerazložljivo je, da naj bi najbolj prizadete države dobile najmanjši znesek v obdobju, ko bo skoraj 3,5 milijona EUR dodeljenih energetskim projektom.
Kmalu bomo začeli razpravo o energetski strategiji. Pozivam vse članice, da skupaj izrazimo svojo vizijo o energetski neodvisnosti, da lahko tik pred volitvami premagamo naše politične razlike in da lahko zaščitimo solidarnost in vzajemno pomoč, ki nas združujeta.
(ET) Gospod predsednik, gospe in gospodje, Češka je prevzela predsedovanje pred enim mesecem, a ji je že uspelo pljuniti nam v obraz in nas užaliti s svojim darilom: Estonija je prekrita s kladivi in srpi, na tleh finske savne leži pijan moški, Nemčija ima kljukasti križ, Italija nogometaše, ki držijo žogo blizu svojih spolovil, Bolgarija je polna stranišč itd., itd. Tako je umetnik, ki je ustvaril darilo Češke republike Evropski uniji, portretiral narode in države Evropske unije v svojem delu.
Umetnost lahko šokira in večkrat tudi mora, toda ali je posmehovanje drugi državi in ljudem najbolj primeren način za to? Češka vlada govori o umetnikovi svobodi izražanja: to že drži, toda tu je bila ta svoboda vsekakor uporabljena v napačnem kontekstu. Vlada se očitno ne sme vmešavati v umetnikovo ustvarjalno svobodo: tudi to drži, toda s tem darilom je češka vlada sporočilo, ki ga to darilo prinaša, sprejela in mora sedaj kot tisti, ki darilo daje, torej ona sama in ne umetnik, prevzeti odgovornost za posledice. Težko je razumeti, kako lahko vodstvo Češke republike smatra, da ima pravico žaliti druge države članice.
Kot izvoljeni predstavnik Estonije pričakujem odgovor in opravičilo predsedujoče države, da ju bom lahko prenesel Estoncem. Žal tu ni nobenega predstavnika predsedujoče države, a verjamem, da bodo izvedeli za mojo zahtevo.
(PL) Gospod predsednik, pet tisoč težkih tovornjakov vsak dan pelje skozi mesto Augustów. Otroci vsak dan hodijo v šolo ob robu te ceste, ker ni nobenega pločnika. Skoraj vsak dan kakšen od njih umre pod kolesi težkega tovornjaka. Ekološki teroristi so ustavili izgradnjo obvoznice, in sicer zaradi zaščite ptic pred hrupom. Za vsak teden oviranja te izgradnje eden od otrok iz Augustówa plača s svojim življenjem. Niti ekološki teroristi niti sodniki Evropskega sodišča ne pošiljajo svojih otrok pod kolesa težkih tovornjakov. Vendar so življenja otrok iz Augustówa manj pomembna kot dobro počutje ptic.
Sama podpiram skrb za okolje in dejavnosti za varstvo narave. Ko pa gre za človeško življenje, ga ne smemo tako brezsrčno obravnavati. Na Evropsko komisijo naslavljam vprašanje: koliko poljskih otrok mora plačati s svojim življenjem zaradi ustavitve izgradnje obvoznice? Ali so se pri tej odločitvi sploh upoštevala njihova življenja?
- (FR) Gospod predsednik, Evropski parlament bi rada opozorila na poslabšanje - če je kaj takega sploh mogoče - stanja človekovih pravic v Tuniziji.
Od 11. decembra je Sihem Bensedrine, znan borec za človekove pravice in glavni urednik časopisa Kalima, tarča tiskovnega nadlegovanja in žaljivih pripomb, ki so popolnoma nevzdržne in nezdružljive z načeli pravne države.
23. januarja so gospodu Aminu, ki je koordinator pri Organizacijah za človekove pravice držav Magreba, prepovedali vstop v Tunizijo.
28. januarja je bil Radio Kalima, ki je od tega dne oddajal preko satelita, popolnoma obkoljen. Novinarje so zaprli v ječo, s tistimi, ki so jim priskočili na pomoč, pa so na ulicah grobo ravnali. Ta radijska postaja je še vedno obkoljena s strani tunizijske policije, rezultat tega pa je, da sta svoboda informiranja in izražanja oslabljeni.
Jutri bo potekala pritožbena obravnava delavcev iz mesta Gafsa, ki se borijo proti korupciji in proti izkoriščanju na tem tunizijskem rudarskem območju, z zavrnitvijo pravičnosti, ki smo ji bili priča med prvo obravnavo.
Vodje misije v Tunisu so zaskrbljeni glede te situacije; o situaciji so razpravljali in morda o njej razpravljajo prav v tem trenutku. Srečali se bodo danes.
Pozivam vas, gospod predsednik, da prevzamete glavno politično podbudo za ustavitev tega sistematičnega kršenja človekovih pravic v Tuniziji.
Prispel je tudi naš novi in nekdanji kolega poslanec Martin Kastler. Pravi, da je obtičal v prometnem zastoju. Zamujanju se lahko izognemo na dva načina: da se prej odpravimo ali da izboljšamo vseevropska omrežja.
Gospod predsednik, ubijanje vojnih zapornikov in civilistov, ujetih med vojno, predstavlja eno najhujših kršitev mednarodnega prava. Tretja in četrta ženevska konvencija jasno navajata, da takšna dejanja še zdaleč ne dosegajo standardov mednarodnega prava in prikazujejo odgovornost storilca v očeh mednarodne javnosti. V tem duhu člen 2 Evropske konvencije o človekovih pravicah razglaša uboj za grobo kršitev.
Nedavno priznanje turškega igralca Attile Olgaça, da je ubil 10 ciprskih Grkov, ujetnikov med turško invazijo na Ciper poleti 1974, je še enkrat obelodanilo zločine, ki jih je zagrešila Turčija in nalaga neizogibno obveznost Turčiji, da odpre svoje arhive za preiskavo usode vseh pogrešanih oseb. Mednarodna skupnost, v kateri Evropska unija igra pomembno vlogo, mora v čim večji možni meri pritisniti na Turčijo glede njene uskladitve z mednarodnim pravom, povezanimi sklepi Evropskega sodišča za človekove pravice in vsemi ustreznimi resolucijami ZN.
(SK) Moto češkega predsedovanja "Evropa brez meja" ne sme biti le geslo, temveč jasen odgovor na trenutne izzive. Predsedstvo se mora ukvarjati z vprašanji, ki skrbijo tiste evropske državljane, ki jim obstoječe meje onemogočajo uveljavljanje njihovih pravic na območju EU.
Evropska unija ima petdeset milijonov Evropejcev z različnimi zdravstvenimi problemi, ki se v vsakodnevnem življenju soočajo z različnimi težavami. Veliko se jih je obrnilo name s prošnjo glede potrebe po vzajemnem priznavanju identifikacijskih kartic za težke invalide. Invalidni državljani teh kartic ne morejo uporabljati v vseh državah članicah EU. Zelo težko na primer parkirajo svoja vozila na označenih parkiriščih. To vprašanje sem predložila Svetu in Komisiji ter upam, da bodo ukrepi za uskladitev teh kartic čim prej sprejeti.
"Evropa brez meja" mora pomeniti odstranitev vseh ovir, vključno s fizičnimi, socialnimi in arhitekturnimi ovirami, in preprečevanje kakršne koli diskriminacije, naperjene zoper invalide.
(RO) Dokumenti seje z dne 5. februarja v Pragi omenjajo razpravo na temo barcelonski cilji glede javnih storitev otroškega varstva, s poudarkom na varstvu otrok na domu. Sprašujem se, ali se češko predsedstvo zaveda poročila Evropske komisije iz oktobra 2008, ki kaže, da več kot šest milijonov žensk v starosti med 25 in 49 let navaja, da zaradi družinskih obveznosti ne smejo delati ali pa so zaposlene samo za polovični delovni čas.
Varstvo otrok na domu ne sme biti v škodo javnim storitvam otroškega varstva. Kot socialna demokratinja verjamem, da bi raziskava javnih storitev otroškega varstva koristila družbi v celoti. Češko predsedstvo pozivam, da razmisli o vrsti pomoči državam članicam, ki bi jim omogočila izboljšati njihove javne storitve otroškega varstva z vidika količin in kakovosti, zlasti v času trenutne krize.
(BG) V Švici bo ta teden potekal referendum o prostem pretoku ljudi. Švicarji se bodo odločali, ali se bo sporazum med njihovo državo in Evropsko unijo razširil v smislu veljavnosti in obsega in ali bo vključeval državljane Bolgarije in Romunije.
S to odločitvijo Švica ne bo le olajšala in določila, kako se bodo stvari odvijale v prihodnosti, glede tega, ali bomo uporabljali vize in meje, temveč bo odločala tudi o tem, ali se bodo določene odgovorne odločitve, povezane z ekonomskim razvojem zadnjih 30 let, še naprej uporabljali tudi v prihodnosti. Politika prostega pretoka državljanov prispeva h gospodarskemu razvoju tako v Švici, kot tudi v Evropski uniji in prav tako k izboljšanju našega splošnega življenjskega standarda.
Iskreno upam, da bo izid referenduma v Švici pozitiven, kajti nasproten, negativen izid bi še enkrat to lepo partnerstvo in sodelovanje privedel do meja, ki smo jih nekoč že imeli, omejitev in vseh neprijetnosti, ki bi izhajale iz nesklenitve sporazumov.
Iz tega razloga upam, da bodo naši švicarski prijatelji podprli našo skupno prihodnost in vljudno pozivam tako države članice Evropske unije kot tudi Komisijo, da složno nadaljujejo naše medsebojno sodelovanje s Švico in z dobrimi rezultati za vse državljane Evropske unije.
(PL) Gospod predsednik, na srečanju v Davosu je nemška kanclerka gospa Angela Merkel pozvala h gradnji plinovoda od Rusije do Nemčije po morskem dnu Baltskega morja.
Gospa Merkel je še enkrat pokazala svoje razumevanje za evropsko solidarnost. Vendar so skandinavske države kot tudi Litva, Latvija, Estonija in Poljska izrazile zadržke in nasprotovanje v zvezi s projektom za izgradnjo plinovoda. Gospa Merkel je pokazala, kako pomembni so zanjo glasovi ekologov, ki svarijo pred ogroženostjo Baltika. Za gospo Merkel dejstvo, da bodo stroški izgradnje nekajkrat višji od stroškov podzemnega cevovoda, ni pomembno.
Sprašujem: ali je mogoče, da je po zgledu svojega predhodnika kanclerja Gerharda Schroederja gospa Merkel iskala službo pri Gazpromu? Ali se vodje nemške levice in nemške desnice zavedajo, da s tem, ko kažejo to svoje stališče, spodkopavajo ugled, dostojanstvo in kohezijo Evropske unije?
(HU) Gospod predsednik, v skladu z Ustanovno listino Združenih narodov imajo vsi narodi pravico do samoopredelitve. To velja tudi za 1,5-2 milijona Madžarov v Transilvaniji. Pred dvema letoma je Državni svet Székelyja organiziral neuradni referendum o regionalni avtonomiji za pokrajino Székely. Na tem referendumu, ki je bil izveden z uporabo mobilnih škatel za glasovnice, je kljub umetno sproženi protimadžarski propagandi 99 % volivcev od 210 000 vprašanih volilo pritrdilno. Nedavno je večje število lokalnih uprav v pokrajini Székely sprožilo novo pobudo za celovit uradni referendum. Državni organi in njihovi lokalni predstavniki, tako imenovani prefekti, se zelo trudijo ovirati Madžare iz pokrajine Székely pri mirnem, zakonitem in demokratičnem izražanju svoje volje. Parlament in predsednika Hans-Gerta Pötteringa prosim, da pozorno spremljata nadaljnji razvoj dogodkov v zvezi z referendumom v Romuniji in da razširita zaščito na lokalne uprave, ki so deležne groženj s strani organov oblasti. Hvala.
- (FR) Gospod predsednik, gospe in gospodje, sporazum o gospodarskem partnerstvu med državami Cariforuma in Evropsko unijo prinaša nekaj slabega za najbolj oddaljene regije (OR) Francoske Zahodne Indije in Gvajane.
Še hujše je to, da sporazum, h kateremu bom podala svoje stališče, ne spoštuje mandata, ki ga je določil Evropski svet, ali strategije Evropske unije za Karibske otoke ali njene strategije za najbolj oddaljene regije, vsi trije izmed teh izrecno omenjajo potrebo po regionalni integraciji najbolj oddaljenih regij znotraj držav Cariforuma in po vzpostavitvi medregijskega trga med tema dvema strankama, namenjenega splošnemu razvoju regije.
Zaskrbljena sem. V Guadeloupeju že 10 dni poteka strašna stavka, ki ustavlja vse, vključno z nafto. Ta stavka traja že toliko časa zaradi tega, ker ljudje Francoske Zahodne Indije in Gvajane trpijo zaradi življenjskih stroškov, ki so 1,5-krat višji od stroškov v velemestih Evrope. Čeprav je bil to doslej povsem francoski problem, pa je sedaj pravzaprav postal evropski, in zavrnitev pogajanj o posebnem sporazumu z državami Cariforuma za nas s strani Komisije je po mojem mnenju sramotno.
(EL) Gospod predsednik, nedavno smo slišali, brali in videli, kako bombardirajo civiliste in kako iztrebljajo otroke. Nedavno smo videli gospoda iz Turčije, ki je javno priznal, da je med turško invazijo na Ciper leta 1974 umoril 10 ciprskih Grkov, vojakov, ki so bili vklenjeni v lisice. Kar pa nismo videli, gospod predsednik, je pripravljenost Mednarodnega kazenskega sodišča v Haagu, pripravljenost, ki je bila tako očitna, ko je šlo za tiste, ki so bili vpleteni v dogajanja v Jugoslaviji; Mednarodno kazensko sodišče za nekdanjo Jugoslavijo jih še vedno poskuša izslediti. Posledično menim, da lahko zakonito zahtevamo od Parlamenta, da nam pove, če obstaja seznam držav, ki spadajo v pristojnost Haaškega sodišča, ali če obstajajo države, ki so za to sodišče nepomembne in nezanimive. Menim, da je naša zahteva, da izvemo, katere države in državljani se privedejo pred sodišče v Haagu kot obtoženci in kateri ne, zakonita.
(HU) Hvala za besedo, gospod predsednik. Za besedo sem zaprosil zaradi tragične nesreče, ki se je zgodila pred tremi dnevi na Hrvaškem. 18-letni moški je stopil na poljsko mino in postal ena od že tako številnih žrtev, med katerimi so italijanski, nizozemski in drugi evropski sodržavljani. Hrvaška ni udeležena pri celovitem programu odstranjevanja min, ki ga financira Komisija od leta 2008 do leta 2013, in tako je število takšnih nastavljenih min neznano. Čeprav Hrvaška nikoli ni izdelovala min te vrste, se življenjsko nevarne protipehotne mine nahajajo vzdolž njenega ozemlja v dolžini približno 1 000 kilometrov. Spoštljivo prosim Komisijo in vas, gospod predsednik, da posredujete, da bo tudi Hrvaška lahko imela korist od evropske pomoči - tako kot Bosna, Ukrajina, Kosovo in Ciper -, ker je to izredno draga in zelo nevarna operacija. Govorim v vlogi predsednika - na strani EU - Skupnega parlamentarnega odbora EU-Hrvaška. Za besedo se vam najlepše zahvaljujem.
(EL) Gospod predsednik, demonstracije kmetov v Grčiji skupaj z drugimi demonstracijami v Evropi pošiljajo pomembno sporočilo o spremembi v trenutnem pojmovanju kmetijstva in vprašanju hrane in zahtevajo reformo v evropski in državnih politikah. Če se na evropski ravni gospodarstva sesedajo, če je izgubljeno vse zaupanje v finančni sistem, če mala in srednje velika podjetja izginjajo in če se možnosti zaposlitve krčijo, ne moremo zamižati pred problemi, ki se kopičijo na podeželju, v kmetijstvu, v podeželskem gospodarstvu in pri regionalnem zaposlovanju. Dobro bi bilo, da Komisija in Parlament začneta z dialogom in da predstavita predloge v ponudbi, ki bi obravnavala probleme, ne le zaradi preživetja malih in srednje velikih podjetij, ampak tudi zato, da bi se le-ta v prihodnjih letih lahko izkopala iz krize, da bi aktivirali mehanizem posredovanja in okrepili mehanizem za obvladovanje krize - tako da se lahko pokrijejo tudi izgube dobička - in državne politike, ki bi lahko bile zastavljene prožnejše, ne da bi to nujno pomenilo sofinanciranje skupne kmetijske politike.
(LT) Evropski voditelji so nedavno izrazili stališče, da so razočarani nad voditelji Ukrajine in Gruzije. Začenjajo dvomiti o tem, ali lahko demokratizirajo te države in jih privedejo v NATO in Evropsko unijo. Takšna stališča in govori lahko zgolj podpirajo rusko politiko in njene posebne vplive. Prav pred našimi očmi lahko vidimo ruske provokacije, katerih cilj je oslabiti predsednika Juščenka, predsednika Sakašvilija in zahodno orientirano politiko, ki jo uresničujeta. Obstajajo tudi nevidne provokacije. Najboljši način, da izvemo, kako so organizirani, bi bil pregled arhiva KGB. Samo naivni politiki v zdajšnji Evropi lahko verjamejo, da se Rusija nič več ne poslužuje takšnih izsiljevanj in provokacij, čeprav jo vodi oficir KGB Putin. Zadnja informacijska provokacija je, da je Gruzija ugrabila ruskega vojaka. To informacijo so posredovali v Evropo cel teden. Kasneje je Rusija priznala, da je vojak sam pravzaprav dezertiral, ampak črna propaganda je že napravila škodo. Človek dobi vtis, da se Rusija igra s tanki, plinovodi, informacijami in lažnimi informacijami. Kakor koli že, višek naivnosti evropskih politikov je, da dovoljujejo Rusiji igrati takšne igre.
(PL) Gospod predsednik, s tem, da so izkoristile dejstvo, da je pozornost svetovnega javnega mnenja sedaj uprta na vprašanja v zvezi z gospodarsko krizo, so kitajske oblasti uporabile svoj širok aparat zatiranja za povečanje pritiska na Tibetance. Kampanja, ki naj bi trajala 40 dni, je v glavnem usmerjena proti udeležencem lanskoletnih protestov.
Čedalje več je pozivov k zglasitvi na policijske postaje in prav tako izginotij, pojavov zastraševanja in nepojasnjenih smrti. Ne moremo izključiti možnosti, da se bo ena od posledic zatiranja odrazila v nemirih Tibetancev, ki bodo prisiljeni izvesti skrajne ukrepe. Kitajska varnostna služba in vojska se bosta odzvali z brutalnim pomirjanjem teh protestov in morda se bo izkazalo, da imamo opraviti s premišljeno provokacijo s strani kitajskih oblasti, ki bodo računale na dejstvo, da se bodo celo demokratične vlade omejile samo na začasne proteste med splošno borbo z gospodarsko krizo. Evropski parlament bi se moral jasno in odločno izraziti glede tega vprašanja in zato si bom danes dovolila predložiti osnutek pritožbe predsedniku kitajske vlade. Skupaj pošljimo sporočilo komunističnemu režimu, da se ne strinjamo s kršenjem osnovnih pravic tibetanskega naroda.
(RO) Evropska komisija je leto 2009 proglasila za Evropsko leto ustvarjalnosti in inovacij. Ustvarjalno mišljenje je ključ do uspeha v globalnem gospodarstvu, dejstvo, ki ga je Evropska unija kot takega priznala že davno. Vsekakor je inovacija sestavni del tako Komisijinega svežnja o podnebnih spremembah kot tudi načrta za oživitev evropskega gospodarstva. Evropski parlament se mora bolj aktivno vključevati v spodbujanje ustvarjalnosti kot gonilne sile za inovativnost. Lansko leto je bil sprejet sveženj pravil na področju energije in podnebnih sprememb, potrjena pa je bila tudi pisna izjava o fibromialgiji, za kar se vam še enkrat zahvaljujem. Ti dokumenti utirajo pot inovaciji in ustvarjalnosti na najpomembnejših področjih kot sta zdravje, z odkrivanjem novih metod zdravljenja fibromialgije, in energija, s povečevanjem učinkovitosti novih alternativnih energetskih virov.
(HU) Gospod predsednik, čeprav je Madžarska 21. decembra 2007 prav tako vstopila v schengensko območje, ostajajo še vedno nerešena vprašanja v zvezi z avstrijsko-madžarsko mejo. Oblasti na Gradiščanskem se resnično ne pogovarjajo z nami. Zato so junija 2008 moji madžarski rojaki Odboru za peticije v Evropskem parlamentu predložili peticijo, ki smo jo nemudoma posredovali komisarju Jacquesu Barrotu. Po štirih mesecih se je gospod Barrot končno odzval in povedal, da ni imel dovolj informacij v zvezi s peticijo in da bodo poskušali stopiti v stik z osebo, ki jim je peticijo predložila. Dva meseca po tem odgovoru sem sama stopila v stik z osebo, ki je predložila peticijo in vprašala, kako je s to zadevo. Izvedela sem, da se jim do tega dne ni oglasil nihče iz Komisije; zaradi tega je za Komisijo seveda zelo težko pridobiti informacije. Ko sem se napotila nazaj k osebju Komisije, so mi rekli, da bodo zadevo preučili "z najmanjšo zamudo". Komisijo bi rada vprašala, kaj pomeni izraz "z najmanjšo zamudo", rada pa bi tudi izrazila upanje, da kampanjo za volitve, ki bodo čez štiri mesece, ne bosta prav tako "z najmanjšo zamudo" vodila gospod Barroso in gospod Jacques Barrot. Hvala lepa.
(HU) Hvala, gospod predsednik. Gospe in gospodje, podala vam bom kratek enominutni povzetek še vedno divjega evropskega rasizma. Pred nekaj dnevi je bil na Madžarskem nek upravnik policije, ki je podal rasistično izjavo, razrešen in nato ponovno postavljen na svoje delovno mesto po tem, ko je bila omenjena verjetnost notranje preiskave. Preiskava se ni dotaknila vprašanja, ali je bila rasistična izjava dejansko podana ali ne. V romunski občini Tărlungeni, blizu Braşova, je zgrajen zid, ki ločuje romske in neromske družine. V odgovor na vprašanje, postavljeno s strani lokalnega otroka o tem, zakaj so ločeni, bi oče morda odvrnil: zato, ker so tisti, ki živijo na tej strani zidu, slabi ljudje, medtem ko so tisti, ki živijo na drugi strani, dobri ljudje. Pred desetimi dnevi smo glasovali o sprejemu poročila delegacije v Italiji; od tedaj je Italija pred enim tednom, po tem, ko sta bila s strani neznane osebe zagrešena dva zločina, napotila oborožene sile proti Romom. Policijske sile švigajo med romskimi družinami s helikopterji, psi in oboroženimi policisti. Hvala lepa.
(PT) Število nezaposlenih delavcev na Portugalskem skokovito narašča. Podjetja vsak dan napovedujejo zmanjševanje proizvodnje, odpuščanje delavcev ali celo popolno zaprtje.
Eden od najresnejših primerov je grožnja, s katero se sooča okrog 2000 delavcev v Qimondi, v Vila do Conde, ki jo je povzročila objava stečaja matične družbe v Nemčiji. V sredo bo tu v Parlamentu delegacija delavcev iz obeh držav, ki pričakuje solidarnost in našo pomoč pri svojem prizadevanju za ohranitev svojih delovnih mest.
Sramotne zamude pri izplačilu plač in drugih nagrad, ki jih dolgujejo delavcem, pa prav tako naraščajo, kot se to med drugim dogaja v podjetjih za proizvodnjo plute, v nekaterih tekstilnih podjetjih in v sektorju za keramiko in metalurgijo. To stanje ustvarja resne socialne probleme, povečuje revščino in celo povzroča tragične situacije v primerih, ko je neka družina zaposlena pri istem podjetju. Pred nekaj dnevi sem se o tem lahko prepričala pri Subercorju, podjetju s sedežem v Santa Marii da Feira (del skupine Suberus, v obutvenem sektorju), kjer se delavci bojujejo za obstanek, ker ne prejemajo svojih plač, nekaj pa je tudi parov, ki stradajo in jim je že zmanjkalo hrane za njihove otroke. To so strašne situacije, ki jih povzroča kriza, ki pustoši pri nas, njene posledice pa se odražajo na človeških obrazih in na življenju ljudi. Zato ne pozivam le k solidarnosti, temveč tudi k rešitvi teh resnih problemov.
(HU) Gospod predsednik, javnost na Madžarskem z velikim zanimanjem spremlja razvoj dogodkov v zvezi z vodnimi topovi na Madžarskem in želi čim prej dobiti jasen odgovor na to vprašanje. V zvezi s to zadevo prosimo za pomoč Komisijo. To vprašanje zadeva dejstvo, da je madžarska vlada ves čas v letih 2006-2007-2008 zastopala stališče, da je bila kupila nove vodne topove iz schengenskega sklada in da so bili ti 22. oktobra 2007 v Budimpešti uporabljeni za razkropitev množic. Konec leta 2008 je minister za pravosodje in kazenski pregon izjavil, da ta nakup ni bil plačan iz schengenskega sklada, ki je eden od virov EU. Pristojni evropski komisar je potrdil, da topovi niso bili kupljeni iz schengenskega sklada. Dan kasneje je državni sekretar z istega ministrstva v nasprotju z Evropsko komisijo izjavil, da je madžarska vlada pokrila nakup vodnih topov iz domačih virov schengenskega sklada. Moje vprašanje se glasi: ali je Komisija preučila, ali je bil v tem primeru uporabljen schengenski sklad v skladu z namenom in ali je prišla do resnice v zvezi z nakupom vodnih topov? Po teh dogodkih se poraja vprašanje glede verodostojnosti in preglednosti tako madžarske vlade, kot tudi Evropske komisije. Hvala lepa.
Gospod predsednik, prejšnji ponedeljek je britanska vlada objavila študije izvedljivosti o petih shemah v zvezi z izkoriščanjem energije plimovanja na območju estuarija reke Severn: tri bi vključevale zajezitev, dve pa bi predvidele laguno.
EU je upravičeno postavila ambiciozne cilje za obnovljivo energijo, ampak prepričanje, da bo doseganje teh ciljev potekalo brez težav, je zmotno. Z zajezitvijo reke Severn bi lahko proizvedli do 5 % energije, ki jo potrebuje Združeno kraljestvo, vendar bi to izpodbijalo tolmačenja Direktive o habitatih.
Rezultat pravnih argumentov - ali javnega mnenja -, ki bi oviral to shemo, bi potrdil resničnost Nietzschejevega izreka, da je norost pri posameznkiih redka stvar, pri skupinah, strankah in organizacijah pa je pravilo. EU in britanska vlada bi morala pretehtati filozofijo Jeremyja Benthama, da naj iščemo največjo možno srečo za največje možno število ljudi.
(EL) Gospod predsednik, dolgo je trajalo, da se je Balkan rešil neplodnega nacionalizma, ki ne gre v korak z evropskimi standardi obnašanja in vrednot. Vendar pa izgleda, da bi morali nekateri ljudje to sporočilo ponovno slišati. Oktobra 2008 je vlada Nekdanje jugoslovanske republike Makedonije izpolnila prošnjo za financiranje Skupnosti za koridor 10, ki prečka njihovo ozemlje. Samo dva meseca kasneje, ko so sprejeli spotikljivo odločitev, ki so jo objavili celo v svojem uradnem listu, in sicer, da bodo to pot imenovali "Aleksander Veliki Makedonski", pa so očitno pokazali žaljiv odnos do začasnega sporazuma z Grčijo, ki jasno določa, da se je treba izogibati vladnim propagandam in uporabi simbolov, ki spodbujajo sovražnost, mržnjo in nasilje. Pozivam Evropsko komisijo, da ugodi prošnji za financiranje Skupnosti pod pogojem, da se ta škandalozna odločitev, ki kaže na to, da so na Balkanu še vedno nacionalisti, prekliče. Gradimo Evropo, v kateri ni prostora za nacionalizem.
(BG) Prejšnjo sredo je Evropska komisija objavila svoj predlog v zvezi s programom za obnovo na področju energetske varnosti.
V skladu s tem predlogom bi Bolgarija morala prejeti le en del od 20 milijonov EUR, namenjenih za projekt, ki bi povezoval Bolgarijo z Grčijo. Samo en del od 20 milijonov EUR, ki je namenjen od milijard za projekte! Pri nas v takšnih primerih uporabljamo pregovor: "Tresla se je gora, rodila se je miš." Vse to po veliki plinski krizi!
Kot veste, je bila Bolgarija najbolj prizdeta in je edina država, ki je popolnoma odvisna od ruskega plina. Uradno pravijo, da se financirajo projekti, pripravljeni za izvajanje, a porodili so se dvomi. Odločilen projekt, ki ga je Bolgarija predlagala za razširitev plinskega skladišča v Chirenu, je lahko dokončno izdelan že v nekaj mesecih. Če pomoči ne bo dovolj, se bo Bolgarija samostojno lotila izvedbe tega projekta, toda kje je potem evropska solidarnost in pravičnost?
Poleg tega je prejšnji teden v vplivnem evropskem časopisu pisalo, da se bo kot posledica krize pomoč Bolgariji za evroskeptike povečala na 20 %. Upam, da to ni točen izračun. Če pa se bo Komisija še naprej tako obnašala do Bolgarije, se bo le-ta na to odločno odzvala.
Gospod predsednik, pred dvema letoma in pol, sem izvedel, da je Evropska komisija sprožila postopek proti Danski pred Sodiščem Evropskih skupnosti, ker je Danska uvedla 2 % prag za hidrogenirane maščobe v hrani. Komisija je to storila kljub znastvenemu dokazu o nasprotnem, ki je dejansko pokazal, da so hidrogenirane kisline zelo težavne z vidika koronarnih bolezni itd. Zato sem se pred dvema letoma odločil - v povezavi z dvema našima kolegoma poslancema, Danom Jørgensenom in Lindo McAvan -, da izdelam osnutek pisne izjave. Podprlo nas je 254 poslancev Parlamenta iz 25 različnih držav članic, kar je bila ogromna podpora.
Nedavno je Odbor za okolje, javno zdravje in varnost hrane objavil poročilo, ki navaja kot najvišjo vsebnost 2 %, kar je natančno to, kar je navajala Danska. Zato na podlagi medicinskega in znanstvenega dokaza sedaj pozivam Komisijo, da v celoti sprejme prag 2 %, ki ga je uvedel sistem na Danskem in ki ga v tem poročilu priporoča Odbor za okolje, javno zdravje in varnost hrane.
(SL) Medtem ko je položaj italijanske in madžarske manjšine v Sloveniji zgledno urejen in imata obe manjšini svojega poslanca v slovenskem parlamentu, pa žal vedno znova ugotavljamo, da slovenske manjšine ne uživajo enake podpore v državah, v katerih se nahajajo.
Kljub meddržavnemu sporazumu v Budimpešti ni politične volje, da bi imela slovenska manjšina svojega poslanca. Po novem pa bo zaradi zmanjšanja sredstev zaprt tudi edini slovenski muzej, ki je bil središče kulturnega življenja, čeprav gre zgolj za sredstva v višini 16 000 EUR.
Medtem ko Slovenija z potrebe madžarske manjšine namenja 14,5 milijona EUR letno, nameni Madžarska slovenski manjšini le 400 000 EUR letno. Zato upravičeno pričakujemo od madžarske vlade izboljšanje finančne in politične podpore za slovensko manjšino. Finančna kriza ne sme biti izgovor za zmanjševanje sredstev, namenjenih manjšinam, ne na Madžarskem, ne v Italiji ali kje drugod.
Gospod predsednik, kljub sporazumu med grškimi oblastmi in kmeti, slednji še vedno blokirajo cesto za čezmejni promet med Bolgarijo in Grčijo na mejnem prehodu Kulata-Promachonas. Zaradi 14-dnevne blokade mejnih prehodov med Republiko Bolgarijo in Helensko republiko Grčijo, ki še vedno traja, so bolgarski prevozniki utrpeli precejšnje finančne izgube.
Skupaj s še 14 drugimi bolgarskimi poslanci Evropskega parlamenta sem Komisiji poslal pisno vprašanje glede ukrepov, izvršenih v skladu z Uredbo (ES) št. 2679/98. Priznavamo temeljne pravice in svoboščine evropskih državljanov. Vendar pa smo prepričani, da bi bilo treba to uredbo bistveno izboljšati, da bi se lahko izognili novim problemom v zvezi z blokiranjem transporta med državami članicami, ki popolnoma krši temeljna načela notranjega trga, kot je prosti pretok blaga in oseb.
- (FR) Gospa predsednica, pred devetimi dnevi je pokrajine Akvitanijo, Srednji Pireneji in Languedoc-Roussillon močno prizadelo neurje Klaus.
Škoda je obsežna in pozivam k temu, da se tem pokrajinam priskrbi nujna evropska pomoč. V mislih imam zlasti Solidarnostni sklad Evropske unije, pa tudi strukturne sklade in Sklad za razvoj podeželja in prav tako odobritev državne pomoči.
Gospe in gospodje, opozorila bi vas rada tudi na dejstvo, da je maja 2005 Evropski parlament sprejel poročilo gospoda Berenda o reformi Solidarnostnega sklada z namenom razširitve njegovega obsega. Zadeva trenutno miruje znotraj Sveta ministrov. Nujno je čim prej doseči pozitiven izid te zadeve.
Evropski državljani pričakujejo od Evropske unije zaščito in nudenje praktične pomoči. Odobritev nujne pomoči za te francoske pokrajine in tudi dokončna izvedba reforme Solidarnostnega sklada bi v očeh Evropejcev pomenila trdno zagotovilo, da so naloge in namen Evropske unije v težkih situacijah na njihovi strani.
(EL) Gospa predsednica, kmetje z malimi in srednje velikimi posestvi štirinajst dni protestirajo na ulicah, kar je pretreslo celo državo. Skupna kmetijska politika, ki jo skupno oblikujejo in izvajajo grški vladni organi in sporazumi v okviru Svetovne trgovinske organizacije, so privedli do zmanjšanja kmetijske proizvodnje, izrazitega upada dohodka kmetov z malimi in srednje velikimi posestvi in njihovega hitrejšega zatiranja. Trgovinska bilanca v kmetijstvu Grčije je s črnih številk prešla na rdeče v višini nič manj kot približno 3 milijarde EUR samo za leto 2008. Namesto da bi izpolnila osnovne zahteve malih in srednje velikih kmetij, poskuša Nova demokratična vlada le-te zavajati z nepomembnimi objavami in hkrati mobilizira posebne enote za udušitev njihovega boja. Komunistična stranka Grčije in delavci podpirajo boj malih in srednje velikih kmetij proti skupni kmetijski politiki, proti celotni politiki Evropske unije, naperjeni proti navadnim ljudem in proti buržoaznim vladam. Prav tako podpirajo njihovo zahtevo po zajamčenih minimalnih cenah za kmetijske in živinorejske izdelke, ki bodo pokrivali stroške proizvodnje in izboljšali dohodek malih in srednje velikih kmetij.
Gospa predsednica, s poglabljanjem gospodarske krize se v Združenem kraljestvu porajajo glavna vprašanja, ki vodijo do industrijskih ukrepov, ki izvirajo iz pritiska za neomejen prosti pretok delovne sile znotraj EU in zahtev, ki jih narekujejo naročila glede glavnih javnih naročil, pri čemer v primeru, da posel pridobi tuje podjetje, prihaja do občutnega dotoka tujih delavcev, kar ni dobro za lokalne delavce in lokalno brezposelnost, saj so jim s tem odvzete možnosti za delo.
Menim, da bodo v tem mnogi videli ceno, ki jo Združeno kraljestvo plačuje za članstvo v EU. Prisiljeni smo podrediti se zakonom trga delovne sile in premoči zakonov EU ter sodbam Sodišča Evropskih skupnosti. Politika naročil, ki prepoveduje dajanje prednosti lokalnim izvajalcem in delavcem, neti vedno večje nezadovoljstvo zaradi EU in njenega neprožnega režima.
(EL) Gospa predsednica, pred dvema letoma je Parlament skoraj soglasno sprejel eno od resolucij. V tej resoluciji je šlo za ugotovitev usode pogrešanih oseb na Cipru. Minili sta dve leti, pa ni še nobenega napredka. Turško vojsko so zaprosili, da pristojnemu odboru postreže z vsemi informacijami, ki jih poseduje, a ni bilo v tej smeri storjeno še nič. Prav nasprotno, danes imamo javno priznanje s strani nekega Turka, ki je bil tedaj vojak in ki je zaradi slabe vesti, ker tega ni mogel več nositi v sebi, priznal uboj 10 ciprskih Grkov. Turška vojska ve za ta zločina in tudi druge in nedvomno danes ni civiliziranega človeka, Turka ali predstavnika kakšne druge narodnosti, ki bi ne obsojal teh vojnih zločinov. Toda kaj moramo storiti? Povečati moramo naša prizadevanja, da prepričamo turško vojsko, da posreduje informacije pristojnemu odboru in s tem konča trpljenje sorodnikov pogrešanih oseb.
Gospa predsednica, kot veste potekajo v moji domovini obsežni protesti v zvezi z italijanskim podjetjem, ki je pridobilo posel v rafineriji olja v mojem volilnem okrožju in za ta posel uporablja samo italijansko delovno silo.
Nasprotovanje je razumljivo, če si zadevno podjetje zares pridržuje pravico do lastnih državljanov in ne dovoli delati Britancem. To bi bila kršitev prava Evropske unije (diskriminacija na podlagi narodnosti), kot bi to bila tudi v primeru, da bi to podjetje spodkopavalo britanske pravne zahteve, ki jih mora upoštevati v skladu z Direktivo o napotitvi delavcev.
Če pa protestniki pravijo, da bi naj le britanska podjetja imela pravico oddaje ponudb za to delo in zaposlovati britansko delovno silo, potem bi seveda protestniki zagovarjali argument, ki bi bil napačen. Zapomniti si morajo, da je britanskih državljanov, ki delajo v drugih državah EU, več kot dva milijona, in le milijon drugih državljanov EU, ki delajo v Britaniji.
Geslo "Britanski delavci za britanska delovna mesta" mora pomeniti omogočanje britanskim delavcem, da se dobro usposobijo za pridobitev posla, ne da bi bili pri tem diskriminirani. To ne more pomeniti, da so zadeve rezervirane samo za narod zadevnega podjetja, najsi bo to v Britaniji ali v kateri koli drugi državi članici Evropske unije.
(IT) Gospa predsednica, gospe in gospodje, z veseljem vam naznanjam, da bomo čez dva dni na slavnostni seji med nami pozdravili predsednika palestinskih oblasti. Ob tej priložnosti predsednik teh oblasti prihaja v to dvorano, kjer se srečujejo različne domovine Evrope in kjer se evropska domovina uničuje, pri čemer je Sredozemlje primerno samo za grobišče revnih in tistih, obsojenih na stradanje in iztrebljenje.
Tukaj predstavljamo bič za Evropo različnih domovin, ki uničuje evropsko domovino v smislu - glej, zdaj je čas za nacionalistične proteste in ljudje z vseh strani bi se jih morali udeležiti -, in naša dolžnost je, da to Bruslju povemo. Čez dva dni bo imel govor Palestinec. Dejstvo, da je v nasprotju z vlado v Jeruzalemu 80 % izraelskih državljanov za Evropo, kot je to pokazala Fundacija Adenauer, torej kaže, da celo ljudje v Palestini, Libanonu, južnem Sredozemlju in Tuniziji niso upravičeni pripraviti se na revolucijo ...
(RO) Glede na trenutno podnebje v Evropi postaja prednostna naloga zagotavljanje energetske varnosti. Povečanje raznolikosti energetskih tranzitnih poti se lahko zagotovi z medsebojno povezavo evropskih plinskih omrežij, kar prav tako podpira solidarnost med državami članicami, eno od temeljnih načel Evropske unije. Poleg finančnih prispevkov s strani Romunije in Madžarske samih je Evropska komisija prejšnji teden dodelila 30 milijonov EUR za končanje projekta za izgradnjo plinovoda Arad-Szeged, katerega financiranje je bilo odloženo za več kot pet let.
Ta projekt je največjega pomena. Plinovod ne bo le povezoval Romunijo in Madžarsko, temveč bo predstavljal tudi povezavo s plinskim omrežjem Evropske unije. Po končanju izgradnje plinovoda bo Romunija lahko tako izvažala, kot tudi uvažala plin na evropski trg in ne zgolj v normalnih razmerah, temveč tudi v razmerah energetske krize v Evropi. Ob upoštevanju tega prosim za vašo podporo pri prizadevanju za čimprejšnjo uresničitev predloga Komisije.
(DE) Gospa predsednica, škandal z mesom na Irskem je po vsej Evropi dvignil veliko prahu, vključno v Avstriji, kjer so irsko meso prodajali kot tirolsko slanino, kar je bila groteskna posledica tega škandala. Po mojem mnenju je edina rešitev tega po vsej EU razširjenega problema obvezna izjava za sveže meso in mesne izdelke, ki bi vsebovala naslednjo informacijo: mesto izvora; trajanje potovanja živali do klavnice in od tam do mesta prodaje mesa; če meso prihaja izven EU, bi morala biti država izvora natančno navedena. Poleg tega je že skrajni čas, da Evropska unija preveritev teh stvari naloži inšpektorjem. Za resnično izvedbo tega pozivam Svet, Komisijo in vas, gospe in gospodje, da z ustreznimi ukrepi zagotovite, da evropski potrošniki na ta način ne bodo mogli biti več zavedeni.
(SL) Slišimo in vidimo, da se dolgoletna državljanska vojna v Šri Lanki končuje. Ne gre za politični dosežek ali trajno rešitev, ampak za vojaško premoč, ki je tamilske tigre iztisnila še iz zadnjega večjega mesta. Za vojaško rešitev problema gre. Vidimo zmagovalce in poražence, na desetine tisočev civilnega lokalnega prebivalstva pa se umika in beži v strahu pred vladnimi enotami.
Izkušnje z območja zahodnega Balkana nas učijo, da se po vojaških zmagah in formalnih prekinitvah vojaških sovražnosti pogosto zagrešijo poboji zmagovitih sil nad poraženci ali njihovimi domnevnimi simpatizerji. Zmagi lahko sledijo posamezna nekontrolirana maščevanja, pogosto pa tudi organizirani poboji, ki jih povzročitelji praviloma prikrivajo.
Nikogar nočem obtoževati vnaprej, le opozoriti želim, da moramo tudi v Evropski uniji ukrepati takoj in zagotoviti tudi mednarodno navzočnost in nadzor v najbolj kritičnem postkonfliktnem obdobju, ki je najbolj nevarno za civilno prebivalstvo, ki v strahu beži.
Gospa predsednica, mnogi se zavedajo nedavnega preplaha v zvezi z dioksinom na Irskem. Govedorejci v Severni Irski so se prav tako znašli v teh težavah, ker so uvažali krmno mešanico, ki je povzročila težave njihovim živalim. Izvršna oblast Severne Irske je sedaj kmetom ponudila odškodnino v višini 25 %, kar zanje pomeni propad. Izvršna oblast zelo težko najde primerna sredstva in ne bo mogla črpati 37,5 %, ki jih je dala na razpolago Evropska unija. Razumem, da je vlada Republike Irske pojasnila, da ne bo prevzemala nobene odgovornosti, četudi je podelila licence tovarnam krmnih mešanic in so te pod njenim nadzorom. V neki tovarni je tudi precejšnja količina okuženega svinjskega mesa. To je zelo resen in nevaren problem, ki ga je treba rešiti čim prej.
(RO) Evropska unija se pridno pripravlja na pogajanja po poteku Kjotskega sporazuma z namenom nadaljevati zmanjševanje števila razlogov za podnebne spremembe. Države članice morajo postopno zmanjševati svoje emisije ogljikovega dioksida. Evropska podjetja morajo za ohranitev trenutne ravni proizvodnje, za rešitev delovnih mest in za zaščito okolja nujno investirati v posodabljanje svojih proizvodnih instalacij v energetsko intenzivnih industrijskih sektorjih.
Opozorila bi vas rada na dejstvo, da v času trenutne gospodarske krize evropska podjetja ne najemajo posojil, ki jih za svojo posodobitev zelo potrebujejo. Ni stvar evropskih podjetij, da proizvajajo manj, temveč le, da to počno na inteligentnejši in okolju prijazen način. Pozivam Evropsko komisijo, Evropsko investicijsko banko in države članice, da si za prednostno nalogo zastavijo trajnostni gospodarski razvoj in da s pomočjo Evropskega načrta za oživitev gospodarstva zagotovijo potrebne pogoje za posodobitev evropskih podjetij, da bi ta ostala konkurenčna na vedno bolj nepopustljivem trgu.
(HU) Hvala lepa, gospa predsednica. Evropska unija se sooča z izzivi zagotavljanja stabilnosti in varnosti, izboljšanja blaginje svojih državljanov in graditve skupne evropske prihodnosti. Zgodovinske, narodne in etnične manjšine so trajnega pomena za raznoliko Evropo. Spoštovanje pravic teh manjšin še ni zadovoljivo zagotovljeno. Upanje vliva obstoj dokumentov, kot sta Okvirna konvencija o zaščiti narodnih manjšin in Evropska listina za regionalne in manjšinske jezike. Jasno je, da bodo vse dokler vsaka država članica Evropske unije ne ratificira teh dokumentov, potrebna nadaljnja prizadevanja. Parlament bi moral stremeti k ustvarjanju zavezujočega okvirnega sporazuma, ki bo zagotavljal zaščito skupnosti narodnih manjšin, pri čemer bo priznaval dejstvo, da predstavljajo različne oblike avtonomije in samoopredelitve, ki temeljijo na načelu subsidiarnosti, pomirjevalne rešitve stanja manjšinskih skupnosti. Hvala lepa.
- (FR) Gospa predsednica, dovolite mi, da izrazim svojo polno podporo državljanom in družinam, ki jih je prizadelo neurje Klaus, ki je pred več kot tednom dni zadelo južno Evropo, zlasti pa še jugozahodno Francijo.
Posledice neurja so tragične. Povzročilo je 11 smrti, več kot milijon in pol domov je ostalo brez elektrike, prizadetih je 300 000 hektarjev gozdov, kar je 40 % gozdov v pokrajini Landes. Podrtih je približno 30 do 40 milijonov m3 dreves.
Od leta 2002 ima Evropska unija Solidarnostni sklad, ki omogoča nujno finančno pomoč evropskim pokrajinam, ki jih prizadenejo takšne naravne nesreče. Svet ministrov mora - in tu bi morala ponoviti sklepe gospe Laperrouze - sprostiti ta Solidarnostni sklad in upam, da bo Parlament poskrbel za to, da bo do tega prišlo zelo kmalu.
(PL) Gospa predsednica, kmalu bomo praznovali 20. obletnico začetka razgovorov za okroglo mizo na Poljskem. Takrat so se voditelji in opozicija odločili začeti razgovore, da bi skupaj poglobljeno preučili rešitev tako ekonomskih, kot tudi socialnih problemov na Poljskem in tudi najpomembnejših problemov našega političnega sistema.
Opozicijo je v glavnem predstavljala Solidarnost, ki je bila ustanovljena leta 1980, pod vodstvom Lecha Wałęse in svetovalci organizacije. Na strani vlade so bili pogajalci oblasti propadajočega socialističnega gospodarskega sistema, tvorci države z vojaško upravo na Poljskem.
Zaradi teh razgovorov za okroglo mizo in poravnav so bile junija 1989 razpisane volitve, ki so privedle do vzpostavitve prve vlade, ki jo je vodil nekomunist: Tadeusz Mazowiecki. To je bila vlada, ki nam je pokazala, da prava pot, ki jo mora ubrati Poljska, ni bila le svoboda in demokracija, ampak tudi združitev z Evropsko unijo. Spremembe, ki so se zgodile v moji domovini, so takrat sprožile pohode mnogih držav Srednje in Vzhodne Evrope proti svobodi, demokraciji in združitvi z EU.
Proizvodnja in zaposlovanje v sektorju tekstila in oblačil v številnih državah članicah EU (razprava) 
Naslednja točka je razprava o vprašanju Komisiji za ustni odgovor o proizvodnji in zaposlovanju v sektorju tekstila in oblačil v številnih državah članicah EU.
namestnica vlagatelja. - Gospa predsednica, v imenu Odbora za mednarodno trgovino bi rada podrobno razložila, za kaj tukaj gre.
Gre za proizvodnjo in zaposlovanje v sektorju tekstila in oblačil v številnih evropskih državah članicah. Evropska unija in Kitajska sta se dogovorili o skupnem sistemu nadzora izvoza nekaterih kategorij proizvodov iz tekstila in oblačil iz Kitajske v države članice EU, a je njegova veljavnost potekla 31. decembra 2008.
V zadnjih dveh letih je delo izgubilo 350 000 ljudi, število podjetij pa se je v istem obdobju zmanjšalo za 5 %. Ob upoštevanju naraščajočega števila družb, ki so prenehale ali preselile proizvodnjo, kar vodi k povečani brezposelnosti v številnih regijah, bi želela v imenu Odbora za mednarodno trgovino postaviti naslednje vprašanje:
Ali je Komisija ali katera država članica predlagala ali zahtevala podaljšanje dvostranskega nadzornega mehanizma na obdobje po 31. decembru 2008 ali druge tovrstne ukrepe?
Katere ukrepe namerava Komisija sprejeti, da bi zavarovala proizvodnjo in zaposlenost v sektorju tekstila in oblačil?
Ali bo Komisija še naprej spremljala sprotni razvoj trga, uvozne, evidenco uvoza in spremljanje carinjenja ter sektor obveščala o zadnjih spremembah?
Kakšne so trenutne razmere pri predlagani uredbi o oznakah "izdelano v"?
Kakšne ukrepe je sprejela Komisija v zvezi s predlogi, ki jih je Parlament sprejel v svoji resoluciji z dne 13. decembra 2007?
članica Komisije. - Gospa predsednica, v teh razmerah je skrb za uspešnost proizvodnje, ki se sooča s konkurenco, razumljiva in seveda so proizvodi iz tekstila zelo pomembni. Stopnja zaposlovanja se še naprej niža in proizvodnja ponovno beleži upad - in to po nekaj letih relativne stabilnosti. Seveda je ta sektor na področju globalizacije, kjer se v zadnjem času dogaja največ sprememb. Tu igrajo mala in srednje velika podjetja veliko vlogo.
Po koncu Memoranduma o soglasju leta 2005 smo res sklenili sporazum o skupnem sistemu nadzora - na katerega nas je opozorila gospa Wortmann-Kool - in z njegovo pomočjo smo prejemali zgodnje informacije o trgovinskih tokovih. Zaradi tega se lahko lažje odzivamo v primeru soočenja z nenadnim kipenjem valov v naši industriji. To je tudi nadaljnji korak pri prehodu na odprte trge, ki jih - in prepričana sem, da poslanci to vedo - oblikujemo in razvijamo z zadevnimi gospodarskimi akterji in v razpravah z državami članicami in s Parlamentom. S pospeševanjem procesa postopnega spreminjanja smo temu sektorju pomagali, da se je prilagodil. Pri tem so nam pomagali socialni partnerji. Ti v skladu z Memorandumom o soglasju (MOS), ki je potekel leta 2008, niso prosili za širitev prostovoljnih ravni gospodarske rasti, niti niso prosili za podaljšanje sistema nadzora v leto 2009 - čeprav cenim, da so nekatere države članice hotele, da bi to storili raje mi. Uvozi iz Kitajske so se na splošno povečali, vendar znotraj razumnih meja. Precejšen porast pri nekaterih kategorijah - kot so na primer obleke, hlače in puloverji - je bil izenačen s padcem uvoza tekstila od dobaviteljev iz drugih držav. Na splošno je bil v letu 2008 dosežen le majhen splošni porast in trgi so to kar dobro sprejeli.
Zapiranje naših trgov ali spremljanje uvoza nista prava politična odziva. Zagotoviti moramo spremembo, prilagoditev, trgovanje in prenovo vseh podjetij v trenutnih razmerah. Prav zaradi takšne pomoči podjetjem je bil načrt za oživitev gospodarstva potrjen. To seveda predstavlja precejšnje povečanje BDP EU v višini 1,5 %, kar bi moralo biti sektorju tekstila in oblačil v pomoč. Ta sektor se je soočil z izzivi pred trenutno upočasnitvijo. Osem od petnajstih prošenj na osnovi Sklada za prilagoditev globalizaciji je bilo vloženih v korist tekstilnih delavcev.
Komisija je pripravljena podpreti pobude za vzpostavitev partnerstva v sektorju tekstila in oblačil, oblikovanega za soočenje s prestrukturiranjem, katerega namen je zaščita delovnih mest in na splošno korist sektorja na osnovi obstoječega dolgotrajnega okvira za socialni dialog. Pozdravljamo resolucijo Parlamenta o prihodnosti sektorja tekstila. Beležimo napredek pri dostopu na trge, pri pridobivanju sredstev od pobude za vodilni trg in pri sklenitvi vsakega sporazuma o prosti trgovini, kar so stvari, ki izpolnjujejo okoljske in socialne standarde. Devalvacija valute pa seveda ostaja na našem dnevnem redu.
Gospa predsednica, proizvodi iz tekstila in oblačila predstavljajo globaliziran sektor gospodarstva par excellence, sektor, za katerega so značilne stalne spremembe v smislu kraja proizvodnje, stalnega prestrukturiranja in prilagajanja novim razmeram, kot je liberizacija mednarodne trgovine. Za mnoge države članice Evropske unije, vključno z Grčijo, je ta sektor pomemben vir izvoza in zaposlovanja. Vendar pa je zaradi precejšnjega števila proizvodnih enot, ki se selijo drugam, in nenehnega zmanjševanja števila zaposlenih stanje postalo zelo zaskrbljujoče. Poleg strukturnih problemov igra negativno vlogo občutna neskladnost med uvoznimi tarifami Evropske unije na eni strani in uvoznimi tarifami njenih najpomembnejših konkurentov na drugi strani. Komisarka, govorimo o sektorju z izredno visokim odstotkom splošnih zasegov ukradenih proizvodov na mejah Evropske unije, odstotkom, ki nenehno narašča. V tem primeru menim, da je predlog za ustanovitev evropskega centra za spremljanje ukradenega blaga dobra zamisel, s katero bomo lahko dosegli boljše usklajevanje med pristojnimi oblastmi, državami članicami in službami Komisije in tudi pogoje za učinkovito sodelovanje z zasebnim sektorjem. Menim, da bi morali sprejeti uredbo o oznaki "izdelano v", ki bo v pomoč pri zaščiti pogojev poštene konkurence in zaščiti potrošnikov. Vzpostavitev učinkovitejših prvotnih pravil je pomembna glede na uporabo tarifnih kvot v okviru posplošenih tarifnih preferencialov in regionalnih sporazumov. Pozvani smo k oblikovanju novih okvirov za odnose sodelovanja med agencijami, ki uresničujejo industrijsko in regionalno politiko ter zaveze, in k učinkoviti podpori evropskim podjetjem, zlasti malim in srednje velikim podjetjem, da lahko ohranjajo in še naprej izboljšujejo svojo konkurenčno specializacijo. Govorim o proizvodnji izdelkov z visoko dodano vrednostjo v smislu kakovosti in oblike, inovacij in uporabe novih tehnologij.
Radi bi se vam zahvalili za odgovore na vprašanja za ustne odgovore. Rada bi poudarila, da je, kot je že dobro znano, prispevek sektorja tekstila v BDP vseh držav članic, vključno z Romunijo, še posebej pomemben. Dobro se zavedamo, da ta sektor ustvarja nova delovna mesta, zlasti za žensko delovno silo. Strinjam se z ukrepi, ki jih predlagate in jih podpiram, kajti glede na to, kako pomembna je trgovina v trenutni gospodarski krizi, se moramo zavedati, kako pomembni so ukrepi, ki jih moramo sprejeti za zaščito delovnih mest.
Ob upoštevanju, da je skupni sistem nadzora uvoza tekstila iz Kitajske prenehal delovati konec lanskega leta, in vem, da je bil to pomemben instrument za spremljanje dogajanj na trgu, bi Komisiji želela predlagati, da posveti večjo pozornost ne le sektorju tekstila, ampak tudi drugim občutljivim industrijskim sektorjem kot so industrija jekla, kemična in strojna industrija. Prav tako bi Evropski komisiji rada predlagala, da redno predstavlja študije o vplivih, statistične podatke ali druge elemente in ustrezne instrumente za te sektorje. Rada bi vam še enkrat čestitala za ukrepe, ki ste jih predlagali za dostop do trgov, prosto trgovino, pridobivanje sredstev in okolje.
v imenu skupine ALDE. - (IT) Gospa predsednica, gospe in gospodje, nedvomno se soočamo z izredno resno industijsko krizo in evropska tekstilna industrija ji prav tako ne more uteči, kar je prav tako posledica finančne krize.
Jasno je, da upočasnjena potrošnja prebivalstva slabo vpliva na evropske izdelke visoke kakovosti, vključno z izdelki iz moje države, Italije, v sektorju, ki izgubil, kot je že prej omenil predsednik Odbora za mednarodno trgovino, 350 000 delovnih mest in 5 % podjetij.
Ob tem pa verjamem, da bolj kot finančna sredstva ta sektor, tako kot drugi industrijski sektorji, potrebuje pravila in zahteva, kot je že bilo omenjeno, pristno vzajemnost. Medtem ko glede na razvijajoče se države obstajajo nagnjenja k resničnemu odpiranju trgov za pospeševanje razvoja teh držav in s tem novih trgov, je precej manj razumljivo pomanjkanje vzajemnosti v smislu zakonodajnih in tarifnih ovir glede na najrazvitejše države: Združene države, Kanado, Avstralijo in Japonsko.
Iz tega razloga morajo določena temeljna vprašanja - katerim smo se zavezali bolj na papirju kot v praksi - kot je vprašanje označevanja porekla, ponovno priti v središče pozornosti Komisije in Sveta. Evropa potrebuje nova pravila, prav tako pa potrebuje tudi vzajemnost in povečano prizadevanje v boju proti ponarejanju in piratstvu, odločne protidampinške ukrepe, predvsem pa odobritev uredbe o označevanju porekla.
Komisarka, vedeti morate, da sodelovanje v boksarski tekmi z eno roko zvezano za hrbet ne prinaša zmage. Prav tako bi rad ponovil, da je to problem, ki zadeva tako Združene države kot nas, in ne le Kitajsko ali Indijo. Oni imajo svoja pravila sledljivosti, ki prav tako veljajo za naše izdelke, mi pa teh nimamo. To je potem temeljno vprašanje, glede katerega menim, da je treba pobudo Komisije okrepiti veliko bolj kot v preteklosti, kajti videli smo, da ji, kadar hoče, uspe prepričati celo tiste drugačnega mnenja, kot je bilo to v primeru okoljskega vprašanja.
Na koncu naj povem, da se mi zdi, da obstajajo dragi in manj dragi ukrepi, vendar so dragi ukrepi del skorajšnjega paketa ukrepov za boj proti krizi. Ti vključujejo Sklad za prilagoditev globalizaciji, več kreditov, razpoložljivih za pospeševanje naložb in krepitev kapitalizacije malih in srednje velikih podjetij, več sredstev za raziskave na platformi tekstilne tehnologije in več podpore izvozu s strani malih in srednje velikih podjetij. Manj dragi ukrepi pa so predvsem uredba o označevanju porekla, zaščita intelektualne lastnine, protidampinški ukrepi in boj proti ponarejanju. Če izpostavimo vse te drage in nedrage ukrepe, verjamem, da bomo pomagali evropskemu gospodarstvu brez spreminjanja konkurenčnih pravil in ne da bi zašli v neoprotekcionizem.
v imenu skupine GUE/NGL. - (PT) Po zgledu drugih pobud smo Odboru za mednarodno trgovino Evropskega parlamenta predlagali predložitev vprašanja za ustni odgovor z razpravo na plenarnem zasedanju o proizvodnji in zaposlovanju v sektorju tekstila in oblačil v različnih državah članicah Evropske unije, ker se nam zdi to nujno in neobhodno.
Prav tako smo predlagali, da bi se razprave moral udeležiti Svet in da bi morala biti zaključena z resolucijo tega Parlamenta; vendar pa tega predloga druge parlamentarne skupine niso podprle.
Več kot leto je minilo od razprave, ki je 12. decembra 2007 potekala v tem Parlamentu. Takrat smo zagnali preplah, da se bomo v primeru nesprejetja ukrepov za zaščito proizvodnje in zaposlovanja v sektorju tekstila in oblačil še naprej soočali z dolgotrajnimi mukami in uničenjem velikega dela tega strateškega sektorja. Od takrat in pred tem je na tisoče ljudi izgubilo službe in nešteto podjetij je prenehalo z delovanjem, pri čemer je samo v zadnjih dveh letih izgubilo službo 350 000 ljudi, 5 % podjetij pa je izginilo.
Sprašujemo, ali je to tisto, čemur Evropska komisija pravi konkuriranje z restrukturiranjem. Od takrat in pred tem so se delavci še naprej soočali z brezposelnostjo - vse prepogosto brez plačila nadomestila ali poračuna plač za nazaj, do katerega so bili upravičeni -, z večjim izkoriščanjem, večjo negotovostjo, zamudami pri izplačilu plač in z dereguliranim delovnim časom.
Za takšno stanje so odgovorni določeni razlogi in ljudje, kot so tisti, ki spodbujajo liberalizacijo trgovine tekstila in oblačil in selitev proizvodnje z namenom povečanja dobička, s čimer velik del tega sektorja izpostavljajo konkurenci, ki temelji na dvojnih standardih, ki so bili opredeljeni od samega začetka.
Soočena s temi razmerami Evropska unija ni imela posluha za to vprašanje ali pa je sprejela milejše ukrepe, ki še zdaleč ne rešujejo problemov in potreb tega sektorja. Evropska komisija meni, da industrija tekstila in oblačil v primerjavi z drugimi sektorji ni nič posebnega, čeprav zatrjuje nasprotno. Skupaj z nujnimi ukrepi, ki jih mora realizirati vsaka država članica, ima Evropska unija tudi nalogo, da odgovori na resne probleme, s katerimi se ta sektor bojuje.
Komisarka, kdaj se bodo začela uporabljati zavezujoča pravila o nameščanju oznak o poreklu, na primer s sprejetjem uredbe o oznaki "izdelano v"? Kdaj se bodo začele uporabljati enake zahteve za varstvo in zaščito potrošnikov za uvožene proizvode kot so zahtevane za proizvode, izdelane v Evropski uniji? Kako bo Evropska unija še naprej spremljala sprotne uvozne trende in carinski pregled ter nadzor, z izčrpnim obveščanjem sektorja in uveljavljanjem zaščitnih kalvzul povsod tam, kjer bo to potrebno? Kako bo uporabljala finančni okvir 2007-2013, ki vključuje tako imenovani Sklad za prilagoditev globalizaciji, za podporo proizvodnje in zaposlovanja v sektorju tekstila in oblačil, zlasti pri malih in srednje velikih podjetjih, ki jih je prizadela liberalizacija? Kdaj bo oblikovana monetarna in devizna politika, ki ne bo kaznovala izvoza nekaterih držav članic? Kdaj bo oblikovan program Skupnosti, ki ga je predlagal ta Parlament, in kdaj bo odpravljena blokada finančnih sredstev za posodobitev in spodbujanje sektorja ter za povečanje raznolikosti industrijske dejavnosti, zlasti tistih sredstev, ki so namenjena regijam v najslabših pogojih, ki so odvisne od njih?
- (FR) Gospa predsednica, evropski sektor tekstila in oblačil je sektor, ki so ga v zadnjih nekaj letih škodljivi učinki globalizacije močno prizadeli.
Kljub nekaterim še vedno perečim problemom v nekaterih evropskih regijah je temu sektorju danes uspelo spremeniti smer, predvsem zaradi razvoja tehničnih in inovativnih proizvodov iz tekstila.
Vendar pa s površnostjo in brezbrižjem ne smemo omajati oživitvene zmožnosti te industrije. Evropska unija mora seveda po potrebi pazljivo in s praktičnimi in učinkovitimi dejanji ohranjati politično voljo za ustvarjanje trdnega konkurenčnega okvira za svoja podjetja.
Da bi Uniji to uspelo, morate, komisarka, nadaljevati s spremljanjem carinske evidence uvoženih proizvodov, ki prihajajo iz Kitajske, in obveščati ta sektor o najnovejših spremembah. Pri spremljanju teh zadev moramo biti budni in odzivni. Evropska unija ima sredstva za to: instrumenti za zaščito trgovine so odličen primer takšnih sredstev. Zato bom še naprej dopovedovala, da Evropa, ki ščiti, ni protekcionistična Evropa.
Moja današnja zaskrbljenost, komisarka, pa temelji na nezaslišanem porastu zasega ponarejenih izdelkov iz tekstila in usnjenih izdelkov, izdelkov, ki so prepojeni z azo barvili ali nikljem, ki vedno bolj ogrožajo varnost in zdravje evropskih potrošnikov. Lahko si predstavljate, da ta pojav ne bo izginil kar z gospodarsko krizo, s katero se soočamo.
Zaradi tega vas pozivam, da sodelujete z državami članicami pri kar najhitrejšem uresničevanju štiriletnega akcijskega načrta za boj proti ponarejanju in piratstvu z ustanovitvijo evropskega centra za spremljanje ponarejenega blaga in krepitvijo evropskega carinskega sistema.
Z obveznim izkazovanjem porekla blaga, ki izvira iz tretjih držav, uskladitvijo postopkov carinskega nadzora in kaznovanjem kršitev pravic intelektualne lastnine s kazenskim pregonom se bomo lahko borili v imenu naših podjetij, naših delovnih mest in državljanov Evrope.
(PT) Gospa predsednica, komisarka, to je zelo konkreten primer, v katerem je razlikovanje med zaščito in protekcionizmom, ki smo ga omenili pred kratkim, v predhodni razpravi, zelo umestno.
Protekcionizmu, ki spravlja na beraško palico, moramo reči "ne", zaščita za varovanje temeljnih pravic Evropejcev pa je vsekakor potrebna. To je zelo pomemben sektor v številnih evropskih regijah in državah, kot je na primer regija, iz katere prihajam, regija severne Portugalske. Ta sektor je ključnega pomena za regionalno gospodarstvo. To je sektor, ki je bil procesu globalizacije še posebej izpostavljen. V resni finančni krizi kot je ta, s katero se soočamo, ta sektor doživlja zelo hude čase.
Evropska unija in države članice bi morale posvetiti več pozornosti industriji tekstila in se odločiti za zaščitne in ofenzivne ukrepe. Zaščitni ukrepi nalagajo uporabo vseh razpoložljivih mehanizmov in instrumentov trgovinske zaščite. To vključuje tudi ohranjanje političnega dialoga z našimi glavnimi partnerji v boju s situacijami pravega monetarnega protekcionizma in situacijami, ki ogrožajo legitimne interese evropskih proizvajalcev. Zaščita evropskih proizvajalcev, zaposlovalcev in delavcev je zaščita evropskih državljanov in prav tako zaščita evropskih potrošnikov. To je tisto, kar si moramo enkrat za vselej zapomniti.
Istočasno moramo izvajati te zaščitne ukrepe v skladu z načeli, ki so tako preprosta, kot tisti, ki sta bili podrobno pojasnjeni tu: načelo vzajemnosti in načelo stalnega boja proti nelojalni konkurenci. Ne prosimo za kakršno koli posebno obravnavanje Evropske unije ali najbolj prizadetih regij Evropske unije. Zahtevamo le pravila, ki naj bi temeljila na temeljnih načelih vzajemnosti. Medtem ko se morajo Evropska unija in njene države članice odločno boriti za instrumente trgovinske zaščite, katerih uporaba je najprimernejša ob vsakem času, pa moramo prav tako razvijati ofenzivno politiko in ukrepe. To se pravzaprav že dogaja, in sicer v smislu posodabljanja sektorja in tudi na področju razvoja človeških virov, naložb v poklicno usposabljanje, tehnološkega posodabljanja in razvoja regij.
Obstajajo regije, in kot sem že omenil, eno od njih zelo dobro poznam, to je severna Portugalska, ki se soočajo z resnično tragičnimi razmerami in tem regijami se je treba posvetiti neposredno.
(LT) Morda bo letos v litvanskem sektorju tekstila in oblačil 50 % ljudi izgubilo svoja delovna mesta. Morda bo 20 000 delavcev izgubilo zaposlitev. To ne bo le posledica gospodarske in finančne krize. Industrija tekstila se mora zoperstaviti neenakim konkurenčnim pogojem in uporabiti višje proizvodne, delovne, higienske in okoljske standarde. Zaradi neuravnoteženega menjalnega tečaja, politike bančnih posojil, izostanka amortizacijskih odtegljajev in davčne politike je zelo težko konkurirati kitajski subvencionirani proizvodnji. Poleg tega Kitajska in druge države kar naprej povečujejo ovire za dostop na trg, kar je slabo za proizvode EU. Kaj Komisija meni o tem, da je cena kitajskega proizvoda nižja od surovin za njegovo izdelavo? Kaj namerava Komisija ukreniti za ponovno vzpostavitev enakih konkurenčnih pogojev? Poleg tega prosim za konkretna dejstva, ki bodo pokazala, kako Služba za pomoč uporabnikom, ki jo je ustanovila Komisija za pomoč malim in srednje velikim podjetjem, pomaga tekstilni industriji sprožiti preiskave uporabe ukrepov za zaščito trga v očitnih primerih nelojalne konkurence. Kot informacijo naj povem, da se proizvajalci lanenega tekstila že dve leti trudijo sprožiti protidampinški postopek zoper lanene izdelke kitajskega porekla, a jim doslej to ni uspelo, ker jim Komisija ni bila v pomoč. Kaj Komisija predlaga proizvajalcem tekstila, da naj ukrenejo?
(NL) Komisarka, malo prej ste omenili, da je bila situacija v zvezi z uvozom tekstila iz Kitajske v letu 2008 boljša, kot je bilo pričakovano. Čutim, da je moja dolžnost močno ugovarjati vaši izjavi, ker številke kažejo povsem drugačno sliko.
Pravzaprav je lanskoletni uvoz tekstila iz Kitajske presegel vse meje. Če pogledamo majice, hlače, obleke in puloverje, z drugimi besedami občutljive kategorije proizvodov, se je uvoz v obdobju enega leta nedvomno skoraj podvojil in to je gotovo razlog za veliko zaskrbljenost. To pomeni, da sistem nadzora, ki smo ga ves ta čas imeli, ne deluje. Kot vsi vemo, sistem dvojnega preverjanja ne deluje več. Te razmere, gospa Ashton, so nevzdržne, ker ni pravih kazni, ki bi jih lahko naložili; povsem smo nemočni.
Kot je povedal prejšnji govornik, tudi številke kažejo, da je nekaj zelo narobe s cenami tega masivnega uvoza kitajskih proizvodov iz tekstila. Cene so padle skoraj za tretjino in tega padca ne gre pripisati samo razlikam v menjalnem tečaju. Poleg tega, komisarka, so se proizvodni stroški na Kitajskem v zadnjih letih spet močno dvignili, kar pomeni, da gre tu v bistvu za dampinške cene. Računamo na to, da boste v zvezi s tem kaj ukrenili. Kot je prej izjavila gospa Wortmann-Kool, je v zadnjih dveh letih 350 000 ljudi izgubilo službo. V veliki meri je to rezultat nelojalne konkurence in na te razmere se moramo odzvati.
To pa ni edini razlog za zaskrbljenost, komisarka. Kot veste, je v trenutnem ozračju veliko težje pridobiti kreditno zavarovanje, to pa neposredno, škodljivo vpliva na izvoz. Francoska vlada je že razvila sistem dodatnega kreditnega zavarovanja za sektor oblačil in tekstila. Preudarka vredno bi bilo, ali bi ta sistem lahko priporočili in racionalizirali naprej na evropski ravni. Ne predlagam usklajevanja, ampak da postavimo pobude na pravo mesto na evropski ravni in s tem do določene mere spodbudimo francoski sistem. Ali ste pripravljeni sprejeti zavezo, da boste s pomočjo pooblastil, ki jih imate, uresničili pobude v tem pogledu? Te pobude so lahko zastonj. To je preprosto stvar politične volje in usklajevanja.
(ES) Gospa predsednica, komisarka, kot smo bili nedavno priča, tekstilni sektor doživlja težko krizo, ki je privedla do mnogih zaprtij, preselitev in odpuščanja, zlasti v regijah, ki so specializirane za to industrijo.
Glede na trenutno gospodarsko krizo bi se Evropska komisija v povezavi z državami članicami morala čim prej odzvati z namenom zmanjšanja družbenogospodarskih učinkov tega prestrukturiranja. Te spremembe so bile še posebej dramatične za prizadete regije in družine.
Menim, da bi bilo treba delavcem v sektorju tekstila in oblačil pomagati in da bi bilo treba oblikovati socialne ukrepe v obliki načrtov za pomoč podjetjem, ki podlegajo prestrukturiranju in so se trenutno znašla v zelo težkih razmerah. Zaželeno bi bilo, da bi se znatni delež evropskega Sklada za prilagoditev globalizaciji namenil prestrukturiranju in ponovnem usposabljanju v tekstilnem sektorju, zlasti za mala in srednje velika podjetja, ki predstavljajo večino tega sektorja v Evropski uniji. MSP so zelo prizadeli učinki liberizacije na trgu.
Poleg tega bi bilo treba ponovno vzpostaviti sistem nadzora uvoza, zlasti uvoza iz Kitajske in njegovega obsega. To nikakor ni stvar spodbujanja trgovinskih ovir. To je bolj stvar nadomestila za negativne učinke te pomembne spremembe. Ne smemo pozabiti, da je Evropska unija drugi največji izvoznik proizvodov iz tekstila in oblačil na svetu in zato je treba nujno zagotoviti optimalen dostop na trge tretjih držav. To je bistvenega pomena za prihodnost tekstilne industrije in industrije oblačil v Evropski uniji ter zlasti za MSP.
Vse to je seveda treba izvajati istočasno z zagotavljanjem poštene konkurence na podlagi spodbujanja socialnih in okoljskih standardov v teh državah. V zvezi s tem bi bilo zagotavljanje točnih informacij potrošnikom, na primer uredba o uvedbi oznake "izdelano v", za katero vemo, da ni bila realizirana, zelo uporabno, glede na to, da bi to pomenilo, da bodo uvoženi proizvodi deležni enakega varstva potrošnikov in zaščitnih zahtev kot tisti, izdelani v okviru Evropske unije.
(PT) Gospa predsednica, komisarka, poskušala bom postaviti zelo jedrnata vprašanja. Moje prvo vprašanje se navezuje na mehanizem Evropske unije za posebno spremljanje proizvodov iz tekstila, katerega veljavnost je potekla, kot je bilo omenjeno, 31. decembra 2008. Kar manjka, komisarka, je natančna in redna objava evidence o uvozu, izvozu in cenah, kot se to dogaja v Združenih državah. Brez teh podatkov se Evropska unija ne more odzvati na kakršno koli nepošteno prakso in Komisija sama ne more opredeliti svoje strategije. Prosila bi vas, da poskrbite za to, kot so za to poskrbeli drugi poslanci.
Drugič, proizvodnja v okviru Evropske unije vedno bolj nalaga usklajenost z varnostnimi predpisi, socialnimi predpisi in okoljskimi standardi. REACH je na primer nedavna pobuda, ki nam postavlja celo še več zahtev.
Pomembno je, da ima Komisija jasno strategijo, ki jo lahko vidimo in spremljamo za uvožene proizvode, ki so deležni enakih zahtev. Na kakšen način se ti vidiki v trenutnih sporazumih o prosti trgovini pravilno ohranjajo? Kar zadeva oznako "izdelano v", ali ta res lahko pripomore k rešitvi tega problema?
Tretjič, Evropska unija je uvedla načrt za oživitev gospodarstva z namenom premagati trenutno krizo. Kakšno vlogo bo v tem kontekstu igrala trgovinska politika? Kaj namerava Komisija storiti sedaj, ko številne druge države, kot je Kitajska, začenjajo uvajati vedno večje število ovir, ki niso povezane s tarifami, da evropski izdelki ne bodo imeli dostopa na kitajske trge? Kakšen predlog ima za izboljšanje stanja evropske tekstilne industrije glede na posodabljanje ali prilagajanje Sklada za prilagoditev globalizaciji kot tudi v okviru Strukturnih skladov razpoložljive pomoči?
In končno, ali je mogoče, da bo zaradi krize, ki jo doživljamo, Komisija na koncu spoznala, kako poguben je vpliv precenjenega evra na evropsko gospodarstvo? Kako lahko komisarka - takoj bom končala - dvigne ozaveščenost med svojimi kolegi komisarji in organi, ki se ukvarjajo z evropsko monetarno politiko v smislu ponovnega uravnoteženja ...
(DE) Gospa predsednica, komisarka, gospe in gospodje, kaj bi ukrenili vi, komisarka, za pospešitev odpiranja kitajskih in indijskih trgov? Seveda je najpomembnejše, da bi lahko naše proizvode izvažali v te države. Mnogo evropskih podjetij je vlagalo v Kitajsko z gradnjo in prevzemom tamkajšnjih tovarn. Zaradi tega je bolj odprt trg resnično glavna prednostna naloga. V kakšnem obsegu - po potrebi s sodelovanjem komisarja Kovácsa - boste za tekstilno industrijo uvedli davčne olajšave, kot so krajše amortizacijske dobe, z namenom povečati kreditno sposobnost podjetij? To bi seveda prispevalo tudi k ohranitvi delovnih mest. Ko bo v prihodnosti uresničen Sporazum Basel II, bo treba imeti strukture, ki bodo podjetjem omogočale večjo kreditno sposobnost.
(PL) Komisarka, seveda želim izraziti močno podporo stališčem naših kolegov poslancev, ki pravijo, da bi morali naša mala podjetja zaščititi pred trženjem blaga nizke kakovosti in ponarejenim ter ukradenim blagom. Spomnim se, da so nas predstavniki Združenja proizvajalcev Toskane med svojim obiskom prosili za priznanje dejstva, da ne potrebujejo zaščite, ampak jasno potrditev, da bo oznako "Izdelano v Italiji" najti samo na njihovih italijanskih proizvodih.
Sedaj bi rad še nekaj dodal in obvestil komisarko, da ima pravzaprav precej težko nalogo pri razreševanju določene dileme. Ena stvar je, da želijo potrošniki seveda kupovati cenejše proizvode, z drugimi besedami po nižji ceni, ne glede na to, ali blago prihaja iz Kitajske ali iz kakšne druge države, druga pa je, da morajo vedeti, da bo cena za to morda izguba delovnih mest njihovih lastnih sodržavljanov. Morda vam bo pri tem, kot nekomu, ki podpira rešitev te dileme, pomagala informacijska kampanja z vprašanji in predlogi, ki vam bodo prinesli podporo družbe. Kajti tu gre za potrošnika in ne le za Komisijo.
(CS) Hvala, gospa predsednica, imam samo eno kratko pripombo na vso zapleteno zadevo v zvezi s tekstilno industrijo in vplivom globalizacije nanjo. Menim, da verjetno ni prav, da se uporabijo zgolj zaščitni ukrepi. Najpomembnejši vidik je dvigniti raven tehnologije in kakovosti proizvodnje v Evropi ter spodbuditi evropsko tekstilno inudstrijo z usmeritvijo njene strukture na področje posebnih proizvodov in na raven kakovosti, ki jo azijska konkurenca ne more doseči. Ta možnost je izvedljiva in v nekaterih podjetjih v Evropi že stopajo po tej poti in ustvarjajo nove udobne tržne segmente. Menim, da bi takšna prizadevanja morali zaslediti po vsej Evropi in da zahtevajo dobro premišljen koncept.
- Komisarka, dovolite, da najprej povem, da me veseli, da vas vidim spet tu v tej dvorani.
članica Komisije. - Gospa predsednica, dovolite mi, da odgovorim na nekaj postavljenih vprašanj. Številni poslanci - gospod Papastamkos, gospod Susta, gospa Ferreira, gospod Grau i Segú in gospod Zaleski - so govorili o predlogu oznake "izdelano v". Menim, da je predlog, ki ga je predložila Komisija, pameten in bi ga morali sprejeti, ter da je v interesu gospodarstva. Kot pa poslanci vedo, še vedno nimam večine v Svetu in vsakršna podpora, ki bi mi jo poslanci lahko dali za dosego večine, bi bila več kot dobrodošla.
Mnogi poslanci - gospod Susta, gospa Saïfi, zlasti gospod Assis - in gospa Budreikaitso govorili o instrumentih trgovinske zaščite in o pomembnosti zagotavljanja učinkovitega upravljanja z našimi mehanizmi. Pri odgovarjanju na vprašanja poslancev sem se zavezala, da bom to storila in to še vedno velja.
Kar zadeva intelektualno lastnino, je pomembno, da imamo akcijski načrt in tega se bom lotila. Prav tako bi rada obravnavala posebno vprašanje o službi za pomoč uporabnikom v povezavi z malimi podjetji. Ta služba je posebej oblikovana za pomoč malim podjetjem pri obravnavanju vprašanj obrambe. Zelo sem hvaležna. Če bi poslanci želeli več informacij ali so zaskrbljeni nad tem, jim bom z veseljem na razpolago.
"Zaščita in ne protekcionizem" je zelo obsežna tema razprav. Rada bi samo povedala - morda zlasti gospe Plumb in gospodu Ransdorfu -, da je tu pomembna razlika. Zelo pomembno je, boriti se proti protekcionizmu; pomembno je, prepričati se o podpori naši industriji pri konkuriranju in trgovanju v prihodnosti.
Slišali smo številne zanimive zamisli, kot so ocene vplivov za industrijo, in te bom posredovala mojemu kolegu Günterju Verheugnu. Čeprav on zelo dobro razume pomembnost zbiranja podatkov in statistike, bom poskrbela za to, da se bo seznanil z zaskrbljenostjo, ki ste jo izrazili. Vedeti moramo za vse obravnavane pobude in poznati način ukvarjanja z dostopom na trge, kot je bilo rečeno. Gospodu Guerreiru bi povedala, da povsem sprejemam strateški pomen proizvodov iz tekstila in oblačil ter njihovo pomembnost v razpravah, ki so potekale o pospeševanju odpiranja trgov.
Moja zadnja pripomba pa je namenjena gospodu Rübigu: povsem na kratko vam ne morem povedati, kako je treba pospešiti odpiranje trgov v Indiji in na Kitajskem, vendar sem z veseljem pripravljena z vami o tem razpravljati.
v pisni obliki. - (PL) Uvoz poceni proizvodov iz tekstila iz Kitajske v Evropo je problem, ki je nedavno nastal kot posledica postopne liberalizacije v svetovni trgovini. Kitajska tekstilna industrija, ki razpolaga z več milijoni poceni delovne sile, ima očitno prednost pred evropskimi proizvajalci, ki so specializirani v glavnem za proizvode z zaščitno znamko. V povezavi z napredujočim izrivanjem domače proizvodnje z uvažanjem cenovno bolj konkurenčnih izdelkov iz Kitajske, lahko opažamo negativne socialne učinke, ki še zlasti skrbijo tiste regije, ki so že stoletja specializirane za izdelavo oblačil. Ker se trenutno bojujemo z eno najresnejših gospodarskih kriz v zgodovini, je nevarnost obubožanja obsežnih področij Skupnosti še tem večja.
Nenadzorovan dotok poceni oblačil iz Azije predstavlja tudi problem proizvodov s ponarajeno blagovno znamko, kar še bolj slabi položaj evropskih proizvajalcev in izpostavlja potrošnike resnim nevarnostim, povezanim z nizko kakovostjo uvoženih proizvodov.
Kot posledica poteka veljavnosti sporazuma o dvostranskem spremljanju ob koncu leta 2008, je nedvomno potrebno takojšnje ukrepanje za podaljšanje delovanja tega sistema. Priporočljiva je tudi ustanovitev skupine na visoki ravni v okviru EU, katere naloga bi bila spremljanje dotoka kitajskih proizvodov iz tekstila in pregledovanje kakovosti le-teh. Ob upoštevanju, da bi morale biti vlade držav članic in Komisija spričo gospodarske recesije še posebej pozorne na ohranjanje delovnih mest, pozivam, da se zadeva o zaščiti evropskega trga tekstila obravnava prednostno.
Naslednja točka je kratka predstavitev poročila gospoda Schröderja v imenu Odbora za razvoj o vplivih sporazumov o gospodarskem partnerstvu na razvoj.
Gospod predsednik, komisar, gospe in gospodje, govorimo o vplivih sporazumov o gospodarskem partnerstvu na razvoj. "Sporazumi o gospodarskem partnerstvu" je kar težko izgovorljiv pojem, zlasti v nemškem jeziku. To je grozna fraza in nedvomno se bo le peščica ljudi v Nemčiji ukvarjala s to temo, kljub dejstvu, da bo to ena od najpomembnejših tem v naslednjih letih. In za kaj gre?
Sporazum iz Cotonouja navaja, da bi morali biti sporazumi o gospodarskem partnerstvu med Evropsko unijo in državami AKP (afriškimi, karibskimi in pacifiškimi) sklenjeni do konca leta 2007. Ozadje tega je bilo pritoževanje držav v razvoju, ki niso bile in niso v skupini držav AKP, Svetovni trgovinski organizaciji (STO), da Evropska unija državam AKP daje posebne prednosti.
Sedaj smo vsaj na delu Karibov uspeli vzpostaviti tovrstni sporazum in upamo, da bo uspešen. Moje poročilo navaja, da bo ta sporazum nova podlaga za razvojno sodelovanje: pomagamo jim, da si bodo lahko pomagali sami. Poskušamo povezati trgovino in razvoj in s tem mislim na trgovinsko politiko in razvojno politiko. Seveda je zlasti tu v Parlamentu prišlo tudi do nekaj nesoglasij med našim odborom, Odborom za regionalni razvoj in Odborom za mednarodno trgovino, ki so se v glavnem nanašala na združljivost tega sporazuma s pravili STO in predvsem na vprašanje parlamentarnega nadzora.
Moje poročilo je prvotno vsebovalo dva odstavka, ki sta se navezovala na parlamentarni nadzor - številki 5 in 17. Na zahtevo in po nasvetu predsednika Odbora za mednarodno trgovino sem oba odstavka v celoti črtal in predložil alternativni osnutek poročila s tema črtanima odstavkoma, o katerem bomo glasovali v četrtek. Če odmislimo ta dva črtana odstavka, je osnutek poročila enak prvemu osnutku. Izpostavlja tako priložnosti kot tudi nevarnosti sporazumov o gospodarskem partnerstvu, zlasti pa poudarja morebitne pozitivne vplive teh sporazumov na prebivalce teh držav.
Preden zaključim, gospod predsednik, pa bi želel povedati samo še eno stvar: nekaj naših kolegov poslancev je večkrat zatrdilo, da imajo ljudje v državah AKP premalo časa za sklepanje teh sporazumov. To ni res: imeli so ga od leta 2000 do 2007, potem so dobili še eno leto časa do 2008, in mi še vedno čakamo. Vseeno pa smo jim povedali, da k temu ne bodo mogli pristopiti kadar koli bodo želeli: čas se izteka. To je v interesu ljudi iz držav AKP in zato pozivam vse poslance v tem Parlamentu, tudi tiste, ki so prvotno nameravali glasovati proti, da v četrtek glasujejo za moje poročilo. Tu ne gre za spor med levico in desnico, gre za pomoč ljudem v državah AKP, da bi postali bolj samozavestni in v bližnji prihodnosti enakovredni partnerji v mednarodni trgovini.
članica Komisije. - Gospod predsednik, komisija pozdravlja poročilo gospoda Schröderja, ki predstavlja uravnotežen pregled različnih mnenj o vplivih sporazumov o gospodarskem partnerstvu na razvoj.
Obseg dokumentacije se še vedno povečuje. S karibsko regijo smo podpisali celovit sporazum o gospodarskem partnerstvu, medtem ko smo se z afriškimi in pacifiškimi državami in regijami pogajali o začasnih sporazumih. Ti začasni sporazumi o gospodarskem partnerstvu zagotavljajo trgovinski režim, ki je združljiv s pravili STO, in ohranjajo pomembne trgovinske prednosti teh držav. Začasni sporazumi so le prehodnega značaja, ker jih bodo nadomestili celoviti sporazumi o gospodarskem partnerstvu. Tempo teh pogajanj bodo določile zadevne regije za zagotovitev, da ti cilji in pokritost ustrezajo njihovim lastnim procesom povezovanja, zmožnostim, potrebam in političnim prednostim.
Vzporedno se je premaknil naprej program za 10. evropski razvojni sklad. Večina regionalnih in nacionalnih programov je podpisanih. V pričakovanju sklenitve sporazumov o gospodarskem partnerstvu ti programi vključujejo precejšnjo pomoč našim afriškim, karibskim in pacifiškim (AKP) partnerjem, da bodo kar najbolje izkoristili te sporazume: neposredno podporo za realizacijo sporazumov in posredno podporo za vzpostavitev infrastrukture in proizvodnih zmogljivosti.
Komisija priznava bistveno vlogo financiranju razvoja. Istočasno pozdravljamo dejstvo, da poročilo potrjuje, da gre pri razvojnih ciljih in izidih sporazumov za precej širše vprašanje kot je zgolj finančna podpora. Prav tako priznavamo ključno vlogo reformi v regijah AKP, ki poskuša doseči razvojne cilje, izpostavljene v odstavku 14 poročila. To vključuje davčno reformo in spremembe v sistemih prihodkov. Reforme zaradi liberalizacije kompenzirajo premike v davčno osnovo in so same po sebi dragoceni koraki k zagotavljanju trajnostnega javnega financiranja v državah AKP.
Drug pomemben cilj je podpora regionalnemu gospodarskemu povezovanju v državah AKP. Začasni sporazumi še ne vključujejo vseh držav AKP. Ravno zato so ti sporazumi do sklenitve celovitih sporazumov le začasni. Celoviti sporazumi bodo prožni in razumljivi.
Gospodarska vrednost trgovinskih sporazumov temelji na krepitvi zmožnosti na strani dobave za trgovanje in sodelovanje v blagovnih in storitvenih sektorjih. Stališče Komisije je, da protekcionizem ni nikoli tehtna politična izbira. Vendar pa potrjujemo, da je zaščita - zakonita uporaba ukrepov za zaščito občutljivih sektorjev in industrij v vzponu - učinkovito in pomembno politično orodje. Iz tega razloga sporazumi o gospodarskem partnerstvu vključujejo elemente prožnosti vseh vrst in zlasti izključitve ter razlike na strani držav AKP, k čemur poziva poročilo. Kar zadeva EU, so naši trgi popolnoma odprti za izdelke držav AKP in si prizadevamo vzpostaviti boljše sodelovanje za izpolnitev tehničnih in zdravstvenih standardov ter za omogočanje lažje trgovine. Države AKP bodo z morebitnimi izjemami svoje trge odpirale le postopoma.
Komisija meni, da se naša obveznost sklepanja sporazumov o gospodarskem partnerstvu ne bo končala s podpisom le-teh. To je začetek procesa okrepljenega dialoga, skrbne realizacije, spremljanja in ocenjevanja učinkovitosti, zlasti glede vplivov na razvoj. Za vse to bodo potrebne institucije, ki bodo ustanovljene za realizacijo sporazumov, s čimer bo zagotavljena preglednost in udeležba parlamentarcev in civilne družbe.
Komisija zato pozdravlja poročilo gospoda Schröderja in bo pravočasno pripravila podroben odgovor na podane točke.
v pisni obliki. - (FR) V četrtek bo Parlament podal mnenje o poročilu gospoda Schröderja o sporazumih o gospodarskem partnerstvu. Zelo bi bil razočaran, če bi bil izid tega prvega glasovanja naše institucije o tej zelo tehnični in izredno politični temi (kajti vprašljiva je celotna prihodnost naših odnosov z državami AKP) sprejetje poročila gospoda Schröderja. Skupina socialdemokratov v Evropskem parlamentu ne bo glasovala za to besedilo, ker na noben način ne odraža skrbi tako Evropejcev kot tudi naših partnerjev iz držav AKP glede sporazumov o gospodarskem partnerstvu in načina pogajanj.
V nasprotju s stališčem poročevalca je skupina PSE predložila in bo glasovala za predlog resolucije, ki postavlja razvoj nazaj v središče prednostnih nalog sporazumov o gospodarskem partnerstvu, ki zavrača liberizacijo javnih storitev in vsakršna pogajanja o singapurskih zadevah ali storitvah v nasprotju z željami držav AKP, ki spodbuja regionalno povezovanje, ki poziva k ogromni finančni podpori za oblikovanje gospodarstev držav AKP v skladu s standardi in ki upošteva posebne lastnosti in šibkosti teh držav, pa naj bodo to najmanj razvite države ali kakšne druge.
Pod takšnimi pogoji bodo sporazumi o gospodarskem partnerstvu sprejemljivi. Žal so ti še zelo daleč.
Naslednja točka je kratka predstavitev poročila gospoda Hegyija v imenu Odbora za okolje, javno zdravje in varnost hrane o divjini v Evropi.
Okrog 46 % kopnega na svetu lahko smatramo za naravno okolje, divjino, ki se je človeška civilizacija še ni dotaknila. V Evropi pa divjina pokriva samo 1 % celotnega ozemlja. Narediti moramo vse, kar je v naši moči, da zavoljo prihodnjih generacij zagotovimo ohranitev vsaj tega 1 % ostanka divjine. To je cilj mojega poročila in upam, da bo v zakonodajo EU slej ko prej vključeno tudi povečano varstvo območij divjine. V evropski kulturi se divjina dojema na dva načina. Na eni strani je divjina prostor, ki se ga je treba bati in se mu izogibati, kjer obstajajo pošasti in prežijo neznane nevarnosti, kot to poskušajo prikazati mnoge ljudske povesti. Po drugi strani pa je to privlačen, prijeten prostor, ki nam nudi začasno pribežališče pred stresom urbane in industrializirane civilizacije.
Angleška literatura pa razlikuje med konceptom ohranjanja, to je ustrezno uporabljanje narave, in zaščite, z drugimi besedami varstvo narave pred uporabo s strani človeka. To so filozofske razprave, ki razkrivajo ozadje mojega poročila, za zapisnik pa naj poudarim, da je po mojem mnenju idealna rešitev trajnostni razvoj. Divjine ne moremo kar zapreti v bančni sef kot kakšno ogrlico ali paket delniških listin. Pravico imamo odkriti njene vrednosti. Naravo moramo varovati, vendar z uporabo za človeka.
Evropsko ozemlje je premajhno, da bi lahko imeli območja, prepovedana za državljane. Odkrivanje narave in soočanje z razmerami, ki jih je izkusilo človeštvo pred civilizacijo, nam vliva spoštovanje do narave in je lahko osnova za turizem visoke kakovosti. Istočasno pa so ta območja izjemno občutljiva na okoljske spremembe, ki jih povzroča človek - na primer kot rezultat motorizacije, kemikalij in podnebnih sprememb - in na pojav tujih vrst rastlin in živali. Paziti moramo, da obiskovalci divjine ne ogrozijo in zato bi bilo treba za vse oblike turizma vzpostaviti nadzor, ki bi ga izvajali strokovnjaki za ohranjanje narave. Razvoj trajnostnega turizma bi moral biti povezan z zaščito teh območij in vsi nadaljnji koraki bi morali biti posvečeni varstvu divjine.
Divjina je pribežališče za številne vrste kot so rjavi medved, volk in ris, ki sicer ne morejo preživeti že v rahlo spremenjenih razmerah. V Evropi je še vedno veliko neodkritih vrst, ki jih je še treba opisati. Večina med njimi živi v tleh ali trohnečem lesu in so zelo občutljive na spremembe. Ta nedotaknjena območja so zelo primerna za preučevanje evolucije, naravnih sprememb v naravi. Območja divjine so večinoma del omrežja Natura 2000, a zahtevajo strožje varstvo. Moje poročilo zato poziva Evropsko komisijo k sodelovanju z državami članicami pri kartiranju ostalih območji divjine in oblikovanju strategije za strožje varstvo le-teh. Določiti je treba naravne vrednote še nedotaknjenih območij in lastnosti habitatov ter zagotoviti njihovo nadaljnjo zaščito. Strokovnjaki so mi svetovali, naj ne razmišljamo v smislu nove zakonodaje, temveč naj raje uvedemo podrobnejšo in strožjo zaščito območij divjine v okviru predpisov Natura 2000. Ker je financiranje Nature 2000 vsekakor nedosledno in tarča precej upravičenih kritik, bomo v vsakem primeru v naslednjem parlamentarnem ciklu morali spremeniti ustrezne predpise, a najkasneje v novem proračunu. To bi lahko bila tudi lepa priložnost za pravno opredelitev in povečano zaščito divjine.
Eno od območij v moji državi, kapniška jama v nacionalnem parku Aggtelek, je prav tako razvrščena kot divjina. Del tega predela leži na ozemlju sosednje Slovaške. Zelo bi me veselilo, če bi madžarski in slovaški aktivisti za ohranjanje narave lahko uspešno sodelovali in oblikovali park v sklopu mreže evropskih parkov z območji divjine (PAN), ker je to omrežje razvilo uspešen vseevropski sistem varstva divjine.
članica Komisije. - Gospod predsednik, ustavitev izginjanja biotske raznovrstnosti je prednostna naloga Unije in Komisije. Tu gre čisto resno za vprašanje življenja na Zemlji v prihodnosti. Toda kljub temeljnemu pomenu varovanja biotske raznovrstnosti, bistvenega napredka v tej smeri ni bilo.
Decembra 2008 je Komisija sprejela prvo celovito oceno napredka tako na ravni Evropske unije kot tudi držav članic. Kljub pozitivnemu razvoju dogodkov v zadnjih letih - na primer z omrežjem Natura 2000 - je biotska raznovrstnost EU še vedno pod stalnim pritiskom zaradi uničenja habitatov, onesnaženja, podnebnih sprememb in vpliva invazivnih vrst. Zaključek Komisije je bil, da bomo do leta 2010 zelo težko izpolnili cilj glede zaustavitve upada biotske raznovrstnosti - in da bo tako na ravni držav članic kot Evropske unije treba vložiti še veliko truda.
Glede na to Komisija pozdravlja dosledno podporo, ki jo je Parlament naklonil prizadevanjem za zaščito bogate in pisane naravne dediščine Evrope. Močno pozdravljamo pobudo gospoda Hegyija za oblikovanje te pomembne resolucije o divjini v Evropi.
Naj začnem s splošnim opažanjem, da mnogo vprašanj, poudarjenih v poročilu, Komisija že spremlja.
Decembra 2008 je Komisija na primer sprejela sporočilo "Strategiji EU o invazivnih vrstah naproti" Sprožili smo tudi splošno razmišljanje o prihodnosti politike EU o biotski raznovrstnosti in se veselimo prispevka Evropskega parlamenta k tem vprašanjem. Jasno je treba upoštevati vprašanja kot so izboljšanje realizacije in odnos med biotsko raznovrstnostjo ter podnebnimi spremembami.
Poročilu je treba dodati tudi pomembno pojasnilo. Poteka ocena učinkovitosti naše zakonodaje o naravi - tako imenovana poročila po členu 17 -, a trenutno načrtov za spreminjanje naše zakonodaje ni in glavna pozornost je namenjena bolj učinkoviti realizaciji.
Če se vrnem na temo divjine, Evropa je gosto poseljena in samo na 1-2 % njenega ozemlja še ni posegla človeška roka. Medtem ko so ta območja divjine sicer majhna, pa so dragocena tako v znanstvenem kot tudi v kulturnem smislu. Ta lahko celo postanejo simbol evropskega sodelovanja in vključevanja, tako kot je skupni čezmejni narodni park nemškega Bavarskega gozda in češkega Češkega gozda.
Večina teh območij je že del omrežja Natura 2000. To poročilo pa daje tudi pobudo, da se še enkrat ozremo po divjini in skoraj divjini v EU ter da preverimo, ali še obstajajo primeri, kjer dodatna evropska dejanja lahko pripomorejo k zaščiti teh posebnih krajev. Komisija je naročila izdelavo številnih študij in sodeluje s češkim predsedstvom EU. Maja 2009 bo v Pragi konferenca. Ta konferenca bo ponudila platformo za preučitev vprašanj glede območij divjine v Evropi in opredelila ukrepe, potrebne za zagotovitev ohranjanja le-teh.
Naj zaključim s potrditvijo, da Komisija priznava, da je pokrajina Evrope rezultat dolgega procesa človekovega poseganja vanjo. Pojem žive pokrajine, ki vzpostavlja ravnovesje med potrebami narave in potrebami človeka, je osnova razmišljanja, na katerem temelji Natura 2000. Naš namen seveda ni sprememba obstoječe pokrajine v divjino, potrebna pa je javna zaveza ohranjanju zadnjih ostankov divjine v Evropi.
Iz tega razloga Komisija meni, da je resolucija Evropskega parlamenta prišla ob pravem času. Predstavlja zelo dobrodošel prispevek za konferenco v Pragi. Poročevalcu se najlepše zahvaljujem.
Gospod predsednik, glede vprašanja o pravilnosti postopka bi želela protestirati proti pretirani in vse preveč liberalni uporabi člena 45(2), v skladu s katerim potekajo te najpomembnejše razprave.
Oglašam se, ker sem želela govoriti o izjemnem delu poročila gospoda Hegyija in seveda imam kolege, ki se približujejo temam, o katerih se v mojem glavnem odboru in drugih glavnih odborih mojih kolegov ni razpravljalo, sama pa ne dobim pravice prispevati k tem razpravam na plenarnem zasedanju.
V skupini PPE-DE smo se prejšnji teden zelo razburkano in vneto prerekali tako v delovni skupini kot tudi na ravni skupine o številu točk po členu 45(2) na vašem dnevnem redu ta teden. Menim, da je zares nujno še enkrat preučiti ta člen. Vem, da je ta člen oblikoval Parlament in da so poslanci sami odstopili od njega, a imam občutek, da se naša dobra volja izigrava s številom točk na našem dnevnem redu - najpomembnejših točk na našem dnevnem redu -, o katerih smemo vedno manj razpravljati.
- Gospa Doyle, seveda si bomo z veseljem zabeležili vašo izjavo, toda rad bi vas spomnil, da je uporaba člena 45 v rokah konference predsednikov in da so znotraj te konference glasovi izenačeni, to pomeni, da imajo velike skupine, in predvsem vaša skupina, veliko moči za odločanje o tem, kaj bi moralo biti dovoljeno na plenarnem zasedanju v skladu s takšnim ali drugačnim členom.
Do neke mere se tudi sam strinjam z vami, reči moram, da smo morda s prevelike tolerantnosti prešli na preveliko strogost, resnica pa je zagotovo nekje na sredini.
Nič ne skrbite, vsekakor bomo obravnavo te zadeve naložili pristojnim.
Gospe in gospodje, obrnite se tudi na svoje predsednike skupin. Menim, da bo v tem smislu vaše sporočilo najbolj razumljivo.
v pisni obliki. Pri poročilu o "Divjini v Evropi" sem sodeloval kot poročevalec v senci in rad bi čestital mojemu kolegu gospodu Gyula Hegyiju za njegovo delo.
Najprej, zares moramo nadaljevati s kartiranjem zadnjih območij divjine v Evropi. Seveda se tega ne moremo lotiti, ne da bi opredelili "divjino", zato pozivam Evropsko komisijo, da ukrepa na tem področju.
Drugič, želim spregovoriti o ključnem vprašanju tega poročila, namreč o človekovi prisotnosti in turizmu. Človekove prisotnosti ne smemo izključevati, prav nasprotno, ljudi je treba osveščati o naravnih lepotah njihovih držav, da jih bodo lahko bolje varovali.
Spodbujati moramo trajnostni turizem na teh območjih in izobraziti upravljalce, kako ohranjati in zaščititi divjino.
Zato se pridružujem zahtevi glavnih nevladnih organizacij na tem področju in pozivam Evropsko komisijo, da poda smernice za ohranitev divjine v Evropi.
v pisni obliki. - Divjina ima lahko različen pomen za različne ljudi. Sam pojmujem divjino kot območja, na katera človek s svojimi dejanji še ni posegel in kjer prevladujejo naravni procesi. Zato menim, da je spodbujanje turizma v divjini povsem v nasprotju s pojmom "divjina". Po drugi strani pa se strinjam, da lahko trajnostni turizem, če se ustrezno izvaja, predstavlja gospodarsko spodbudo lokalnim skupnostim za ohranjanje naravne in kulturne dediščine.
A povečane zahteve po turizmu v divjini pritiskajo prav na tiste vrednote, ki jih turizem išče in lahko povzročijo uničenje občutljivih ekosistemov. Rešitev bi bila v odprtju omejenega dela območij divjine visoko kakovostnemu trajnostnemu turizmu, ki ne škoduje ciljem po ohranitvi teh območij. Turistične aktivnosti bi smele potekati pod strogimi pogoji kot je omejeno število turistov na dan in na podlagi trdnega načrta za trajnostni turizem, ki podpira podbude za ohranjanje in spodbuja odgovorne izkušnje z divjino. Turistični načrti in aktivnosti nosilcev dejavnosti bi morali biti ocenjeni s pomočjo temeljitih mehanizmov ocenjevanja, posebej oblikovanih za območja divjine. Cilj tega je opozoriti turiste in nosilce dejavnosti, da divjina ne prinaša le svobode, ampak tudi odgovornost.
Naravno bogastvo je treba varovati za prihodnje generacije. V tem pogledu je Romunija ena od držav, ki ima precejšnje količine najrazličnejših živalskih in rastlinskih vrst. Če naj doseže ta cilj, pa mora Evropska unija razširiti uporabo sredstev Skupnosti, namenjenih financiranju dejavnosti za ohranjanje divjine. Posledično bi Komisija morala preko Sklada za razvoj podeželja dodeliti večje vsote okoljevarstvenim projektom v evropskem kmetijskem sektorju, z jasnim ciljem - financirati aktivnosti za varstvo divjine.
Po drugi strani pa bi morala Evropska komisija uvesti vrsto jasnih pravil za zagotovitev finančne podpore projektom lokalnih skupnosti v bližini teh območij, ki omogočajo nazorovane oblike turizma na teh območjih, namenjenih za ohranitev, in ki ustvarjajo gospodarske koristi, ki jih lahko uživajo zadevne lokalne skupnosti.
Poleg tega mora Komisija spodbujati čezmejno sodelovanje med državami članicami pri projektih za ohranjanje območij divjine, ki se nahajajo na ozemlju dveh ali več držav.
Biotska raznovrstnost Evrope je najdragocenejša dediščina, ki jo lahko zapustimo prihodnjim generacijam. Pozdravljam in podpiram to poročilo o divjini v Evropi. Rad bi opozoril na alarmantno stanje območja z najbogatejšo biotsko raznovrstnostjo v Evropi, rečnega ustja Donave. To ustje je stalno izpostavljeno agresivnemu divjemu lovu, nezakonitim gospodarskim interesom in nenazadnje nenadzorovanemu turizmu. Eden od največjih razlogov za agresijo, kateri je ustje izpostavljeno, je zakoreninjen v pomanjkanju zavesti tam živečega prebivalstva in podeželskega prebivalstva, živečega vzdolž pritokov Donave, ki tečejo skozi Romunijo.
To priložnost bi želel izkoristiti za poziv Komisiji in Svetu, da na podlagi tega poročila čim prej preučita posebne ukrepe za ustanovitev delovne skupine, ki bo preverila stanje na ustju Donave, pri čemer bo oblikovala učinkovite izobraževalne programe o okolju, namenjene prebivalstvu z neposrednim vplivom na biotsko raznovrstnost tega območja, in standarde za zaščito biotske raznovrstnosti.
Istočasno pa se ohranjanja divjine v Evropski uniji, zlasti na območju ustja Donave, ne da doseči brez uporabe podobnih ukrepov tudi v državah, ki na EU mejijo. Zato pozivam Komisijo in Svet, da okrepita svoj dialog in realizacijo posebnih ukrepov kot del svojih odnosov s temi državami.
v pisni obliki. - (RO) Ob upoštevanju, da ne bomo mogli izpolniti zavez, ki smo jih sprejeli leta 2007 s sprejetjem resolucije o zaustavitvi zmanjševanja biotske raznovrstnosti do leta 2010, postaja zaščita območij divjine s spodbujanjem, razvojem in financiranjem prednostna naloga v luči podnebnih sprememb in negativnih vplivov turizma.
Predlog za vzpostavitev sistema za kartiranje evropske divjine bi pomagal pri opredelitvi biotske raznovrstnosti in nedotaknjenih območij, zaščiti katerih bodo države članice morale nameniti več pozornosti in precej truda. Informacijske kampanje, namenjene povečevanju ozaveščanja splošne javnosti glede območij divjine, realizacija visokokakovostnega trajnostnega turizma in izvrševanje direktiv o pticah in habitatih so samo nekateri instrumenti, ki nam bodo pomagali pri zaščiti teh območij.
V Evropi je že osem narodnih parkov, vključno z narodnim parkom Retezat v Romuniji. Ti parki so del mreže evropskih parkov z območji divjine (PAN). Ta mreža je odgovorna za upravljanje območij divjine in združuje vse nacionalne oblasti in lokalne turistične agencije, udeležene pri zagotavljanju trajnostnega razvoja turizma. Evropska komisija bi morala podpirati to pobudo in sodelovati s to mrežo za izmenjavo informacij in dobre prakse.
Naslednja točka je kratka predstavitev poročila gospoda Queira v imenu Odbora za promet in turizem o agendi za trajnostni razvoj splošnega in poslovnega letalstva.
Gospod predsednik, komisar, doslej sektor splošnega in poslovnega letalstva še ni bil posebej obravnavan na evropski ravni. Politični pomen tega poročila zato izhaja iz dejstva, da je to prvič, da sta Komisija in Parlament preučila to dejavnost in to v času, ko ta hitro raste, tako glede obsega prometa kot tudi glede gospodarskega pomena.
Številke povedo vse: samo v poslovnem letalstvu se povečuje število malih in srednje velikih podjetij, ki delujejo na tem področju, v naslednjem desetletju se pričakuje podvojitev števila zrakoplovov na 3 500 in letni promet znaša več kot 25 milijard EUR. Neposredno ali posredno ustvarja to letalstvo 154 000 delovnih mest po vsej Evropi. Skupaj s splošnim letalstvom, kjer je v skladu z izračuni med 30 000 in 50 000 zrakoplovov, predstavlja ta sektor 9 % vsega registriranega zračnega prometa in se ponaša z najhitrejšo rastjo v Evropi, ki je dvakrat višja od rasti drugega prometa.
Segment poslovnega letalstva ponuja pomembne družbene in ekonomske koristi: z zagotavljanjem prilagodljivega prevoza s točke na točko povečuje mobilnost državljanov, produktivnost podjetij in regionalno povezanost.
Sektor splošnega letalstva pokriva pomembne storitve na zelo različnih področjih, od operacij iskanja in reševanja do gašenja požarov, nadzorovanja prometa, kartiranja in rekreacijskega in športnega letenja. Je tudi pomemben vir znanja in spretnosti za ves letalski sektor.
Omeniti moram tudi evropsko industrijo v tem sektorju, ki stalno povečuje svoj delež na svetovnem trgu, ki se trenutno giblje okrog 16 % in ki jo je zato treba podpirati.
Če se ozrem na poročilo samo, se kot poročevalec strinjam s potrebo, ki jo je poudarila Komisija v svojem sporočilu, da je treba obravnavati posebne potrebe tega sektorja in opredeliti njegove osrednje teme. Slednje se nanašajo na zbiranje podatkov in temeljijo na nujnosti zadostne oskrbe oblikovalcev politike s podatki in statističnimi informacijami, da bodo lahko bolje razumeli delovanje tega sektorja in ga bodo lahko na primeren način regulirali. Druga točka se nanaša na uporabo načela sorazmernosti pri reguliranju tega sektorja. Ključno vprašanje je, ali bodo predpisi, oblikovani za urejanje upravljanja komercialnih zrakoplovov primerni za upravljanje enostavnejših in manjših, pogosto zrakoplovov z enim motorjem.
Podpiramo namen Komisije, da uporabi načelo sorazmernosti tako pri oblikovanju predpisov kot tudi pri realizaciji le-teh, ob upoštevanju nujnosti, da splošna varnost ne sme biti ogrožena. Tako je na primer s prilagoditvijo nekaterih določb o plovnosti, ki jih je že sprejela Evropska agencija za varnost v letalstvu (EASA), upravljanju nekomercialnih zrakoplovov ali z mogočo uporabo posebnih določb glede poenostavljenih varnostnih postopkov in pregledov potnikov v poslovnem letalstvu.
Tretja točka se nanaša na problem dostopa do letališč in zračnega prostora. Diagnoza je postavljena: ti zrakoplovi imajo na splošno težave pri dostopu do večjih letališč in se z enakimi problemi čedalje bolj srečujejo tudi na regionalnih in sekundarnih letališčih. Rešitve se gibljejo od optimiziranja izkoristka obstoječih zmogljivosti do morda spremembe predpisov o slotih. Pomembno je tudi spodbujati naložbe v majhna in srednje velika letališča za zagotovitev vedno številčnejših medsebojnih povezav med različnimi evropskimi regijami in mesti.
Kar zadeva vprašanje zmogljivosti zračnega prostora, poudarjamo pomen reform v okviru enotnega evropskega neba in skupnega podjetja SESAR (raziskave o upravljanju zračnega prometa enotnega evropskega neba) in se ponovno vračamo k potrebi, da se pri nalaganju nesorazmernih zahtev v smislu navigacijske opreme majhni zrakoplovi izvzamejo, medtem ko so vedno v skladu z varnostnimi omejitvami.
Četrta in zadnja točka se nanaša na trajnostni razvoj okolja na področju te dejavnosti. Čeprav so emisije CO2 majhnih zrakoplovov nižje, je še vedno treba spodbujati raziskave, razvoj in inovacije, ne le v okviru pobud Čisto nebo in CESAR (stroškovno učinkovit mali zrakoplov), ampak tudi pri uporabi motorjev, manj škodljivih za okolje in čistejših goriv.
Rad bi zaključil, gospod predsednik in komisar, z upanjem, da bo to poročilo pravi okvir za prihodnje zakonodajne in regulativne ukrepe, ki bodo morda pripravljeni za ta sektor. To je želja Odbora za promet in turizem, ki poziva Komisijo, da do konca leta 2009 poroča o napredku, ki ga je dosegla pri reševanju vprašanj, ki jih obravnava to poročilo. Pričakujem, da bo na jutrišnjem glasovanju to tudi želja velike večine poslancev tega Parlamenta.
članica Komisije. - Gospod predsednik, Komisija pozdravlja poročilo in se zahvaljuje poročevalcu in odboru za njuno odlično delo.
Januarja 2008 je Komisija prvič objavila sporočilo o splošnem in poslovnem letalstvu. Temu je aprila 2008 sledil zelo pozitiven sklep Sveta in sedaj še to pomembno poročilo Parlamenta.
Splošno in poslovno letalstvo je pomemben sektor zrakoplovne industrije EU, vreden okrog 2,3 milijarde EUR letno. Precej vlaga v raziskave in razvoj ter hitro raste. Več kot dve tretjini vseh zrakoplovov, certificiranih v EU, se nahaja v tem sektorju.
Splošno in poslovno letalstvo v glavnem vključuje mala in srednje velika podjetja. To je tudi zelo raznolik sektor. Posebni naravi tega sektorja je treba prilagoditi predpise, ne da bi bila pri tem ogrožena zaščita ali varnost. Veseli nas, da Parlament spodbuja ta pojem sorazmernosti v tem poročilu.
Obstajajo tri glavna področja, na katera bomo morali v najbližnji prihodnosti osredotočiti naša prizadevanja: razvijanje skupnih varnostnih standardov EU za splošno letalstvo, vključevanje nekomercialnega letalstva v novo generacijo sistemov upravljanja zračnega prometa (ATM) za Evropo in zmanjševanje negativnega okoljskega odtisa tega sektorja.
Komisija namerava naslednje leto predlagati številne izvedbene določbe EU, ki bodo zagotavljale enotno varnostno raven nekomercialnega letalstva. Kot ste poudarili v vašem poročilu, moramo paziti na to, da bodo te določbe ne le zagotovljale ustrezno varnostno raven, temveč da bodo tudi sorazmerne in da ne bodo po nepotrebnem obremenjevale prevoznikov.
Prav tako bomo nadaljevali z razvijanjem prihodnjih sistemov upravljanja zračnega prometa za Evropo, pri čemer se bomo zavedali, da je zračni prostor skupno dobro, ki bi moralo biti varno dostopno vsem uporabnikom. Z vidika splošnega letalstva bosta enotno evropsko nebo in SESAR najpomembnejša za varno izboljšanje dostopa do zračnega prostora in letališč. Ti tehnologiji bosta odprli pot novim storitvam, kot jih v Evropi še ni bilo.
Nenazadnje, splošno in poslovno letalstvo, kljub stalnemu tehnološkemu napredku, prav tako vplivata na okolje in tako kot širša letalska panoga morata prav tako prispevati k zmanjšanju teh vplivov. Tudi tu bo treba ravnati v skladu z načelom sorazmernosti.
Komisija se veseli sodelovanja s Parlamentom pri obravnavanju točk poročila in bo poročala, ko se bodo stvari premaknile naprej.
Na samem začetku bi se rad zahvalil Luísu Queiróju za njegovo poročilo o zadevi, ki je tako pomembna za prihodnost prometa v Evropi.
Rad bi poudaril pomen vprašanja razvoja splošnega in poslovnega letalstva in letalske industrije v tem sektorju. Čeprav rešitve, ki jih je predlagala Komisija, ne prinašajo radikalnih zakonodajnih sprememb in se danes ne zdijo ravno pomembne, se njihovega vpliva na prihodnost letalstva v luči deregulacije trga in razvoja sektorja letalskega tovornega prometa na Poljskem ne da preceniti.
Cilj Komisije je spodbujanje razvoja tega letalskega sektorja s poenostavitvijo obstoječih regulativnih postopkov, sprejetjem določb o novih oblikah upravljanja zračnega prometa in spremembo le-teh za zagotovitev sorazmernosti.
Jasno je, da je to pobudo treba v celoti podpreti. Vendar pa je treba paziti na to, da se v postopku oblikovanja in uresničevanja politike pri načrtovanju in optimiziranju zmogljivosti upoštevajo potrebe vseh kategorij uporabnikov infrastrukture začnega prostora in letalstva. Za spodbujanje nadaljnjih reform pa je treba za splošno in poslovno letalstvo vzpostaviti osnovni evropski sistem zbiranja podatkov. Konec koncev bo treba omogočiti tudi dostop tega sektorja na tuje trge, podpirati razvoj novih, konkurenčnih tehnologij, istočasno pa skrbeti, da se bo ohranjalo spoštovanje načel varstva naravnega okolja.
v pisni obliki. - Pozdravljam to poročilo, ker poskuša uskladiti in bolje pojasniti pravila splošnega in poslovnega letalstva na ravni skupnosti. To je najhitreje rastoči segment civilnega letalstva v Evropi in zagotavlja specifične družbene in ekonomske koristi. Da pa bi ga lahko kar najbolj izkoristili, moramo vzpostaviti ustrezno ureditev. Trenutno na primer primanjkuje zanesljivih podatkov o tem sektorju in to pomanjkanje je treba iz razlogov upravljanja, varnosti in zaščite obravnavati hitro.
Komisija mora strogo razlikovati med obsežnimi operacijami komercialnih zrakoplovov in letali v zasebni lasti. Zakonodaja mora biti sorazmerna glede na tveganja, ki so jim izpostavljene različne vrste letalstva, in previdna v smislu stroškovnega bremena, ki jim ga nalaga.
Razlog za skrb bi lahko bil, da večina splošnega in poslovnega letalstva ne spada v področje uporabe direktive Komisije za vključitev letalskih dejavnosti v sistem za trgovanje s pravicami do emisije toplogrednih plinov. Ob upoštevanju hitre rasti tega sektorja menim, da je treba njegov vpliv na okolje izravnati v takšni ali drugačni obliki.
v pisni obliki. - (PL) V času, ko se kar naprej govori o "krizi", je težko govoriti o stabilni prihodnosti splošnega in poslovnega letalstva. Zato se zahvaljujem Luísu Queiróju, da se je potrudil pripraviti poročilo o tej zadevi. Čestitam. Prepričan sem, da je zračni promet lahko tista gonilna sila, ki bo pognala svet in evropsko gospodarstvo v tek. Spomnimo se, da sta brata Wright komaj pred 106 leti izvedla prvi nadzorovan polet na svetu z zrakoplovom na pogon (čeprav le v dolžini 40 metrov). To je bil začetek pravega letalstva.
Danes je letalstvo visoko razvita industrija, ki izdeluje "leteče stroje", ki so vedno bolje opremljeni z vrsto instrumentov. Letalstvo prav tako vključuje celotno zapleteno področje navigacije in kontrole letenja, z gradnjo zemeljske letališke infrastrukture, varnostnim sistemom in tako naprej. Zavedati se moramo, da se v Evropi v splošnem in poslovnem letalstvu uporablja približno 50 000 zrakoplovov, skoraj štirikrat več malih zrakoplovov in jadralnih letal pa se uporablja za šport in rekreacijo. Te številke povedo vse.
V tem kontekstu je zagotavljanje ustreznih zmogljivosti za evropski zračni prostor in za sama letališča zelo pomembno vprašanje. Tukaj bi rad opozoril na pomen regionalnih letališč za zagotovitev komunikacijske povezanosti v EU. Ko govorimo o razvoju zračnega prometa, pa seveda ne smemo pozabiti problemov, povezanih z naravnim okoljem.
v pisni obliki. - (FI) Gospod predsednik, razprava o letalski industriji je pogosto izkrivljena: čeprav se na probleme emisij zaradi letalskega prometa gleda pristransko, pa ljudje nočejo priznati njegovega potenciala. Očitno je, da letalstvo in zračni promet povzročata emisije, a je prav tako očitno tudi to, da predstavljata prihodnost. To velja za komercialni zračni promet in za poslovno ter splošno letalstvo.
Čeprav zakonodaja EU o notranjem trgu v glavnem obravnava komercialni zračni promet, je treba opomniti, da bodo vprašanja v zvezi s splošnim in poslovnim letalstvom postajala vedno aktualnejša na področjih podnebne politike, varstva okolja in letalske varnosti. Če upoštevamo vedno večji pomen zlasti poslovnega letalstva, moramo na vsak način nameniti našo pozornost tem sektorjem in jim zagotoviti konkurenčnost.
Želel bi izraziti skrb v zvezi s poslovnimi pogoji za letalstvo. Majhna in srednje velika letališča so ključnega pomena tako za splošno kot za poslovno letalstvo. Spodbujati bi se morala njihova izgradnja in posodobitev, države članice pa bi bilo treba spodbujati k vlaganju. Nenehna rast poslovnega letalstva pa povzroča vedno večjo gnečo na odprtih letališčih.
Z vidika zaščite podnebja lahko rečemo, da čeprav manjši zrakoplovi niso vključeni v prihodnji sistem trgovanja z emisijami, sektor razvija prostovoljni mehanizem poravnav za oglijk. To je znak za možnosti razvoja celotnega zračnega prometa. Skupnost bi morala po najboljših močeh spodbujati raziskave inovativnih, energetsko učinkovitejših in okolju prijaznih zrakoplovov. Cilj mora biti nič manj kot zračni promet brez emisij.
Predkomercialna naročila: spodbujanje inovacij za zagotavljanje visokokakovostnih trajnostnih javnih storitev v Evropi (kratka predstavitev) 
Naslednja točka je kratka predstavitev poročila gospoda Harboura v imenu Odbora za notranji trg in varstvo potrošnikov o predkomercialnih naročilih: spodbujanje inovacij za zagotavljanje visokokakovostnih trajnostnih javnih storitev v Evropi.
poročevalec. - Gospod predsednik, posebej primerno je, da danes za Komisijo odgovarja gospa Reding, ker se moje poročilo osredotoča na predlog, ki smo ga z njenimi službami izdelovali več let. Gre za izjemno pomemben predlog s širokimi možnostmi za celotno evropsko gospodarstvo. Danes zvečer bi rad komisarko najprej poprosil, da prenese mojo zahvalo svojim službam za njihovo vodenje, a da menim, da bi morala biti ta pobuda veliko bolj poznana. Iz Generalnega direktorata za informacijsko družbo jo je treba občutno razširiti - in mislim, da se to zdaj že dogaja -, ker je njen pomen v trenutnih gospodarskih razmerah tako velik.
O čem torej govorim? No, bistvo vprašanja je, da javni organi v Evropski uniji porabijo ogromne vsote javnega denarja za nakup izdelkov in storitev. Ocenjuje se, da se vsako leto za javna naročila porabi 1 800 milijard EUR. Koliko od teh naročil se dejansko porabi za preiskave, raziskave in spodbujanje razvoja novih rešitev za velike izzive, s katerimi se javni organi in seveda družba vsak dan soočajo: boljše zdravstvene storitve, boljše prometne rešitve, ukvarjanje s podnebnimi spremembami, bolj energetsko učinkovite stavbe? Poraba naročil EU v povezavi z raziskavami in razvojem znaša manj kot 1 % skupnega proračuna naročil.
Ob upoštevanju, da imamo v lizbonski strategiji jasen cilj, da porabo za raziskave in razvoj dvignemo na ciljne 3 %, so tu velike možnosti.
Tukaj pa nastopi celoten pomen predkomercialnih naročil. V bistvu iščemo inteligentne, na raziskave osredotočene javne organe, ki bi ustvarili potrebo po inovativnih rešitvah in bi potem z velikimi in malimi podjetji - a predvsem z malimi podjetji, ki imajo od tega zares lahko koristi - sodelovali pri izpolnjevanju teh zahtev. Hočemo, da te inteligentne stranke zares razmislijo o prihodnosti, da so zahtevne, da razmišljajo o rešitvah, za katere doslej ni še nobene komercialne rešitve, a kjer v glavnem ogromno rešitev obstaja, in te se potem lahko razvijejo s finančnimi prispevki javnih organov tako, da ti financirajo v raziskave in razvoj, morda s prvim konkurenčnim faznim pristopom o zamislih in potem s prenosom teh razvojnih rešitev v naslednjo fazo v smer obstanka izdelka ali storitve, ki se lahko lansira na trg.
Koristi, ki bi jih prinesla takšna pomoč, zlasti za mala podjetja, skupaj s komercialno podporo, bodo za ta podjetja zares pomembne. Tam, kjer je bilo to že uvedeno, lahko seveda vidimo, da so podjetjem, četudi niso našla zmagovalne rešitve, financirali določen element njihovih raziskav in razvoja, s katerim lahko nadaljujejo in ga uporabljajo za razvoj drugih izdelkov, ki ustvarjajo prihodek.
To je tudi v skladu z drugo pobudo Komisije, ki jo pokriva moje poročilo, "pobudo za vodilni trg", kjer iščemo javne organe, ki bi prevzeli vodilno vlogo na številnih področjih ključnih tehnologij v zvezi z zdravstvom, podnebnimi spremembami v prometu. Zaslediti je pojavljanje celovite politike, a moje poročilo pravi, da potrebujemo več usposabljanja, več najboljših praks, to poročilo pa večjo razpršitev in več razširjanja. Upam, da bosta Komisija in seveda kolegij postala na to pozorna in da bo ta Parlament podprl to rešitev.
Na koncu - in če mi dovolite izkoristiti malo več časa, kajti na nek način gre tu za vprašanje o pravilnosti postopka - bi v prvi vrsti v tem praznem Parlamentu rad poudaril, da sem imel dve mnenji k mojemu poročilu, in sicer mnenje gospoda Sakalasa iz Odbora za pravne zadeve in gospe Podimate iz Odbora za industrijo. Teh mnenj se seveda tu ne sme predstaviti, kar je precej sramotno, kajti predstavljali sta dragocen prispevek, ki sem ga dodal k svojim spremembam. Za sodelovanje bi se rad zahvalil tudi mojemu stalnemu spremljevalcu, gospodu Hasseju Ferreiru, ki je prav tako ogromno prispeval.
Samo še v zaključek, to je rešitev, kjer bodo zmago slavili vsi: družba, državljani, javni organi, podjetja, inovatorji in evropsko gospodarstvo. Zaradi tega je to tako pomembno, in če računamo na to, da bodo javni organi nadaljevali z vlaganji v tem času gospodarske krize, je ta predlog celo pomembnejši kot takrat, ko sem pred nekaj meseci začel z njegovo izdelavo.
članica Komisije. - Gospod predsednik, bolj se ne bi mogla strinjati, kajti predkomercialna naročila služijo dvojnemu cilju. Izboljšujejo kakovost javnih storitev, najbolj pa odpirajo možnosti industrije, da prevzame vodilno vlogo na mednarodnih trgih. Torej so zelo dobra naložba, predvsem v času krize, ko moramo naši industriji pomagati, da prenese rezultate raziskav v prakso in da kar najbolj izkoristi tehnološke rešitve in inovacije.
Veseli me, da je poročevalec, gospod Harbour, skupaj s Komisijo podprl tisto, kar se je že dolgo pripravljalo. Vendar obstaja razlika med tistim, kar se pripravlja, in tistim, kar se prenaša v prakso. Resnično upam, da bo poročilo Parlamenta postalo sprožilo in pomemben element, ki ga bomo lahko vključili v našo politiko raziskav in inovacij. Seveda se s sproženjem močne potrebe v javnem sektorju po razvoju novih inovativnih izdelkov in storitev v Evropi stvari lahko spremenijo na bolje, predvsem za naša mala in srednje velika podjetja, zato pozdravljam to pobudo. Gospodu Harbourju čestitam za njegovo delo.
In kakšni bodo morali biti naši naslednji koraki? V takojšen odgovor na konkretna priporočila iz poročila lahko potrdim, da bo Komisija podprla dejanja, ki bodo spodbujala delitev izkušenj in povečevanje ozaveščenosti in bo preučila sredstva, ki bi spodbudila naročnike iz številnih držav članic k skupnemu izvajanju projektov predkomercialnih naročil.
Komisija je že odprla javni razpis - v programu "Regije za gospodarsko spremembo", programu za konkurenčnost in inovacije in sedmem okvirnem programu za raziskave in tehnološki razvoj - za pomoč pri vzpostavitvi mrež javnih organov za predkomercialna naročila.
Menim, da bi evropske vlade srednjeročno in dolgoročno morale vključiti predkomercialna naročila v svoje strateško načrtovanje javnih naložb. Menim, da bi bilo dobro začeti pri paketih za oživitev gospodarstva. Kar zadeva Komisijo, bom to poudarila v sporočilu, ki je načrtovano za začetek maja letos, v katerem bom predlagala okrepljeno strategijo za IKT pri raziskavah, razvoju in inovacijah v Evropi, in tako bodo predkomercialna naročila vključena v to poročilo.
Kot veste, so nekatere države članice že začele eksperimentirati s predkomercialnimi pilotnimi projekti naročil. Upam, da bo v prihodnjih mesecih tega več in pozivam člane odbora ter prav tako poslance tega Parlamenta, da se vrnejo v svoje države in da ministrom in občinam pojasnijo zadeve v zvezi s predkomercialnimi naročili. Stvari lahko spremenimo na bolje le, če sodelujemo. Hvala lepa za pomoč pri tem.
v pisni obliki. - (SK) Spodbujanje inovacij in razvijanje ekonomije znanja sta ključa za zagotavljanje visokokakovostnih trajnostnih javnih storitev. Javni sektor ZDA porabi za naročila na področju raziskav in razvoja 50 milijard USD letno, kar je 20-krat več kot v EU, in zato morajo države članice spoštovati svoje zaveze, da bodo vložile 3 % BDP v raziskave in razvoj. Javna naročila so strateški instrument za dosego tega cilja.
Kljub številnim današnjim evropskim raziskovalnim programom pa javni organi še vedno niso izrabili njihovih rezultatov prek javnih naročil. Trenutna praksa EU temelji na ekskluzivnem razvoju, kar pomeni, da vsaka družba obdrži lastniške pravice glede novih idej, ki jih ustvari.
Kljub dejstvu, da predkomercialna naročila prinašajo nekaj poenostavitev, pa je ves postopek zelo zahteven. Javnim organom bi lahko občutno pomoč nudile univerze in raziskovalni inštituti. Države članice bi morale iskati spodbudo v izkušnjah evropskih inovacijskih agencij, udeleženih v raziskavah in razvoju.
Menim, da bo Komisija na podlagi predlogov poročila gospoda Malcolma Harbourja ustvarila izčrpen, lahko razumljiv priročnik, ki bo predvsem malim in srednje velikim podjetjem ter ustreznim organom na področju javnih naročil nudil pomoč pri realizaciji.
Samo s tesnim sodelovanjem med državami članicami EU na področju javnih naročil bomo lahko spodbujali inovacije in zagotavljali visokokakovostne trajnostne javne storitve.
Naslednja točka je poročilo gospe Angelilli v imenu Odbora za državljanske svoboščine, pravosodje in notranje zadeve o predlogu priporočila Evropskega parlamenta Svetu o boju proti spolnemu izkoriščanju otrok in otroški pornografiji.
Gospod predsednika, gospe in gospodje, začeti želim z zahvalo kolegom poslancem za njihovo odlično sodelovanje, ki nam je po mojem mnenju omogočilo sestavo zelo zadovoljivega besedila. Prav tako sem hvaležna vsem NVO in institucijam, ki so pozorno spremljale naše delo. Njihovi dragoceni predlogi so izboljšali poročilo.
Izpostavili smo dva ključna cilja, od katerih je bil prvi, da skrbno preučimo, v kakšnem obsegu se v 27 državah članicah izvaja okvirni sklep iz leta 2003, drugi pa, da po potrebi predlagamo izboljšave. Dejstvo je, da je treba okvirni sklep posodobiti, da se poveča raven zaščite mladoletnikov, glede na pojav novih in vznemirljivih primerov izkoriščanja, povezanih z novimi tehnologijami.
Prva opredeljena prednostna naloga je boj proti spolnemu turizmu, ki se zaskrbljujoče povečuje, deloma zaradi nižjih stroškov potovanja. S tega stališča bi bilo treba izboljšati sodelovanje zunaj ozemlja, države članice pa bi bilo treba pozvati, da razveljavijo načelo dvojne kaznivosti za kazniva dejanja, ki zadevajo izkoriščanje in zlorabo otrok.
Drugič, navezovanje stikov, to je spletna psihološka manipulacija z namenom nagovarjanja otrok za spolne namene, bi moralo veljati za kaznivo dejanje v vseh državah članicah.
Tretjič, države članice bi morale biti zavezane k izmenjavi informacij iz kazenskih evidenc, ki so povezane z obsodbami zaradi spolne zlorabe. Cilj tega je kategorična odprava možnosti, da bi storilci dejanj spolne zlorabe lahko imeli zaposlitev, ki vključuje stik z otroki.
Med predlogi, ki naj bi se jih začelo izvajati čim prej, je tudi vzpostavitev sistema za hitro opozarjanja o izginotju otrok. Ta sistem je že bil preskušen in se je že izvajal, čeprav s strani samo majhnega števila držav članic in samo na preskusni ravni, toda dal je odlične rezultate. Zato ga moramo razširiti na vseh 27 držav članic. Vredno si je zapomniti, da v Evropi vsako leto na tisoče otrok izgine brez sledu.
Rada bi izpostavila še en vidik: na splošno se morajo nacionalne zakonodajne oblasti zavezati izboljšanju zaščite otrok žrtev med preiskavami in pred in po kakršnem koli sodnem primeru, v katerem so vpleteni otroci. To bo preprečilo, da bi otroci postali dvakratne žrtve, najprej žrtve nasilja in nato žrtve medijskega ali pravnega nasilja.
Nazadnje smo poudarili potrebo po opredelitvi prisilnih porok, katerih večina zadeva otroke, kot kaznivega dejanja.
Za konec, gospod predsednik, menim, da je pomembno vse države članice pozvati, da čim prej ratificirajo najnovejšo Konvencijo Sveta Evrope o zaščiti otrok pred spolnim izkoriščanjem in zlorabo. To je konvencija iz oktobra 2007, ki predstavlja najinovativnejši in najsodobnejši akt o zaščiti otrok.
podpredsednik Komisije. - (FR) Gospod predsednik, gospe in gospodje, najprej bi se rad toplo zahvalil gospe Angelilli za njeno izredno poročilo. Prav tako bi se ji rad zahvalil za način, na katerega je skupaj s Komisijo delala na zelo težavnem, občutljivem vprašanju, ki je za nas tako zelo pomembno.
Otroci s ranljivi in imajo pravico do zaščite, da bi zagotovili njihov skladen razvoj. Spolna zloraba in različne vrste izkoriščanja, predvsem otroška pornografija, so podli zločini z globoko zakoreninjenimi, dolgotrajnimi učinki na svoje mlade žrtve.
To je grozljiv pojav, katerega razsežnost ni znana. Nekateri viri navajajo, da je v Evropi med 10 in 20 % otrok doživelo eno od oblik spolnega napada v otroštvu.
Evropska unija se je oborožila z zakonodajo o zadevi. Okvirni sklep iz leta 2004 vzpostavlja najmanjšo raven uskladitve nacionalne zakonodaje glede opredelitve kot kaznivega dejanja in pristojnosti. Kljub nepopolnosti informacij je Komisija v poročilu iz leta 2007 menila, da se je okvirni sklep na splošno zadovoljivo izvajalo. Vendar to ni dovolj.
Razvoj medmrežja prispeva k širjenju novih nevarnosti za naše otroke. Ena od teh je otroška pornografija, obstajajo pa tudi druge, kot je nagovarjanje otrok, ki ga je omenila gospa Angelilli. Spolni turizem v tretjih državah z namenom zlorabe otrok je realnost, medtem ko ni neznano, da zlorabljajo posamezniki, ki so bili obsojeni v drugih državah članicah.
Države članice niso zadovoljne. Konec leta 2007 so izpogajale konvencijo s Svetom Evrope za uvedbo zelo visokih standardov zaščite. V prvem letu je konvencijo podpisalo 20 od 27 držav članic.
Glede na povedano Parlament še vedno ni zadovoljen in poročilo gospe Angelilli je dokaz za to. Parlament zahteva boljše izvajanje in predvsem znatno izboljšanje evropskega okvira z nizom elementov za okrepitev boja proti tem kaznivim dejanjem.
Reči moram, da tudi sam nisem zadovoljen. Napovedal sem pregled obstoječe evropske zakonodaje v zvezi s tem in bom marca podal predlog za sprejetje s strani komisarjev. Predložiti želim ambiciozno besedilo, ki ne bo obravnavalo samo uveljavljanja, ampak tudi zaščito za žrtve in preprečevanje.
Pripombe v poročilu nam bodo pomagale izvajati ta predlog. Večina vsebine poročila bi morala najti prostor v novem okvirnem sklepu, če pa se bo izkazalo, da to zaradi tehničnih ali pravnih razlogov ni mogoče, bomo poskusili najti najprimernejše orodje za izvajanje kakršnih koli predlogov, ki ne bodo vključeni v ta okvirni sklep. Videli bomo, ali obstaja možnost političnih pobud, predvsem z dialogom s tretjimi državami, ali celo možnost vzpostavitve finančnih instrumentov, kot je to v primeru obstoječih programov.
Tu imate. Gospod predsednik, gospe in gospodje, vesel sem želje Parlamenta po napredovanju s sprejetjem mehanizmov za "opozarjanje na ugrabitev" v vsaki državi članici. Povedati moram, da sem na zadnjem srečanju notranjih in pravosodnih ministrov odločno zagovarjal, da je treba vsaki državi čalnici zagotoviti sistem "opozarjanja na ugrabitev". ti sistemi bi seveda morali biti povezani, da bi bili povsem učinkoviti.
Še enkrat bi se rad zahvalil Evropskemu parlamentu za njegovo odločno zavezanost. Prav tako se zahvaljujem gospe Angelilli, ki nam je nedvomno podala visoko kakovostno poročilo.
pripravljavka mnenja Odbora za pravice žensk in enakost spolov. - (DE) Gospod predsednik, gospe in gospodje, novi predlog, ki ga je podala Komisija, je nujno potreben. Člani Odbora za pravice žensk in enakost spolov imajo v zvezi s predlogom specifična vprašanja in pripombe. Bistvenega pomena je, da presežemo meje programa Daphne in uvedemo zakonodajne pobude na področju otroške pornografije. To je seveda tudi odgovornost uporabnikov, toda ukrepati morajo države. Prepričana sem na primer, da je Europol pomembno orodje, ki se ga lahko skupaj z učinkovito mrežo strokovnjakov in posebno enoto, katere člani so se usposabljali glede zelo specifičnih zadev, uporabi za boj proti otroški pornografiji in prostituciji. S skupnim evropskim pristopom moramo prav tako rešiti vprašanje ekstrateritorialnosti.
Potrebujemo več informacij, ki pojasnjujejo zadevo, v obliki konkretnih študij o socialnem položaju žrtev, ker so družinski člani sami pogosto odgovorni za zlorabo otrok in dajanje otrok na splet. Pomembno je, da na tem področju jasno napredujemo.
Upam, da je Komisija pripravljena tesno sodelovati z Odborom za pravice žensk in enakost spolov, da bomo lahko skupaj rešili ta vprašanja.
v imenu skupine PPE-DE. - gospod predsednik, Europolovo poročilo o organiziranem kriminalu iz leta 2006 navaja, da prednosti, ki jih ponuja medmrežje v smislu informacijske in komunikacijske tehnologije, zelo koristijo organiziranemu kriminalu. Glede tega ni nobenega dvoma, da so otroci najbolj ranljiva skupina. V skladu s podatki strokovnjakov 90 % otrok, starih od 12 do 17 let, klepeta po medmrežju. Poleg klepetov s sošolci in iger uporabljajo omrežja z "neznanim uporabnikom" preko klepetalnic na spletnih straneh, ki so odlične kontaktne točke za pedofile, ki uporabljajo lažno identiteto, da zvabijo potencialne žrtve.
Po podatkih fundacije Internet Watch Foundation, ki je leta 2006 obdelala več kot 30 000 poročil, je 91 % žrtev starih manj kot 12 let. Osemdeset odstotkov žrtev je bilo ženskega spola, domen, ki prikazujejo zlorabo otrok, pa je bilo več kot 3 000. Nadalje je 55 % vseh domen, ki prikazujejo zlorabo otrok, gostovalo v Združenih državah, 28 % v Rusiji in samo 8 % v Evropi. Sodelovanje na področju onemogočanja spletnih strani, ki prikazujejo zlorabo otrok, bi bilo primerno uvrstiti na agendo srečanja EU-ZDA.
Priča smo dobro organizirani mreži pedofilov in organiziranega kriminala, povezanega s spolno industrijo, kot je navedla gospa Angelilli. Po drugi strani je mednarodno sodelovanje organov pregona omejeno. Skoraj neverjetno je, da še vedno manjka osem ratifikacij v primeru Izbirnega protokola h Konvenciji o otrokovih pravicah glede prodaje otrok, otroške prostitucije in otroške pornografije, štiri v primeru Palermskega protokola, ki je temeljni dokument za mednarodno sodelovanje v boju proti trgovini z ljudmi. Nekaj manj kot polovica držav članic še vedno ni ratificirala Konvencije Sveta Evrope o kibernetski kriminaliteti.
Na tem področju je treba še veliko storiti. Zato je čas, da Svetu pošljemo odločno in jasno sporočilo, naj revidira Okvirni sklep o boju proti spolnemu izkoriščanju otrok in otroški pornografiji.
Gospod predsednik, komisar Barrot, gospe in gospodje, za začetek bi se zahvalila gospe Angelilli in vsem drugim za njihovo zelo konstruktivno sodelovanje. Verjetno se spominjate, kako malo je bilo narejeno na začetku tega parlamentarnega mandata, toda s strategijo glede otrok pred enim letom je vprašanje otrokovih pravic premagalo težave. Odločitev, ki jo moramo sprejeti tu, zadeva otrokovo pravico, da ni spolno zlorabljen, in boj proti otroški pornografiji.
Še posebno sem vesela zaradi treh predlogov, za katere mi je uspelo, da jih je sprejel Odbor za državljanske svoboščine, pravosodje in notranje zadeve, in za katere upam, da jih bomo obdržali z današnjim glasovanjem. Prvi predlog je, da bi bilo treba otroka razvrstiti kot takšnega, dokler ni star ali stara 18 let. Zelo pomembno je, da lahko po vsej EU zaščitimo mlada dekleta in mlade fante pred spolnimi kaznivimi dejanji, spolno zlorabo in spolnim izkoriščanjem.
Drugi predlog je zaščita otrok pred zlorabo otrok za spolni turizem s tem, da vse države članice kriminalizirajo spolna kazniva dejanja v EU in zunaj nje. To pomeni, da tisti, ki bodo storili kazniva dejanja, nikoli ne bodo mogli biti spolni turisti in izkoriščati najrevnejše in najmlajše otroke in mlade v drugih državah, saj jih bo, ko se bodo vrnili domov, kjer koli že v EU, pričakal pregon in kazen.
Tretji predlog je, da se moramo zdaj resno spopasti z internetom in skupaj z največjimi družbami, ki izdajajo kreditne kartice, razviti tehnična sredstva, s pomočjo bank in menjalnic, ponudnikov internetnih storitev in upravljavcev iskalnikov ter seveda potovalno industrijo, ustaviti delovanje plačilnih sistemov, če se izvede plačilo za spolna kazniva dejanja ali nasilje ali spolno izkoriščanje otrok in mladih ljudi. Enaka mnenja je najti povsod, kjer si ljudje prizadevajo za ustavitev delovanja spletnih strani, in to je, da imajo otroci prednost pred zaupnostjo in da je treba zlorabo otrok in mladih ljudi prijaviti.
S tem poročilom si lahko zdaj odpočijemo in smo zadovoljni, da smo tu v Parlamentu naredili prve korake v zvezi s pravicami otrok, ko pa dobimo novo Lizbonsko pogodbo, pa bodo otrokove pravice tudi pravna osnova in cilj v EU, in to ni prezgodaj. Hvala.
v imenu skupine ALDE. - (DE) Gospod predsednik, gospod podpredsednik Komisije, poročevalki bi se rad zahvalil za njen trud in njeno pobudo o tem poročilu. Zaščita otrok, medtem ko uporabljajo internet, in boj proti otroški pornografiji sta dve izmed najnujnejših vprašanj, ki jih moramo obravnavati. Zame je zelo pomembno, da ta Okvirni sklep o boju proti spolnemu izkoriščanju otrok in otroški pornografiji zagotovi višjo raven zaščite. Zlorabo otrok preko interneta se lahko obravnava samo kot skupno pobudo na evropski ravni, saj interneta ne omejujejo nacionalne meje.
V tem poročilu so tri točke, ki jih je po mojem mnenju potrebno izboljšati. Prvi, ohraniti je treba ravnotežje med varnostjo otrok in varstvom podatkov. Upoštevati moramo ne samo osebne podatke otrok, temveč tudi osebne podatke ljudi in vsebino, ki je pomembna za zagotavljanje te zaščite otrok. Poleg določitve kaznivih dejanj za internetne uporabnike in dobavitelje otroške pornografije moramo najprej identificirati ljudi za temi strašnimi dejavnostmi in jih aretirati. S to zlorabo se lahko borimo samo tako, da se je lotimo pri koreninah. Nasloviti moramo tudi tiste ljudi, ki te storitve, ta grozljiva kazniva dejanja, dajejo na razpolago drugim in imajo od njih koristi.
Poleg kriminalizacije storilcev, kot je opisano v poročilu gospe Angelilli, moramo tudi ozaveščati ljudi, ki skrbijo za otroke, in pojasniti tveganja, povezana z uporabo interneta. Osredotočiti se moramo na razvoj novih tehnoloških metod in vzpostavitev načela zasebnosti posameznika. Poleg tega moramo spodbujati izmenjavo informacij in izkušenj med posameznimi organi v državah članicah. Organi za varstvo podatkov v državah članicah lahko v tem pogledu delujejo kot pomembni posredniki. Uspešen bo samo vseobsežen pristop.
Toda ne odobravam, da se iz ponudnikov internetnih storitev naredi podaljšek organov pregona. Precej boljša rešitev je izvajanje sporazumov, ki ponudnikom internetnih storitev omogočajo sodelovanje z organi pregona na prostovoljni osnovi, kot je že v veljavi.
Otroška pornografija v vseh svojih pojavnih oblikah ni nič več ali manj kot zločin proti človeštvu. Na vse načine si moramo prizadevati za boj proti njej. Zagotoviti moramo, da države članice sodelujejo z nami in da se vsi mi v Parlamentu premikamo v isto smer. Na tej podlagi bodo člani Skupine zavezništva liberalcev in demokratov za Evropo podprli poročilo gospe Angelilli.
Gospod predsednik, čeprav pravni sistemi držav članic predvidevajo sankcije za spolno izkoriščanje otrok in otroško pornografijo, je še vedno treba povečati raven zaščite naših otrok.
Poudariti je treba, da otroci, ki uporabljajo nove tehnologije, še zlasti internet, tvegajo stik s potencialnimi storilci kaznivih spolnih dejanj. V zvezi z obstoječimi nevarnostmi je treba države članice pozvati, da onemogočijo dostop do internetnih strani, ki vsebujejo otroško pornografijo. To mora biti pravno zavezujoča obveznost.
Prav tako obstaja nujna potreba po vseevropski kampanji, da bi starše in mladostnike opozorili na nevarnosti otroške pornografije na internetu. Prav tako je pomembna zadeva podpora žrtvam tega gnusnega posla in njihovim družinam. Pogosto ostanejo brez pomoči. Naša dolžnost je, da našim otrokom zagotovimo najboljšo možno zaščito.
v imenu skupine Verts/ALE. - Gospod predsednik, gospe Angelilli se želim zahvaliti za to poročilo. Ponovila bi, kar je povedala naša kolegica, gospa Bauer, glede naših držav članic, ki morajo ukrepati glede podpisa in ratifikacije konvencij in protokolov, ki trenutno manjkajo. Če iščemo skupni okvir in skupni pristop, so to najosnovnejše izhodiščne točke, ki prav tako pošiljajo znak s strani držav članic, da so tudi one zaskrbljene glede teh vprašanj. Menim, da je to ena od ključnih zadev, ki bi jo morale storiti, in bilo bi zanimivo vedeti, zakaj določene države članice dejansko še niso podpisale zadevnih konvencij in protokolov.
Pozdravljamo večino poročila v smislu pristopa na temelju pravic, za katerega bi rada videla, da se nadaljuje in spelje stran od vidika, da gre samo za kazensko pravosodje. Dejansko gre za pravice in zaščito otrok in mladih ljudi. Potrebujemo te jasne ukrepe za podporo otrokom, ki so bili žrtve - bodisi med sodnim postopkom, kjer je seveda ključnega pomena najti resnico, toda ne na način, zaradi katerega so otroci bolj travmatizirani, kot so bili na začetku postopka, ali s skupnim delom pri identificiranju otrok.
Vendar mora zaščita vključevati tudi same otroke. Spodbujati moramo internetno pismenost med otroci in tudi njihovo razumevanje nevarnosti in na kaj morajo biti pozorni, da bodo tudi sami lahko igrali aktivno vlogo pri boju proti tem kaznivim dejanjem.
Podpreti nameravamo določene izmed sprememb danes zjutraj, predvsem tam, kjer menimo, da se tvegano vmešavamo v določena načela - kot sta dvojna kaznivost in zaupnost v določenih poklicih -, in ena ali dve drugi, kjer menimo, da zasnova morda potrebuje nadaljnjo opredelitev. Vendar na splošno zelo odobravamo to poročilo in se veselimo njegovega nadaljnjega napredka.
v imenu skupine GUE/NGL. - (SV) To poročilo ima podporo Konfederalne skupine Evropske združene levice/Zelene nordijske levice. Spolno izkoriščanje otrok in otroška pornografija sta ostudni kaznivi dejanji, za preprečitev katerih je potrebno mednarodno sodelovanje. Nad otroci se izvaja nasilje s siljenjem k poziranju v spolnem kontekstu, fotografiranju ali snemanju in objavi na internetu. Te posnetke in podobe je mogoče videti po vsem svetu, zato je za zaustavitev tega nasilja potrebno okrepljeno mednarodno sodelovanje. Vemo, da vsekakor obstajajo povezave med trgovino s spolnimi sužnjami in spolnim izkoriščanjem otrok. Združeni narodi ocenjujejo, da je 85 % žrtev trgovine s spolnimi sužnjami otrok v starosti pod 18 let.
Ne vemo, koliko otrok se kupi in proda kot blago za spolno izkoriščanje, toda vemo, da veliko, in vemo, da je vsak otrok, ki ga to prizadene, en otrok preveč. Odrasli svet mora prevzeti odgovornost za zaščito naših otrok pred tem, pred enim najhujših zločinov, ki jim je lahko izpostavljen otrok.
V tej razpravi ne smemo pozabiti, da se mnogo kaznivih dejanj proti otrokom zgodi v družini ali v krogu družinskih prijateljev, zato je za družbo pomembno, da zagotovi, da imajo otroci druge stike z odraslimi, tako da imajo nekoga, na katerega se lahko obrnejo po pomoč.
Vse vrste spolne zlorabe otrok so kaznive in jih je treba videti kot kazniva dejanja, za katera veljajo v vseh državah članicah. Vse državljane, ki storijo spolna kazniva dejanja nad otroci, je treba kaznovati, ne glede na to, ali se dejanje stori v EU ali zunaj nje.
v imenu skupine IND/DEM. - (NL) Gospe Angelilli bi želel čestitati za to jasno poročilo. Jasno je, da je treba spolnemu izkoriščanju otrok narediti konec. Izredno povečanje kaznivih dejanj prek interneta zahteva usklajen pristop.
Vendar moramo biti previdni, ko gre za predpisovanje natančnih kazni za te zlorabe na evropski ravni. Države članice same si bodo morale nadvse prizadevati za kaznovanje zlorabe modernih medijev. Internetno otroško pornografijo bo treba urediti v kazenskem pravu držav članic. Svet bi si moral v skladu s prepovedjo opravljanja poklica posameznika prizadevati za zapolnitev vseh vrzeli v pravni mreži, da se izkoriščanje in prenos prek interneta ne preselita v države, kjer ni ustrezne zakonodaje. Od Komisije bi želel slišati, ali bi bilo z državami, ki niso članice EU, mogoče razpravljati o tem, vendar Svet žal ni prisoten.
Poleg tega bi rad zagovarjal okrepljeno sodelovanje z Europolom in Eurojustom. V njunih organizacijah je treba dati prednost boju proti mednarodnim mrežam otroške pornografije, saj ti vsekakor povečuje področje delovanja za ustrezno ukrepanje zunaj Evropske unije.
Če se strinjamo glede nezaželenosti spolnega izkoriščanja otrok, predlagam, da razpravljamo tudi o izkoriščanju odraslih. Pobude za zmanjšanje prostitucije na velikih prireditvah, kot so nogometna prvenstva in olimpijske igre zaslužijo več podpore v tem Parlamentu.
(IT) Gospod predsednik, gospe in gospodje, pedofilske organizacije predstavljajo nevarnost za državljane in jih je treba kot take obravnavati kot mafijo ali teroristične organizacije s posebno, strogo zakonodajo.
Nezaslišano je, da je na tisoče ljudi, ki so bili obtoženi kaznivih dejanj otroške pornografije in v zaporu niso preživeli niti enega dneva. Prav tako bi rad spomnil poročevalko, gospo Angelilli, katere kakovost dela smo vsi občudovali, da je bil v njenem mestu lansko leto primer, znan kot "lotosov cvet", ki je vključeval 200 romskih otrok. Ko se je primer zaključil, so romski otroci dobesedno izginili; nihče ne ve, ali so se vrnili v iste tabore, kjer je prihajalo do zlorabe.
Zato morajo biti vse države članice budne, uvesti posebno zakonodajo, tega nasilja, te grozne nevarnosti za družbo pa se je treba lotiti s posebnimi in zelo strogimi zakoni.
(HU) Gospod predsednik, komisar, gospe in gospodje, ta Parlament danes razpravlja o temi, ki po pravici razburja ljudi vse dobre ljudi. Obsojamo ta pojav, pri tem pa mislimo, da se lahko takšna travma zgodi samo otrokom drugih ljudi. Toda v nevarnosti so vsi naši otroci, saj se žrtve spolnega izkoriščanja otrok in otroške pornografije množijo. Zato se moramo z vsemi razpoložljivimi sredstvi boriti, da preprečimo takšna dejanja. Zagotoviti moramo, da se kazni, določene v nacionalnih pravnih sistemih učinkovito uporabljajo, in da vsakodnevna praksa odraža ta boj. Države članice morajo narediti vse, kar je mogoče, da povsem odpravijo povpraševanje.
Posebno pazljivi moramo biti glede nenehnega izziva, ki ga tozadevno predstavlja uporaba novih spletnih tehnologij - spletne kamere, mobilni telefoni in še zlasti uporaba interneta. Uvedba tehnologij, ki onemogočijo dostop, je lahko poleg ozaveščanja družin in otrok o nevarnostih eden od načinov za to. V vsakem primeru moramo poudariti, da so to huda kazniva dejanja in da je treba, da bi jih odkrili, nujno odstraniti vse ovire na poti nemotene izmenjave evidenc organov pregona med državami članicami, da bi omogočili vzpostavitev centraliziranih podatkovnih baz za informacije o storilcih.
Menim, da je zelo pomembno in bistvenega pomena, da države članice ratificirajo obstoječe mednarodne dokumente in da se njihovo vsebino učinkovito izvaja. Zagotoviti moramo, da bo postala zaščita otrok osrednja tema v vseh državah članicah EU. Odlično poročilo gospe Angelilli prispeva k tem prizadevanjem in ga podpiramo tudi z našim glasom. Hvala lepa.
(ES) Gospod predsednik, zaradi spolnega izkoriščanja otrok v resnici trpijo dečki in deklice po vsem svetu, saj predvsem v revnih državah obstaja ponudba spolnega izkoriščanja otrok in povpraševanje po internetni pornografiji in spolnem turizmu s strani bogatih držav.
S tem priporočilom se zavzemamo za konkretne ukrepe: zahtevamo uskladitev razlik o starosti privolitve, strožje kazni za spolno zlorabo in močnejše, okrepljene nacionalne programe in sisteme za posredovanje. Za dosego tega se moramo osredotočiti na države članice, da lahko - kot je poleg prenosa okvirnega sklepa Sveta o tej zadevi storila Španija - razvijemo in izvajamo akcijske načrte, v katerih so vključene interesne skupine, vključno s programi ozaveščanja javnosti in družbene mobilizacije, ne da bi pri tem zanemarili prizadevanja za mednarodno sodelovanje.
Nazadnje bi želela svoj glas dodati glasovom tistih, ki pozivajo države članice, da podpišejo, ratificirajo in uporabljajo vse zadevne mednarodne konvencije, da bi lahko zagotovili, da se spoštuje pravice mladoletnikov.
(ET) Gospod predsednik, gospod podpredsednik Komisije, gospa Angelilli, gospe in gospodje, hiter razvoj informacijske in komunikacijske tehnologije je ustvaril nov kanal za zločince, da zakrivijo ali prikažejo svoja kazniva dejanja. O kaznivih dejanjih, ki so predmet poročila, se je razpravljalo na različnih svetovnih in evropskih forumih.
Leta 2003 je Svet Evropske unije sprejel zavezujočo okvirno resolucijo o boju proti spolnemu izkoriščanju otrok in otroški pornografiji, vsebina te resolucije pa je bila do danes v veliki meri vključena v pravne sisteme držav članic. Toda v povezavi s hitrim razvojem IT jo je treba posodobiti in s tem seveda ne moremo zavlačevati. Veseli me, da bo Komisija kmalu dokončala novo posodobljeno okvirno resolucijo.
Vse države članice morajo opredeliti pojem "otroška pornografija" in spolno nagovarjanje otrok prek interneta opredeliti kot kaznivo dejanje. Nadlegovalce, ki delujejo prek interneta, je težko ujeti, vendar ni nemogoče. Sočasno mnogi nacionalni zakoni omejujejo nadzor. Tako nadzora ni mogoče uporabiti v primeru kaznivih dejanj druge stopnje, prav tako pa je pogosto ovira tudi varstvo podatkov.
V moji domovini so bili še celo pred kratkim primeri, ko je mladoletnik storil samomor zaradi dejanj internetnega nadlegovalca. Takšni primeri so bili tudi v drugih državah članicah. Prav tako moramo imeti možnost zaščititi naše otroke, preden postanejo žrtve. V Evropski uniji ne sme biti niti najmanjše tolerance za pedofilijo in otroško pornografijo. To moramo doseči.
(IT) Gospod predsednik, gospe in gospodje, spolno izkoriščanje otrok je strašanski problem. To je sramota današnjega sveta in nagrobnik našega propada.
V zadnjem času je bilo opaziti strm porast zaradi vrtoglavega širjenja interneta in novih in naprednih tehnologij, ki so jim izpostavljeni otroci in do katerih imajo dostop, brez omejitev, pravil, nadzora ali kazni. Ti so zdaj bolj potrebni kot kdaj koli in jih je treba uporabljati na vse bolj učinkovit in svarilen način.
Izvrstno poročilo gospe Angelilli, za katero ji iskreno čestitam, in specifična priporočila, ki jih bo Parlament podal Komisiji, nakazujejo in predlagajo ukrepe, ki lahko resnično omejijo širjenje otroške pornografije, spletne psihološke manipulacije otrok za spolne namene, spolnega turizma in vseh oblik zlorabe otrok.
Nedavni vznemirljivi podatki, vključno s študijo ZN o nasilju nad otroci, kažejo, da se spolno izkoriščanje otrok hitro povečuje in da skupaj s trgovino z ljudmi postaja eden izmed glavnih virov dobička in eden od najhitreje rastočih kaznivih dejanj na nadnacionalni ravni z letnim prometom približno 10 milijard USD.
V skladu z oceno Mednarodne organizacije dela je 12 milijonov ljudi žrtev prisilnega dela, od teh pa jih je več kot 1 milijon žrtev spolnega izkoriščanja in 45 % do 50 % je otrok.
(IT) Gospod predsednik, gospe in gospodje, predlog priporočila Evropskega parlamenta o boju proti spolnemu izkoriščanju otrok in otroški pornografiji na splošno Svetu je spodbudil jasen razvoj novih telekomunikacijskih tehnologij.
Oblike spletne psihološke manipulacije otrok za spolne namene so vsekakor narasle, to priložnost pa bi želel izkoristiti tudi za obsodbo izkoriščanja podob žensk. V večini držav EU se razširja pogosto ostuden pogled na ženski spol, kjer se komercialne cilje zasleduje ne le z vulgarnostjo, temveč tudi z resničnim zaničevanjem dostojanstva žensk, da ne omenjam uporabe prikritega oglaševanja in tudi televizijskih programov - reči moram, da predvsem v moji državi.
Strinjam se s poročevalko, da bi bilo treba Okvirni sklep Sveta 2004/68 posodobiti, da bi povečali raven zaščite otrok in se na splošno bolje spopadli s spolnim izkoriščanjem. Prav tako je pomembna ratifikacija konvencije Sveta Evrope, toda ne smemo se ustaviti tu: spletno psihološko manipulacijo otrok za spolne namene moramo opredeliti kot kaznivo dejanje in pozvati k čezmejnemu sodelovanju na tem področju.
Po mojem mnenju bi morale biti države članice zavezane k izmenjavi informacij iz kazenskih evidenc, ki se nanašajo na obsodbe zaradi spolne zlorabe - in prepričan sem da je sistem ECRIS zagotovo korak naprej na tej bojni črti -, da bi tistim, ki so storili določena kazniva dejanja, preprečili stik z otroki, in izboljšali zaščito žrtev, ne samo med preiskavami, temveč tudi po zaključku sojenja.
Zaključil bi s poudarkom tega, da oblike izkoriščanja otrok žal obsegajo več kot samo spolno zlorabo, in na teh drugih področjih bi želel videti večjo zavezanost naših institucij.
(EL) Gospod predsednik, komisar, gospe in gospodje, najprej bi želel čestitati gospe Angelilli za njeno izjemno delo na tako občutljivem vprašanju, ki zadeva vse. Spolno izkoriščanje otrok je pojav, ki še naprej šokira družbo v državah članicah Evropske unije in drugod. Otroška pornografija na internetu je problem, ki se slabša, če pomislite, da se je med leti 1997 in 2007 število spletnih strani, ki prikazujejo spolno izkoriščanje otrok, povečalo za tisoč odstotkov. Okrepljeno sodelovanje z zasebnim sektorjem bi lahko učinkovito prispevalo k omejevanju števila strani, ki gostijo otroško pornografijo. Sodelovanje bi se lahko na primer spodbujalo tako, da bi se izdajatelji kreditnih kartic na evropski ravni borili proti otroški pornografiji na spletu z uporabo svojih sistemov za plačilo komercialnih strani, ki prodajajo fotografije otrok.
Poleg tega bo novi program Skupnosti za zaščito otrok, ki uporabljajo internet, spodbujal varnejše spletno okolje. Konvencija Sveta Evrope, ki jo je podpisalo 20 držav članic Evropske unije, je prvi mednarodni pravni akt, ki različne oblike spolnega izkoriščanja otrok opredeljuje kot kaznivo dejanje. Da bi učinkovito obravnavali ta problem, morajo države članice vsako obliko prisile otrok k sodelovanju v spolnih dejanjih opredeliti kot kaznivo dejanje. Nazadnje se mi zdi zelo pomembna vzpostavitev registrov pedofilov in preprečevanje dostopa do delovnega mesta ali prostovoljnega dela, zaradi katerega so v neposrednem stiku z mladoletniki.
(HU) Hvala lepa, gospod predsednik, gospe in gospodje, na svetu je okoli 40 milijonov otrok v starosti pod 12 let, ki so žrtve neke oblike nasilnega dejanja. Glede na nove tehnologije in zlasti stalen razvoj interneta in novih spletnih metod, ki jih uporabljajo pedofili, je izredno pomembno povečati raven zaščite otrok. Po Evrobarometru 74 % mladoletnih otrok vsak dan uporablja internet in zato so mnogi izmed njih izpostavljeni nasilnim ali pornografskim elementom.
V interesu učinkovite zaščite bi želel v Evropi priporočiti uvedbo tako imenovanih brezplačnih informacijskih paketov za družine. Te določeni evropski internetni ponudniki že široko uporabljajo in menim, da se lahko temu prizadevanju priključijo tudi drugi. Paketi obravnavajo štiri teme osnovne varnosti - varnost in komuniciranje, zabavo, prenos in virtualno nasilje ter na igriv način ponujajo družinam pomoč pri varni uporabi interneta. Nadalje priporočam, da ti paketi vsebujejo brezplačen, otrokom prijazen internetni brskalnik, ki bi lahko služil kot spletni filter, da bi otroke držali stran od nezaželenih vsebin na svetovnem spletu. Prepričani moramo biti, da so naši otroci varni, ne samo na internetu, ampak tudi v javnih in zasebnih ustanovah. Zato je izredno pomembno, da se od vsakogar, ki je zaradi svojega dela v rednem stiku z otroki, zahteva, da sporoči vsako situacijo, v kateri je prišlo do spolne zlorabe. Hvala.
(RO) Spolno izkoriščanje otrok in otroška pornografija sta zelo huda zločina. Čeprav je zakonodaja v mnogih državah Evropske unije dovolj stroga, je treba sprejeti še mnoge ukrepe, da bi otrokom zagotovili ustrezno zaščito. Vse države članice bi morale ratificirati konvencijo Sveta Evrope in v polnem obsegu izvajati okvirni sklep, da bi vzpostavile enoten pristop na ravni Evropske unije.
Nezakoniti material, ki vključuje zlorabo otrok, bi bilo treba odstraniti z interneta na začetku, dostop do spletne strani pa bi morali ponudniki onemogočiti. Dobro priložnost za izboljšanje zakonodaje vsekakor nudi pregled telekomunikacijske zakonodaje, o katerem trenutno skupaj s Svetom in Komisijo razpravljamo v Evropskem parlamentu.
Storilcem spolne zlorabe bi bilo treba odreči možnost opravljanja poklicnih dejavnosti, ki vključujejo stik z otroki. Dejansko bi morale lokalne oblasti precej natančneje nadzorovati določene sirotišnice.
Menim, da bi morale Evropska komisija in države članice zagotoviti finančno in logistično podporo za kampanje, namenjene staršem in otrokom.
(PL) Gospod predsednik, zelo sem zadovoljen, da se je Parlament resno lotil vprašanja boja proti spolnemu izkoriščanju otrok in otroški pornografiji. Zlasti sem zadovoljen, ker so se doslej mnoge levo usmerjene skupine v Evropi javno borile za največjo možno spolno svobodo, ob tem pa niso posvečale pozornosti posledicam takšnega ravnanja v zvezi z otroki. Prišlo je celo do poskusov oblikovanja pedofilskih političnih strank. To mora vsakega dostojnega državljana Evropske unije navdati z grozo. Obseg tega pojava je ogromen, kot lahko vidimo že, če preletimo dnevno časopisje.
Če izkoristimo priložnost te razprave, bi morali pozornost posvetiti kršenju otrokovih pravic in spolnemu izkoriščanju otrok neevropskih priseljencev. Dejstvo, da je to dovoljeno v njihovih matičnih državah, je eno, toda ko živijo v državah Evropske unije, morajo natančno upoštevati veljavno zakonodajo ali zapustiti Evropo. Ne morejo obstajati eni zakoni za evropske staroselce in drugi za priseljence. To zadeva vsak vidik življenja.
(CS) Gospod predsednik, gospe in gospodje to je nedvomno pomembno vprašanje, ki zahteva učinkovito sodelovanje vseh držav članic. Izpostaviti želim, da je zaščita otrok pred zlorabo v moderni družbi v mnogih ozirih oslabela. Razlogi segajo od povečanega razpada družin in naraščajočega števila otrok, vzgojenih v enostarševskih družinah, do večje mobilnosti državljanov in širjenja modernih informacijskih tehnologij. Zato močno odobravam poročilo.
Menim, da je odkrita spolna vzgoja otrok pomembna za preprečevanje spolne zlorabe otrok, toda namenjena bi morala biti tudi staršem, učiteljem, socialnim in zdravstvenim delavcem. Pomembno je, da se vsak ustrezno zave takšnih zločinov, ob tem pa najprej prizna, da obstajajo, da bi lahko odkrili potencialne storilce in preprečili zlorabo.
Vašo pozornost želim obrniti k dejstvu, da imajo storilci spolnih deliktov nad otroki visoko stopnjo ponovitve kaznivega dejanja. V določeni meri tu velja rek naših nemških prijateljev einmal ist keinmal (enkrat ni nikoli). Toda če nekdo stori takšno kaznivo dejanje dvakrat ali več, potem bi morali biti sposobni preprečiti storitev nadaljnjih kaznivih dejanj. V takšnih primerih je treba uporabiti terapevtske in različne preprečevalne ukrepe, predvsem prepoved dela z otroki in mladostniki. Ker lahko med ponovitvami kaznivih dejanj preteče veliko časa, je treba informacije o nagnjenju k takšnim kaznivim dejanjem dolgoročno hraniti v evidenci. Predlagal bi tudi obvezno preverjanje oseb, ki se prijavijo na delovno mesto učitelja, trenerja in nadzornika mladih, glede preteklih spolnih prestopkov.
Po mojih izkušnjah poskušajo storilci spolnih deliktov nad otroki pogosto obiti prepovedi dela z otroki z različnimi zvijačami, vključno z lažno identiteto, da bi dobili dostop do svojega cilja. Prosti pretok ljudi v Evropski uniji jim daje večje možnosti za to.
Gospod predsednik, Roberti Angelilli se želim zahvaliti za to izjemno poročilo.
Spolno izkoriščanje je zločin proti najbolj ranljivim v naši družbi in zato sem šokiran, da sedem izmed naših držav članic v Evropski uniji še vedno ni podpisalo konvencije Sveta Evrope; prav tako osem izmed teh držav še ni ratificiralo Izbirnega protokola h Konvenciji ZN o otrokovih pravicah glede prodaje otrok, otroške prostitucije in otroške pornografije.
Dejstvo je, da internet zdaj ponuja nove poti za ta kazniva dejanja, in zato mislim, da moramo obvezno pozvati k temu, da se dejanja uporabe interneta za otroško pornografijo in za spletno psihološko manipulacijo otrok za spolne namene opredeli kot kaznivo dejanje. Ni dovolj, da se države pritožujejo, da je to težko storiti. Moramo sodelovati in uskladiti naša prizadevanja, da zagotovimo, da zmoremo. V vseh državah članicah bi moralo biti mogoče katerega koli državljana ali osebo, ki živi v Evropski uniji in ki je storila kaznivo dejanje zunaj Evropske unije, postaviti pred sodišče.
Gospod predsednik, tudi jaz bi želel čestitati gospe Angelilli za njeno zelo dobro poročilo. Menim, da bomo vsi podprli takšno poročilo.
Kot je bilo rečeno, to je zločin, in kogar koli, ki napada ali na kakršen koli način škoduje otrokom, bi bilo treba obravnavati kot zločinca. Žal se prav to dogaja na internetu. Internet je čudovito orodje, izvrsten vir informacij za vse nas in nekaj, kar bo del našega življenja tudi v prihodnje. Toda tam so tisti, ki prežijo na otroke, in internet bodo v največji možni meri izkoristili za škodovanje otrokom.
Približno 8 od 10 otrok v Evropski uniji uporablja internet in menim, da moramo resnično poskrbeti za zaščito najbolj ranljivih otrok pred ustrahovanjem, psihološko manipulacijo spolne namene in nadlegovanjem. Spodbujati moramo ozaveščanje javnosti in spletno varnost, zlasti med otroci, toda tudi med starši, tako da točno vedo, kaj se dogaja in kaj se lahko stori na internetu.
Menim, da bi morale države članice sodelovati pri uvajanju mreže kontaktnih točk, dostopnih javnosti, da bi lahko prijavila nezakonito in škodljivo vsebino in vedenje. Pomembno je, da se starši in otroci pri uporabi interneta počutijo varni in imajo kontaktno točko za prijavo kakršnih koli kršitev. Da bi tiste, ki so zakrivili spletno psihološko manipulacijo otrok za spolne namene in pornografijo, pozvali na odgovornost, bi morali to videti kot to, kar je. Je kaznivo dejanje in ga je treba obravnavati kot takšno.
(PT) Gospod predsednik, gospod Barrot, gospe in gospodje: namen okvirnega sklepa iz leta 2003 je bil zmanjšanje zakonodajne vrzeli med državami članicami v boju proti spolnemu izkoriščanju otrok in otroški pornografiji. V ta namen je sprejel skupni okvir določb, da bi med drugim uredil opredelitev kot kaznivo dejanje, veljavne sankcij in zaščito žrtev in pomoč žrtvam. Menim, da je vredno obžalovanja, da morajo nekatere države članice še sprejeti ukrepe, potrebne za izvajanje tega okvirnega sklepa, čeprav je rok za to že potekel.
Ključnega pomena je, da vse države članice vse vrste spolnih zlorab otrok opredelijo kot kaznivo dejanje in da se vse evropske državljane, ki storijo spolno kaznivo dejanje nad otroci v kateri koli državi v Evropski uniji ali izven nje, kaznuje v skladu z enotno ekstrateritorialno kazensko zakonodajo, veljavno v vsej Uniji. Pomembno je zagotoviti, da se storilci takšnih kaznivih dejanj ne morejo izmuzniti roki pravice. Prav tako podpiram revizijo okvirnega sklepa, da bi zagotovil vsaj enako raven zaščite kot konvencija Sveta Evrope iz leta 2007. Obžalovanja vredno je, da nekatere države članice še niso podpisale te konvencije.
Prav tako je pomembno, da se okrepi ta okvirni sklep kot odziv na najnovejši tehnološki razvoj na področju komunikacij. Otroci vse bolj uporabljajo internet, ki je postal eno izmed najljubših orodij potencialnih in dejanskih storilcev, zlasti s spletno psihološko manipulacijo otrok za spolne namene in goljufivim pridobivanjem otrok za nedovoljene namene, kar je omenila že gospa Angelilli. To priložnost bom izkoristil, da čestitam poročevalki za njeno izvrstno delo in poročilo, ki nam ga je predložila.
Zavedam se zapletenosti in težavnosti tega boja, toda verjamem, da se je s spolnim izkoriščanjem otrok mogoče spopasti z enotnim ukrepanjem in skupnimi prizadevanji. Poudariti bi bilo treba preprečevanje, in sicer s promocijskimi kampanjami, da bi povečali ozaveščenost staršev in otrok glede tveganj otroške pornografije, predvsem na internetu in zlasti glede tveganja spolnega izkoriščanja v spletnih klepetalnicah in forumih.
(PL) Gospod predsednik, pesnik Zbigniew Herbert je dejal: "Naučiti se moramo reči 'ne' (...) 'ne' je zelo pomemben del govora. Je nestrinjanje z zlom." Danes moramo reči ne kršenju temeljnih otrokovih pravic, ne nasilju in spolnemu izkoriščanju otrok, ne izprijenosti in pornografiji na internetu in ne spolnemu turizmu.
Zato se gospe Angelilli zahvaljujem za njeno poročilo. To temo sem že večkrat načel. Na tem področju so potrebni profilaktični in preventivni ukrepi. Bistveno je povečati ozaveščenost glede nevarnosti tako med otroci, kot tudi med njihovimi starši in skrbniki. Nujna sta hitro odkrivanje kaznivih dejanj in strogo izvrševanje kazni. Potrebno je sodelovanje medijev. Ti ukrepi morajo vključevati ves svet, saj v nekaterih državah obstajajo organizacije, ki dvomijo v kaznovanje spolnega stika z otroki. Obstajajo celo zgrešene ideje o tako imenovani "dobri pedofiliji". Do osramotitve naših otrok ali do njihove bolečine in ponižanja ne bi smeli biti brezbrižni. To je sramotno za čas, v katerem živimo.
(EL) Gospod podpredsednik, priporočilo, ki ga je danes tako brezhibno predstavila gospa Angelilli in ki ga podpirajo moji kolegi poslanci, je v pretežni meri naslovljeno na Svet. Ker pa ste dejali, da boste marca podali svoj predlog, bi prosila, da bo ta predlog v skladu s številnimi politikami Evropske unije in ne premik v samo eno smer. Ta predlog bo moral predvideti opredelitev kot kaznivo dejanje, stroge ukrepe in sodelovanje Europola, katerega konvencija prva omenja trgovino z ljudmi. Ne pozabimo, da imamo poleg groženj, nasilja, goljufij in zlorabe vzdrževanih oseb, predvsem v družini, tudi izkoriščanje zaradi namernega izpostavljanja javnosti predvsem ljudi v takšni starosti, ko se še ne morejo odzvati. Mislim pojav trgovine z zapuščenimi dojenčki, ki se je pojavil na internetu, in ko rečem internet, ne mislim samo svetovnega spleta in klepetalnic, v katere vstopajo otroci in svojih sob, ampak tudi številna druga sredstva, vključno z mobilnimi telefoni, ki jih lahko uporabljajo otroci, zato moramo določiti predpise za vse parametre.
Ko govorimo o kaznivem dejanju, moramo pomisliti tudi na situacijo v kazensko poboljševalnih zavodih in zaporih. Če zmanjšamo število ljudi v teh ustanovah, se poveča tveganje za te pojave. Prav tako je treba predvideti izboljšanje življenjskih pogojev žrtev. Glede na to, da se nasilje storilcev širi in so sredstva, ki jih uporabljajo, močnejša od obrambe, ki je na voljo žrtvam, moramo zaščititi žrtve in njihove družine. Zato sem prepričana, da bo vaš novi predlog vseboval večjo raven zaščite mladoletnikov in natančno specificirana sredstva.
(PL) Gospod predsednik, poročilo gospe Angelilli bo vsem staršem pomagalo zaščititi njihove otroke pred pedofili, ki prežijo na internetu. Zapomniti si moramo, da nas vsa podpora, ki jo dobimo v obliki filtrov in nadzora ponudnikov storitev na internetu, kot staršev ne odvezuje dolžnosti, da zaščitimo in opozorimo naše otroke.
Živim v majhni vasi, kjer se ljudje med seboj poznajo in jih zanima, kaj se dogaja okoli njih. Tujec zbudi zanimanje. V majhni vasici na jugu Poljske bi kdor koli težko neopazno navezal stik z otroki, toda drznem si reči, da je prav v teh tihih in varnih krajih po vsej Evropi, ko starši mirno berejo časopis ali gledajo televizijo, v sobi njihovega otroka nezaželen tujec, ki je z otrokom vzpostavil stik prek interneta. Ali smo kot starši nemočni? Ne, nismo. Morda so naši otroci spretnejši pri uporabi novih tehnologij. Morda jih je težko spraviti od njihovega računalnika.
Dragi starši, že danes naredite nekaj, da zaščitite svoje otroke. Spomnite jih na nekaj, kar so učili nas, namreč: "ne pogovarjaj se s tujci." To je tako enostavno sporočilo. Danes ti tujci z vrečo sladkarij ne prežijo pred šolo, vstopijo v internetne klepetalnice in tam poiščejo svoje žrtve. So bolj nevarni, ker ne vidimo, kdaj brez težav smuknejo iz sobe enega otroka v sobo drugega. Naše otroke bi morali naučiti, da se ne smejo pogovarjati s tujci, in jim tudi na internetu pred nosom zapreti vrata.
Gospa predsednica, o tem vprašanju vlada takšno politično soglasje, da se zdi nenavadno, da se tako malo dogaja v državah članicah.
Naše osredotočanje na internet je očitno zelo pomembno, toda namiguje, da je to nov problem, pri tem pa dobro vemo, da je zelo star problem in je bil zelo dobro skrit. Ni se dogajalo samo pred šolami z vrečko sladkarij, dogajalo se je doma, v vseh naših državah članicah, v cerkvah in bolnišnicah.
Internet je morda osvetlil ta zelo temen del družbe, s katerim se še vedno resno spoprijemamo in to zelo slabo. Zelo nujno je, da države članice svoje številne ostre besede o zaščiti otrok vzamejo resno, tako kot smo v tem Parlamentu zelo veliko govorili o tem, kako cenimo in ščitimo otroke, medtem ko je dejansko naše ukrepanje precej slabotnejše od močnih besed, ki jih govorimo.
Omenila sem, da je dom včasih najnevarnejši kraj za otroke. Na Irskem smo nedavno imeli primer, ki je to poudaril. Prav tako bi dodala, da mora tisti, ki meni, da so majhna mesta, kjer vsak pozna vsakogar, varen kraj za otroke, še enkrat premisliti. V majhnih mestih si ljudje pogosto zatiskajo oči, ker ne želijo govoriti o "nepreverjenih informacijah", ki jih imajo, in jih je morda strah te informacije posredovati organom oblasti.
To je nekaj, kar moramo vsi preučiti in biti pripravljeni razpravljati o tem, saj tišina povzroča naraščanje zlorabe in povzroči grozno škodo otrokom, ki so ujeti v tej situaciji. Pozivam irsko vlado, da predloži zakonodajo o širokem obsegu ukrepov za zaščito otrok pred spolno zlorabo. Prav tako moramo preučiti našo ustavo, ki družini daje prednost pred otrokovimi pravicami. Ne smeta si nasprotovati: oba si zaslužita zaščito s našo ustavo.
Gospa predsednica, pozdravljam to razpravo in v skladu s spremljevalnim predlogom resolucije pozivam vse države članice EU, da podpišejo in ratificirajo Konvencijo Sveta Evrope o zaščiti otrok pred spolnim izkoriščanjem in zlorabo. Prav tako pozivam vse države članice EU, da podpišejo Izbirni protokol h Konvenciji ZN o otrokovih pravicah glede prodaje otrok, otroške prostitucije in otroške pornografije.
Konvencija Sveta Evrope je prvi mednarodni pravni instrument, ki različne oblike spolne zlorabe otrok kategorizira kot kazniva dejanja, vključno s takšno zlorabo z uporabo sile, prisile ali groženj, celo znotraj družine. Vendar pa sedem držav članic EU še vedno ni podpisalo konvencije, osem držav članic pa mora še ratificirati izbirni protokol ZN.
Internet vse bolj uporabljajo potencialni in dejanski storilci spolnih deliktov kot medij za spolno zlorabo otrok, predvsem s spletno psihološko manipulacijo otrok za spolne namene in otroško pornografijo.
Čeprav sprejemam, da je irsko kazensko pravo o zaščiti otrok pred spolno zlorabo in izkoriščanjem precej izčrpno, bi kljub temu pozval irsko vlado, da čim prej predloži sodobno zakonodajo, ki bo obravnavala širjenje novih načinov, na katere so lahko otroci žrtve spolne zlorabe.
(BG) Poročilo gospe Angelilli je resnično pravočasno in pomembno. Živimo v svetu, v katerem se tveganja za otroke in mladostnike nenehno povečujejo.
Izkoriščanje otrok, vključno s spolnim izkoriščanjem otrok, je ena izmed največjih tegob družbe. Boj proti temu pojavu zahteva veliko skupnega prizadevanja in vključevanje ukrepov, metod in virov. Sodni in kazenski ukrepi so zelo pomembni, tako na primer opredelitev spolnega izkoriščanja kot kaznivo dejanje, zlasti zakonodaja o internetni tehnologiji, uporabljeni v nasprotju z največjimi koristmi otrok.
Ne moremo dovoliti, da bi kakor koli prezrli dejstvo, da je preprečevanje tega pojava del boja proti njemu, in sicer z: izobraževanjem otrok in staršev o tem, kako se izogniti stiku s tem pojavom in ljudmi, povezanimi z njim; omejitvijo vseh vrst oglaševanja, ki izzove odprto in agresivno spolnost; večjo skrbjo za otroke v različnih ustanovah, ki pogosto postanejo žrtve spolnega nasilja; vključevanjem prizadevanj za preprečevanje trgovine z otroki - eden od glavnih razlogov za trgovino je namreč spolno izkoriščanje; in vzpostavitvijo mrež, sestavljenih iz nevladnih in vladnih struktur, kot protiukrep.
Gospa predsednica, resnično je nerazumljivo in sramotno, da v 21. stoletju raven sodelovanja med različnimi službami v državi - toda tudi sodelovanja med samimi državami članicami - glede kaznivih spolnih dejanj ni takšna, kot bi morala biti. Čestitam komisarju in poročevalki za tako jasen govor in poudarjanje potrebe po dejanskem izboljšanju.
Nadalje ju pozivam, da javno imenujeta države članice, ki imajo tozadevno pomanjkljivo zakonodajo. eden od ukrepov, za katerega predlagam, da se ga preuči, je vzpostavitev vseevropskega - ali celo bolje, mednarodnega - javnega seznama obsojenih storilcev spolnih deliktov. Predlagam, da je takšen seznam trajen, brez možnosti, da se ime kogar koli izbriše z njega, razen če se s sodno odločbo razveljavi prvotno obsodbo. Kaznivo spolno dejanje nad otrokom povzroči trajno škodo žrtvi in mora imeti za posledico tudi trajno označitev storilca. To bo dodaten kaznovalni ukrep, ki bo služil tudi kot preprečevalni ukrep.
(PL) Gospa predsednica, 20 držav članic je podpisalo konvencijo Sveta Evrope, prvi mednarodni pravni dokument, ki spolno izkoriščanje otrok kategorizira kot zločin.
Razvoj znanosti in tehnologije in novih načinov komuniciranja ter predvsem interneta in mobilne telefonije, je prav tako razkril nov način za zvabljanje otrok v spolno izkoriščanje in tudi nov način za distribucijo otroške pornografije. Ključnega pomena je uvedba kazni za tovrstne dejavnosti v kazensko pravo vseh držav članic. Vendar uvedba kazenske odgovornosti za takšna dejanja ni dovolj. Druga obveznost je vzpostavitev sistemov, ki bodo preprečili situacije, v katerih bi bila mogoča nevarnost spolnega izkoriščanja otroka, na primer z izobraževanjem staršev in otrok ter odkrivanjem pedofilskih organizacij, ki so dejavne na internetu.
(SK) Strinjam se z osnutkom priporočila Evropskega parlamenta Svetu. Zaščita otrok mora biti vedno prednostna naloga v vseh državah Evropske unije, saj so otroci najbolj ranljiva skupina družbe. Uskladitev zakonodaje bi bil velik prispevek k preprečevanju kaznivih dejanj te vrste in bi pomagal pri učinkovitejšem pregonu storilcev v vseh državah članicah. Posledično lahko usklajena zakonodaja prepreči zlorabo otrok za spolni turizem, ki v Evropski uniji vztraja zaradi različnih stopenj zakonodaje.
Zaščita otrok je potrebna tudi v zvezi z dostopom otrok do spleta, kjer so izpostavljeni vsebinam vseh vrst, vključno z morebitno zlorabo s strani pedofilov in internetno psihološko manipulacijo otrok za spolne namene. Spolna zloraba otrok in otroška pornografija sta v nasprotju s svetovnim kodeksom otrokovih pravic, ki so ga sprejeli ZN, hkrati pa je v nasprotju s temeljnimi človekovimi pravicami.
(RO) Spolno izkoriščanje otrok in otroška pornografija sta zelo resni kaznivi dejanji, katerih pogostost narašča, s katerima pa se je mogoče spopasti z zakonodajo, vključno s kampanjami za ozaveščanje. Kot mati in poslanka EP iz države, ki je med glavnimi lokacijami za gostovanje spletnih strani, ki predstavljajo pornografsko vsebino, menim, da države članice potrebujejo jasno zakonodajo, ki bo zagotovila, da se otroško pornografijo odstrani z interneta, internetne ponudnike pa se pozove, da onemogočijo dostop javnosti do spletnih strani, ki predstavljajo takšne podobe.
Glede na to, da se dostopa do in distribucije pornografskega materiala ne nadzoruje glede na čas in mesto, pozdravljam pravočasen poziv k vzpostavitvi ločene enote na evropski ravni za boj proti otroški pornografiji in prostituciji in predlagam, da države članice in Komisija zagotovijo finančno podporo za informacijske kampanje in kampanje za ozaveščanje.
(CS) Gospa predsednica, to poročilo pozdravljam s samo dvema pridržkoma. Prvič, ne verjamem, da je pregon staršev, ki svoje otroke silijo v prisilno poroko, učinkovit. Realno je to nemogoče dokazati v družini, kjer obstaja tudi izredna pravica do molka. Drugič, bolj natančno bi bilo treba oblikovati določbo o prednostni poklicni zaupnosti. Ne glede na ta dva pridržka pozivam države članice, Svet in Komisijo, vključno s češkim predsedstvom, da nujno posodobijo zadevno evropsko in nacionalno zakonodajo in ratificirajo mednarodne sporazume za učinkovit boj proti pedofiliji. Čim prej je treba vzpostaviti vseevropsko podatkovno bazo pedofilov, da bi preprečili zaposlovanje teh ljudi v izobraževanju ali otroškem skrbstvu v drugih državah članicah. Prav tako je treba uskladiti starostno mejo za spolno motivirana kazniva dejanja. Prav tako bi rada opozorila, da morajo države članice financirati razvoj in širitev programov, ki bodo staršem pomagali zaščititi njihove otroke pred spletno psihološko manipulacijo otrok za spolne namene prek medmrežja.
podpredsednik Komisije. - (FR) Gospa predsednica, menim, da je ta razprava pokazala soglasno zavezo Evropskega parlamenta zaščiti otrok.
Poskušam biti čim jasnejši: poudaril bi, da nameravamo pregledati okvirni sklep, ki obravnava zaščito otrok. Izboljšati želimo njegovo vsebino, da bi zaščito otrok v Evropski uniji dvignili na raven najvišjih mednarodnih standardov, posebno nove konvencije Sveta Evrope iz leta 2007, in najboljših nacionalnih praks.
V smislu preiskav kaznivih dejanj bo zakonodajni predlog vključeval nova kazniva dejanja, da bi obravnaval nove oblike zlorabe, ki jih omogočajo nove tehnologije. Preiskovanje in vlaganje obtožnic bo lažje. O tem ne bom rekel ničesar več. Kar zadeva žrtve, jim bomo olajšali dostop do pravnega varstva.
Nadalje, organizirali bomo predvsem preventivo z obravnavanjem storilcev na podlagi individualne diagnoze in oceno tveganja za vsakega storilca. Poleg tega bomo poskušali preprečiti in zmanjšati tveganja ponovitve dejanja in uvesti ukrepe za zagotavljanje najboljše učinkovitosti varnostnih mehanizmov v celotni Uniji. S tega vidika bo zelo koristen sistem ECRIS, ki bo omogočil mrežno povezovanje kazenskih evidenc.
Prejel sem tudi vprašanja o ekstrateritorialnosti. Priložnost bomo izkoristili tudi za to, da predlagamo bolj omejevalne ukrepe na tej ravni za pregon kaznivih dejanj spolnega izkoriščanja, ki jih državljani držav EU storijo v tretjih državah, četudi tretja država, v kateri je bilo storjeno kaznivo dejanje, tega ne more storiti.
To je trenutno razmišljanje. Gospa Angelilli, seveda bomo ob oblikovanju te okvirne direktive nadvse skrbno upoštevali priporočila v vašem poročilu.
Gospa predsednica, gospe in gospodje, Parlamentu bi želel tudi povedati, da ni dovolj imeti dober pravni okvir. Obstaja tudi potreba po orodjih. Zato si prizadevamo na evropski ravni okoli Europola vzpostaviti platformo, ki se jo lahko uporabi za povezovanje informacij, zbranih v državah članicah, in za razdeljevanje poročil in statistik nacionalnih platform. Nekaj držav članic ima takšne platforme, toda zdaj je treba na evropski ravni zagotoviti, da so vsi seznanjeni z vsemi temi informacijami. V zvezi s tem lahko Evropska unija ponudi dodano vrednost, če bomo uspeli vzpostaviti to platformo okoli Europola.
Povedal bi tudi, da imamo nadaljnje orodje, v katerega zelo zaupam, z drugimi besedami neformalno zasebno skupino, ki jo je vzpostavila Komisija in ki je uvedla evropsko finančno koalicijo proti komercialnim podobam otroške pornografije. Glede na štirikratno povečanje števila strani med leti 2003 in 2007 moramo vključiti zasebni sektor, ker nadzira velik del infrastruktur IT. Predvsem je treba pritegniti ponudnike dostopa. To je bistveno.
Koalicija bo povezala vse zainteresirane strani: nevladne organizacije, banke, družbe, ki izdajajo kreditne kartice, organizacije za spletno plačevanje, ponudnike internetnih storitev in druge zasebne operaterje z internetno prisotnostjo. Začela bo z lokaliziranjem in zasego dobičkov, ustvarjenih s kaznivimi dejanji. To je glavni dejavnik v prekinitvi številnih komercialnih praks, ki izkoriščajo otroško pornografijo.
To je na kratko moj odgovor, gospa predsednica, vendar se bomo imeli priložnost vrniti k tej pomembni temi. Dodal bi, da smo imeli prejšnji teden zelo lep dan varstva podatkov. Mladostniki so druge mlade ljudi odlično opozarjali, naj bodo previdni, ko uporabljajo internet.
Zagotovo veste, da zdaj obstaja naraščajoče število mehanizmov za nadzor, ki jih lahko družine uporabijo, da naredijo uporabo interneta varnejšo za otroke. Ne trdim, da so te stvari popolne, toda vlaga se velik trud in seveda moramo pritegniti celotno internetno skupnost.
Rad bi poudaril zamisel "opozarjanja na ugrabitev", saj to ni bila tema mnogih govorov. Resnično je pomembno, da Parlament spodbuja države članice, kot je to storil v svoji deklaraciji z dne 2. septembra 2008, da se opremijo s sistemi za opozarjanje in sklenejo sporazume o sodelovanju, da bi vzpostavile čezmejne sprožitvene mehanizme.
Poleg tega ste tudi zelo velikodušno ustvarili proračunsko postavko, da bi države članice spodbudili k vzpostavitvi teh mehanizmov ali vsaj medsebojnih povezav za obravnavo "opozarjanja na ugrabitev". Vemo, da je lahko "opozarjanje na ugrabitev" zelo učinkovito, če je hitro sproženo. Pred Evropskim parlamentom bi zdaj posebej poudaril grozo, ki jo povzroči ugrabitev otroka, ki se pogosto izvede z namenom pornografije.
še enkrat bi se želel zahvaliti Evropskemu parlamentu za njegovo podporo v boju za zaščito otrok. Prav tako bi dodal, da sem upošteval govore o varstvu podatkov med pravnimi postopki v zvezi z otroki. Ne morem nadaljevati, toda poudaril bi, da bomo marca poskušali Evropski uniji dati vzoren pravni okvir v skladu z najstrožjimi standardi zaščite otrok.
Gospa predsednica, gospe in gospodje, še enkrat bi se želela zahvaliti mojim kolegom poslancem za njihove poglede in podporo, ki so jo izkazali med razpravo, in za zaključek bi se želela posebej zahvaliti Evropski komisiji za njeno aktivno sodelovanje. Gospodu Barrotu dolgujem posebno zahvalo, saj je še celo to jutro pokazal izredno močno politično in zakonodajno voljo v smislu zaščite otrok. Resnično je zagotovil mnogo tem za razmišljanje in predvsem praktično zavezanost.
To priložnost bi izkoristila, da izpostavim še nekatere stvari. Prvič, pomanjkanje podatkov. Prepogosto nimamo zadostnih podatkov, statistik, ki so nepogrešljivi kot osnova za naše delo v zvezi z boljšim nadzorom, boljšim razumevanjem in seveda boljšim bojem proti zlorabi otrok. To pomanjkanje podatkov je - kako naj rečem - ponavljajoča se tema, vendar menim, da ga je treba poudariti, saj je primanjkljaj, ki ga moramo premagati.
Kar zadeva varstvo podatkov, so nekateri poslanci načeli to temo in komisar jim je že dal zelo natančen odgovor. Poudarila bi, da se dobro zavedam varstva podatkov in menim, da ni navzkrižja med zasebnostjo in pravicami otrok, če bodo seveda institucije odigrale svojo vlogo in če bodo vsi, od ponudnikov do policije, spoštovali pravila.
Nadalje bi poudarila, da so otroci dejansko tisti z največjo potrebo po zasebnosti in varstvu podatkov. To je omenil tudi gospod Barrot: med pravnimi postopki, ko izbruhne škandal, v katerem je žrtev žal otrok, se pogosto ravno izkoriščenega otroka vrže medijem brez kakršne koli oblike zaščite in rekla bi tudi brez kakršnega koli usmiljenja bodisi do njegove podobe ali njegove zasebnosti, in vse to samo za povečanje gledanosti televizije in prodaje nekaj več časopisov. Prav tako bi želela dodati, da ta nevarnost ne izključuje nobenega otroka, in otroci brez spremstva in romski otroci so pogosto še bolj ranljivi.
Gospa predsednica, zaključila bom s tem, da je jasno potrebno pomembno prizadevanje na kulturni in politični ravni, prizadevati pa si morajo družine, šole in mediji. Veliko je mogoče storiti v smislu samoregulacije, toda jasno je, da se brez zavezujočih, tehtnih zakonodajnih instrumentov ne moremo boriti proti primerom izkoriščanja, za katerimi ne stojijo samo posamezniki, temveč pogosto dejanske kriminalne združbe.
v pisni obliki. - (RO) Ena od značilnosti spolne zlorabe otrok je bila njena hitra širitev s pomočjo interneta, kar je otežilo boj proti njej. Onemogočanje dostopa do spletnih strani, ki širijo otroško pornografijo, mora postati pravno zavezujoče. Psihološko manipulacijo otrok za spolne namene je vsekakor treba opredeliti kot kaznivo dejanje.
Precej bolj se moramo zavedati tveganj novih tehnologij, ki jih uporabljajo pedofili v času, ko postajajo otroci vse bolj dejavni pri uporabi interneta. Zaskrbljeni smo zaradi prepada med generacijami v smislu uporabe interneta in kot posledica v smislu nadzora nad dostopom otrok do spletnih strani, ki predstavljajo visoko tveganje.
Zelo pomembno je vzpostaviti komunikacijo med šolo in družino, da bi izobrazili otroke, kako naj ugotovijo tvegane situacije in se odzovejo. Zaradi tega razloga so koristni posebni informacijski in izobraževalni programi, da ne omenjam evropske strategije za boj proti spolni zlorabi in aktivnejšega sodelovanja med državami članicami, namenjenega vzpostavitvi nadnacionalne policijske mreže za boj proti otroški pornografiji in prostituciji, in mreže za upravljanje podatkovne baze, ki vsebuje podrobnosti o ljudeh, obsojenih zaradi takšnih dejanj.
S stališča evropskega sodelovanja je obžalovanja vredno, da je bil postopek ratifikacije konvencije Sveta Evrope iz leta 2007 tako počasen.
v pisni obliki. - To poročilo priznava, da je kršitev otrokovega dostojanstva huda kršitev človekovih pravic in tudi gnusno dejanje, s katerim se vsa EU ne spopada enotno. Zaskrbljujoče je, da nekatere države članice ne izvajajo vseh zadevnih mednarodnih konvencij za zaščito otrok. Komisijo pozivam, naj uporabi vsa razpoložljiva orodja, da te države prisili k upoštevanju predpisov.
Za boj proti otroški pornografiji bi morala EU uveljaviti strogo zakonodajo, prav tako pa izvajati izobraževalne projekte, ki ljudi obveščajo o tej temi. Med starši bi bilo treba spodbujati obstoječe tehnične rešitve za zaščito otrok, predvsem programska orodja, katerih uporaba je enostavna in so na voljo brezplačno ali po nizkih cenah.
Nizke varnostne ovire in minimalno tveganje kriminalnim združbam olajšujejo dostop do kibernetskega prostora. Da bi se soočili s to novo grožnjo, moramo uskladiti zakonodajo, spodbuditi kazenski pregon in okrepiti sodelovanje na področju policijskega dela. Razen tega bi zakonodaja EU samo delno rešila problem, saj ima to vprašanje globalno razsežnost in je zato potreben globalni okvir za mednarodno uveljavljanje zakonodaje. V zvezi s tem pozivam EU, da prevzame pobudo.
v pisni obliki. - Izkoriščanje otrok na kakršen koli način je nesprejemljivo. Kot prihodnost vsake družbe so otroci hkrati tudi njena najbolj ranljiva skupina. Zato je prednostna dolžnost politikov, da otroke zaščitijo pred vsakršno zlorabo, predvsem, da jih rešijo tudi pred tveganjem spolne zlorabe.
Toplo pozdravljam izčrpno poročilo, ki vse države članice poziva, naj zadevni problem obravnavajo z največjo resnostjo.
Podpiram poziv sedmim državam članicam, ki še niso podpisale Konvencije Sveta Evrope o zaščiti otrok pred spolnim izkoriščanjem in zlorabo. Poleg tega se pridružujem pozivu vsem državam članicam, da podpišejo, ratificirajo in izvajajo vse zadevne mednarodne konvencije, da bi zaščitili naše otroke.
Vendar pa je podpis in ratifikacija konvencij zgolj zagotavljanje okvira za izboljšanje. Zaradi vedno več dokazov o spolnem izkoriščanju otrok je potrebno praktično ukrepanje. Otroci morajo odrasti v varnem okolju, za katerega so prvenstveno odgovorni starši. Pozivam države članice, da uskladijo svoje ukrepanje, prav tako pa podpiram zamisel o sistemu za opozarjanje o izginotju otrok, ki bi okrepil sodelovanje o tej zadevi na evropski ravni.
otroci potrebujejo našo skrb in zaščito kot zakonodajalcev. Zelo pomembno je, da sedem držav članic in sosednje države podpišejo Konvencijo Sveta Evrope o zaščiti otrok pred spolnim izkoriščanjem in zlorabo. Prav tako je pomembno izvajanje okvirne resolucije Sveta.
Tistim, ki so postali žrtve zlorabe v zgodnji starosti, je treba zagotoviti polno zaščito med preiskavo, pred in po sodnih postopkih. Mehanizme za zaščito žrtev, kot sta zagotovitev ustrezne pomoči družinam žrtev in obravnavanje žrtev kot posebno nemočnih žrtev, je treba začeti nemudoma izvajati.
Dvigniti moramo raven zaščite. Kar se dogaja na internetu, je preseglo vse meje. Otroci pogosto ne morejo razumeti resnosti in posledic situacije. Kar se pogosto zdi, da je igra, lahko vodi k doživljenjski psihološki škodi.
Zato moramo prepovedati pedofilske klepetalnice in internetne forume ter nagovarjanje z uporabo takšnih metod razvrstiti kot kaznivo dejanje. Resnično moramo.
Naša dolžnost je, da otroke ščitimo pred svetom, ki jih lahko uniči. Spolne prestopnike moramo držati stran od otrok, za to pa moramo storiti potrebne korake.
v pisni obliki. - (ET) Estonija je ena od držav, v kateri trenutno poteka proces poostritve kazni za tiste, ki so storili kazniva dejanja nad otroci. Vendar je to boj proti posledicam.
Da bi preprečili kazniva dejanja, moramo spodbujati internetno pismenost, ki mora vključevati tudi učenje o tveganjih. Svet računalnikov je žal kraj, na katerem starši niso mogli delovati kot vodniki svojih otrok.
Za preprečevanje kaznivih dejanj je treba povečati ozaveščenost. Raziskava Evrobarometra 2008 kaže, da velik odstotek staršev ne pazi na to, kaj njihovi otroci počnejo na internetu. Sam na primer predstavljam državo, kjer je uporaba interneta med najvišjimi v EU, prav tako pa je med najvišjimi v EU omalovaževanje s strani staršev. 60 % jih namreč ni zaskrbljenih, da bi njihovi otroci lahko postali žrtve nadlegovanja, 47 % jih ni zaskrbljenih, da njihovi otroci vidijo pornografijo ali nasilne materiale, 62 % pa jih ni zaskrbljenih, da bi lahko njihovi otroci razkrili osebne podatke.
Zelo pomembno je, da se informira starše in da se na internetu začne izvajati programe za ozaveščanje otrok, ker 10 % (estonskih) otrok navaja, da so svoje starše prosili za pomoč v zvezi z neprijetnimi dogodki, ki so jih doživeli na internetu.
Gospa predsednica, glede vprašanja o pravilnosti postopka, se sklicujem na člen 142(2)(a) in (b) o dodelitvi časa za govor. Včeraj, ko smo v tem Parlamentu razpravljali o zaporu v Gvantanamu, smo bili, jaz in številni drugi govorniki, neusmiljeno prekinjeni, ko smo presegli čas za govor za nekaj sekund. Grobega ravnanja smo bili deležni s strani gospoda Pötteringa in gospoda Siwieca, podpredsednika, ki ga je kasneje popoldan nadomestil.
Po drugi strani, da je gospod Pöttering dovolil gospodu Schulzu, vodji skupine socialdemokratov, da je presegel časovno omejitev za več kot minuto. Ne bi si drznil namigovati, da je do tega prišlo, ker sta gospod Pöttering in gospod Schulz prijatelja - alte Kameraden - kot rečejo Nemci - vseeno pa sem opazil ponavljajoč se vzorec. Kolegi iz velikih skupin, ki posredujejo politično sporočilo po okusu predsednika, so obravnavani zelo velikodušno. Kolegi iz manjših skupin, ki posredujejo politično sporočilo, ki ni po okusu predsednika, pa so deležni nesramne obravnave. To je kršitev Poslovnika, kjer je jasno navedeno, kako je treba dodeljevati čas za govor.
Gospoda Pötteringa in vse njegove podpredsednike bi rad opozoril, da -
sem bil sem poslal, da bi branil suverenost in subsidiarnost držav članic, predsednik in podpredsedniki tega Parlamenta pa nimajo nikakršne pravice, da bi poskušali utišati glas 15 % švedskih volivcev.
Gospod Lundgren, odvzela vam bom besedo. Svoj čas za govor ste presegli za več kot polovico. Zabeležila sem, kar ste povedali. Mislim, da je to jasno vsakomur.
Gospa predsednica, naj vas opozorim, da se to gospodu Schulzu ne bi zgodilo. Ne bi ga prekinili. V tem je bistvena razlika. Ste pa potrdili moje stališče - hvala vam.
Gospod Lundgren, prepričana sem, da se motite. Zabeležila sem, kar ste povedali in to bo navedeno tudi v zapisniku. Prav tako bi bilo primerno, če bi v predsedstvu razpravljali o vprašanju različnega vedenja, ki je deloma odvisno tudi od razpoložljivega časa.
Naslednja točka je poročilo gospoda Graefeja zu Baringdorfa v imenu Odbora za kmetijstvo in razvoj podeželja o predlogu Uredbe Evropskega parlamenta in Sveta o dajanju krme v promet in njeni uporabi - C6-0128/2008 -
poročevalec. - (DE) Gospod predsednik, komisarka, danes se pogovarjamo o tem, kar je znano kot "odprta deklaracija". Gre za preglednost v zvezi s krmo, ki je podlaga za zdravo hrano za potrošnike, in za to, da bi kupci krmnih mešanic dobili pregled nad tem, kaj se jim dobavlja.
Pot je bila dolga, a če bomo danes sprejeli to uredbo, upam, da bo to pripeljalo zadeve do uspešnega konca, in rad bi se zahvalil Komisiji, ki nam je veliko pomagala s konstruktivnim delom pri teh vprašanjih. Komisija je naletela na absolutno politično voljo Parlamenta, da se prebije skozi to odprto deklaracijo, in se soočila z nepopustljivo, a pošteno razpravo s Svetom. Lahko smo ponosni na rezultate.
Pa poglejmo na hitro zgodovino. Imeli smo krizo BSE in leta 1997 je začasni preiskovalni odbor izdal končno poročilo, v katerem je Parlament zahteval to odprto deklaracijo. Komisija je predstavila predlog, ki je pozneje postal Direktiva 2002/2/ES. V kompromisu s Svetom (predlog so obravnavali vsi organi) je Direktiva uvedla odprto deklaracijo, ki pomeni, da je treba na oznakah navajati sestavine s toleranco ±15 % in na zahtevo zagotoviti natančno sestavo.
To je bila bolj direktiva kot uredba in države članice so jo izvedle z velikim obotavljanjem ali pa sploh ne. Industrija krmil je sprožila postopek pred Sodiščem Evropskih skupnosti, ki je dalo naslednjo prvorazredno potrditev: razen natančnih informacij, zakonitost te direktive ni sporna. To odločitev smo potem upoštevali pri nadaljnjem postopku v Parlamentu in smo zdaj pripeljali stvari do zaključka v obliki te uredbe. V čast mi je, da sem bil ves čas poročevalec in da sem bil v tem dolgem obdobju deležen intenzivnega sodelovanja s Komisijo, ki je temeljilo na zaupanju.
Danes imamo rezultat, za katerega smo se bojevali trdo, a pošteno in na katerega smo lahko ponosni. Očitno je tudi, da uživa podporo večine v tem parlamentu in skupinah. Ker ni nobenih sprememb, sklepam, da bo ta uredba sprejeta z res veliko večino. Torej imamo dobro uredbo, ki prinaša odprto deklaracijo v treh stopnjah, ki jih poznate, prvič, sestavine v padajočem vrstnem redu glede na odstotek, drugič, zagotovitev informacij za nosilce dejavnosti poslovanja s krmo s toleranco ±15 % (v tem smislu v tej zakonodaji nismo določili pridržka za pravice intelektualne lastnine, ampak smo se raje sklicevali na splošno zakonodajo) in tretjič, zagotovitev natančnih informacij za oblasti.
Rad bi poudaril tudi, da smo vzpostavili register. V Evropski uniji zdaj ne bo več krmljenja in dodajanja sestavin, ki ne bi bile objavljene, saj morajo biti vključene v register. To ni pomembno le za nadzorne organe, temveč tudi za javnost in uporabnike. S stališča poročevalca lahko torej rečem, da sem zelo zadovoljen s splošnim rezultatom.
članica Komisije. - Gospod predsednik, najprej bi se rada zahvalila Odboru za kmetijstvo in razvoj podeželja za njegovo delo pri tem dokumentu in zlasti poročevalcu gospodu Graefeju zu Baringdorfu, pa tudi vsem poročevalcem v senci, ki so imeli pomembno vlogo.
Gospodu Graefeju zu Baringdorfu je uspelo z veliko spretnostjo usmerjati razprave med pogajanji in smo mu zelo hvaležni.
Kompromisni paket ohranja visoko raven varnosti krmil, ki je bila dosežena v EU. Našel je pravo ravnotežje med varstvom potrošnikov in pravicami intelektualne lastnine. Odpravlja breme postopka izdaje dovoljenj pred dajanjem v promet za bioproteine, posodablja označevanje krmil z ustreznim obveščanjem strank in postavlja koregulacijo v središče zakonodajnih postopkov. Izboljšuje preglednost trga s sistemom obveščanja za nova posamična krmila, pospešuje inovacije in konkurenčnost v poslovanju s krmo in označuje konkretne ukrepe proti zavajanju uporabnikov krmil, najsi bodo kmetje ali lastniki hišnih ljubljenčkov.
Rezultat pogajanj je kompromisni paket, predložen v glasovanje, ki pomeni poenostavitev in posodobitev sedanjega zakonodajnega okvira. Določbe o tako imenovani "odprti deklaraciji" dopuščajo sodobnejšo obliko označevanja. Posamična krmila, vključena v krmne mešanice za živali za proizvodnjo hrane, morajo biti označena v padajočem vrstnem redu glede na težo.
Poleg tega pa je treba navesti natančen utežni odstotek za poudarjena posamična krmila in v primeru prostovoljnega označevanja.
Še več, določba, da se lahko nekatere informacije v zvezi s krmnimi mešanicami zaradi nujnosti prenesejo iz pristojnih organov na kupce, izboljšuje primernost informacij za uporabnike v primerih, kot so izredni primeri kontaminacije krme.
V tem smislu Komisija sprejema naslednje izjave. Prvič, Komisija in njene službe razmišljajo, da bi preučili Prilogo III o tolerancah glede označevanja sestave posamičnih krmil in krmnih mešanic, da bi jo prilagodili znanstvenemu in tehničnemu razvoju. V tem kontekstu bo Komisija upoštevala tudi nekatera posamična krmila z vsebnostjo vlage, ki presega 50 %.
Drugič, glede označevanja dodatkov bo Komisija preučila, ali se lahko načela obveščanja z označevanjem krme uporabljajo tudi za dodatke in premikse z dovoljenjem na podlagi Uredbe o dodatkih za uporabo v prehrani živali.
Nazadnje, Komisija razume, da lahko nujni primeri v zvezi z zdravjem ljudi in živali ter okoljem vključujejo nujne primere, ki med drugim nastanejo zaradi malomarnosti, mednarodnih goljufij ali kaznivih dejanj.
Gospod predsednik, komisarka, gospe in gospodje, v imenu skupine Evropske ljudske stranke (Krščanskih demokratov) in Evropskih demokratov ter v svojem imenu bi se rad najtopleje zahvalil našemu poročevalcu, gospodu Graefeju zu Baringdorfu. Prepričan sem, da je pristop v tem poročilu vzorčni primer parlamentarnega dela v tem parlamentu.
