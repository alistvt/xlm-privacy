Gospe in gospodje, konferenca predsednikov me je prosila, da podam izjavo o dogodkih na Bližnjem vzhodu. Razprava se bo odvijala v sredo popoldan v prisotnosti predsednika Sveta zunanjih ministrov, češkega zunanjega ministra, gospoda Schwarzenberga. To omenjam, ker ni bilo povsem jasno. Zelo smo se potrudili in ugotovili, da se nam je zelo pripravljen pridružiti, čeprav le za omejen čas, kljub temu, da bo moral isti dan potovati v Južno Afriko, bi želel to priložnost izkoristiti, da se za to iskreno zahvalim češkemu predsedstvu.
v imenu skupine Verts/ALE. - (FR) Gospod predsednik, gospe in gospodje, vsi se zavedamo položaja v Gazi. Popolnoma normalno je, da o tem razpravljamo v Parlamentu. Vendar pa Varnostni svet pozivamo, da zavzame stališče, pozivamo oblasti, da zavzamejo stališče, in da stališče zavzame Evropska unija, mi v Parlamentu pa o zadevah razpravljamo, sami pa stališča ne zavzamemo. Vendar pa verjamem, da je zelo pomembno, da ta Parlament, ki je soočen z nujnostjo položaja v Gazi, izrazi svoje mnenje in natanko pove, kaj hoče, da bi končali pokole, ki se trenutno odvijajo na Bližnjem vzhodu. Menim, da je nesprejemljivo, da ta Parlament nima poguma ali razuma, da bi po naši razpravi glasoval za resolucijo. Zato naša skupina zahteva, da se ponovno pregleda odločitev Konference predsednikov in da se razprava, ki jo moramo imeti o položaju v Gazi, zaključi z resolucijo, ki kaže jasno in trdno stališče tega Parlamenta, večine, da se pokoli v Gazi prenehajo. Hočemo resolucijo; zavedati se moramo, da imamo politično odgovornost v zvezi s sedanjim položajem in da ta politična odgovornost ne sme biti le navadna razprava, ampak resolucija, resolucija, ki jasno izraža, kaj hočemo in kaj obsojamo.
v imenu skupine PSE. - (DE) Gospod predsednik, o tej zadevi smo seveda mnogo premišljevali. Mogoče gospod Cohn-Bendit precenjuje pomen resolucije, a z resolucijo Varnostnega sveta imamo osnovo, ki bi jo morali podpirati in, kot je že povedal predsednik Parlamenta, bi morali od obeh strani zahtevati, da stremita k miru, da odložita orožje in upoštevata resolucijo Varnostnega sveta. Vendar pa bi želel le dodati, da mora biti to bistvo naše resolucije. Če je to tako, potem jo lahko podpremo. V tem okviru bi sodelovali in v tem okviru bi podprli predlog gospoda Cohn-Bendita.
Gospod predsednik, gospe in gospodje, priporočilo Konference predsednikov temelji na veliki modrosti. Danes smo slišali izjavo predsednika Parlamenta, ki, če se ne motim, so jo podprle vse strani Parlamenta. To je pomembno osnovno načelo in pomembna izjava Parlamenta. V naslednjih nekaj dneh bomo prejeli ogromno informacij: iz sej Odbora za zunanje zadeve in delegacij in iz sporočil predsedstva Sveta ter Komisije. Zato nismo v položaju, da bi danes uresničili resolucijo, ki bi dejansko ustrezala dejanskemu stanju v četrtek.
Prejšnji teden sem dva dni preživel na meji Gaze in opazil ogromno trpljenja ljudi na obeh straneh. Verjamem, da samo premirje ne bo dovolj. Premirje mora biti v prihodnosti povezano s prenehanjem tihotapljenja orožja v Gazo. Predvsem podrobnosti pogajanj, ki se danes odvijajo v Egiptu, so ključnega pomena. Tega ne smemo uničiti z resolucijo, ki jo morda oblikujejo čustva. Zato sem za ohranitev resolucije Konference predsednikov.
Minila so štiri leta in pol, a državljani novih držav članic se še vedno počutijo kot drugorazredni državljani. Gospod predsednik, zgodilo se je, da je bil lani objavljen natečaj za mesto vodje enote madžarskih tolmačev, ki delajo v Evropskem parlamentu, delovno mesto, na katerega se je lahko prijavil državljan katere koli države članice. Vodja enote storitev tolmačenja je odgovoren ne le za upravne naloge, ampak tudi za nadzor prenosa terminologije Evropske unije v madžarski jezik.
Vendar pa je na nek način nekoliko zemeljsko govoriti o vsakdanjih vprašanjih, glede na to, da smo poslušali vse, kar je bilo povedano, a vsakdanje teme seveda zadevajo vse naše državljanje. Prejšnji konec tedna je skupnost osrednje zahodne in zahodne Irske zadel hud udarec, ko je Dell oznanil, da bo premestil 2 000 delovnih mest. V času, ko doživljamo globalno finančno nazadovanje, je to še posebej težko za delavce, ki so zaposleni pri Dellu, in za njegove dobavitelje, itd.
(BG) Gospe in gospodje, pred dvema dnevoma so na štirih šolah v mestu Burgas odkrili, da so njihovi zidovi prekriti z rasističnimi slogani. Na zidovih so bili napisi, kot: "Spremenite Bolgare v prah" in "Smrt giaourjem". "Giaour" je poniževalen turški izraz, ki se je v času Otomanskega imperija uporabljal za nemuslimane in za ljudi, ki niso bili Turki. Za Turke je giaour nekdo, ki ni vreden, da se ga imenuje človek, zaradi česar je to najbolj žaljiva rasistična žalitev v turškem jeziku. "Giaourji" je tudi beseda, ki so jo uporabljali nekdanji minister za kmetijstvo Nihat Kabil in turški upravniki na Ministrstvu za kmetijstvo za Bolgare, ki so se pridružili oddelku, temu pa je sledilo, da so prednostno obravnavali Turke.
Hvala, gospod predsednik. Pozdravljam trud češkega predsedstva pri reševanju sedanje plinske krize, a le posredovanje v eni krizi za drugo ni rešitev. EU ne more ostati v vlogi varuške; tiste, ki varuje enfant terrible. Jasen je zaključek, da je nadaljevanje vzajemno koristnega strateškega zavezništva z Rusijo, kot zanesljivim dobaviteljem energije, strateško napačna presoja Temeljni vzrok za sedanjo krizo ni Ukrajina, ampak kriza znotraj samega Gazproma, ki ni uspel izpolniti svojih lastnih obvez.
- (HU) Gospod predsednik, kolegi poslanci, gospodarska kriza, ki so jo mnogi ljudje na začetku sprejeli kot taktiko zastraševanja s strani medijev, je sedaj dosegla Evropo; prizadela je države, regije, lokalne skupnosti, podjetja in z njimi družine ter delavce. Dva kolega poslanca sta o tem že govorila. Posledice recesije ne vplivajo na vse enako, kakor nas spominja Komisija v svojem Sporočilu. Negativen vpliv se eksponentno širi na rob Evrope in družbe.
Na nedavnih litvanskih parlamentarnih volitvah so bili izvoljeni trije politiki iz poljske manjšine. Litvanske oblasti so jim potem poskušale odvzeti parlamentarne sedeže. Podan razlog za to je bil, da imajo dokument Karta Polaka. To je dokument, ki potrjuje, da imetnik pripada širšemu poljskemu narodu. Namenjen je ohranjanju poljske kulture in nacionalne identitete med osebami poljskega porekla po svetu. Vendar pa litvanske oblasti menijo, da to pomeni zvestobo tuji državi. To je očitno smešno in nezaslišno. Poleg tega pa zaradi etničnega porekla to dobi razsežnosti diskriminacije in vključuje tudi kršenje pravic narodne manjšine, kar je vedenje, nevredno države članice Evropske unije. Verjamem, da bodo litvanske oblasti o tej zadevi premislile.
- (CS) Gospod predsednik, gospe in gospodje, Bernd Posselt, ki predstavlja bavarsko stranko CSU tu v Parlamentu in tudi vodi Združenje sudetskih Nemcev, je predlagal, da Češka republika v času svojega predsedovanja odpravi tako imenovane Beneševe dekrete. To je nezaslišna zahteva, ki je Češka republika ne more izpolniti. Seveda vemo, da so dekreti nastali po drugi svetovni vojni v skladu z vidiki zmagovalnih sil in so zamenjali pravne standarde, dokler ni bil izvoljen ustrezen parlament. Zato ne gre za vprašanje nekakšne rakaste tvorbe evropskega parlamentarnega reda, kakor je trdil. Po mojem mnenju je rakasti tvorbi podobna organizacija gospoda Posselta, saj deluje v neposrednem nasprotju s cilji sodobnega evropskega vključevanja, ki ga zasleduje EU. Medtem ko gospod Posselt napada Češko republiko, na tisoče nemških državljanov srečno živi in dela tam, tam pa je tudi veliko število nekdanjih sudetskih Nemcev, ki so se tam upokojili. Sam sem primer dejstva, da v današnji Češki republiki ni protinemške agresije, saj sem bil kot nemški državljan izvoljen, da v tem Parlamentu zastopam Češko republiko.
(SL) Lani smo praznovali 40. obletnico pogodbe o neširjenju jedrskega orožja, leto prej pa sprejeli v tej dvorani resolucijo, s katero so bili predsedstvo, Svet in Komisija pozvani k okrepljenim prizadevanjem v prid učinkovitejšega multilateralizma in strožjega izvajanja omenjene pogodbe, za katero vemo, da je jedrske arzenale zajezila, zmanjšala pa žal ne. Resolucija je tudi pozivala Združene države Amerike k umiku jedrskih konic z evropskega ozemlja, ter Veliko Britanijo in Francijo k ustavitvi njunih raketnih jedrskih programov.
Ker sem vstopil v ta spoštovani zbor šele novembra, vprašujem, koliko in kako so bili ti pozivi upoštevani oziroma prizadevanja uspešna glede na to, da oživlja nov projekt postavitve ameriškega protiraketnega ščita na Češkem in Poljskem in da le ta generira nove, pričakovane napetosti med zahodom in Rusijo ter zamisli in grožnje po novi nevarni jedrski oboroževalni tekmi.
Moja država je predala del svoje identitete, a je to naredila s ponosom. Ravno tako, kot smo cenili svojo lastno valuto, smo začeli uporabljati evro, in večina slovaškega prebivalstva ga tudi hitro začenja smatrati za svojega. Evro smo sprejeli po le pet letih članstva v EU in kot je na novoletni dan dejal predsednik državnega zbora Fico, bi lahko evro smatrali kot talisman za srečo, ki nam bo prinesel stabilnost in potencial za še močnejši razvoj Slovaške v času gospodarske krize. Pohvaliti bi želel vse, ki so prispevali k sprejetju evra na Slovaškem, in se zahvaliti za pozitiven odnos slovaške javnosti do nove valute.
Sedaj pa nazaj k omenjeni zadevi. Avstrijska policija je ustavila tovornjak, ki je prevažal 137 pasjih mladičev. Na vozilu so bile vidne okvare, potni listi živali pa so bili ponaredki, saj psi še niso dosegli pravno zahtevane starosti za prevoz. Potovanje se je začelo na Slovaškem in naj bi se končalo v Španiji. To ni edini primer in nas ponovno opozarja, da se pridobitne organizacije na zločinski način neprestano izogibajo veljavnim določbam o zaščiti živali v Evropi. V Evropi res potrebujemo obsežne inšpekcije prevoza živali in ustrezne grožnje z globami v primeru neupoštevanja. EU mora skupno sprejeti minimalne evropske standarde na področju zaščite živali, ki jih morajo izvajati in spremljati vse vlade. To bi te države, ki so bile na področju zaščite živali do danes popolnoma neaktivne, tudi prisililo, da uvedejo posebne standarde.
- (CS) Srečno novo leto, gospod predsednik. Gospe in gospodje, želel bi izraziti svoje iskreno začudenje nad ironijo usode, da češka vlada, ki je dobro znana po svojem posebnem pristopu do vprašanja pogajanj z Rusijo, še ni odkrila svoje maske in se posipala s pepelom. Pogajanja z Rusijo glede energetske varnosti je celo odlagala. Še bolj me preseneča stališče Evropske komisije. Slovaški in Bolgariji preti s sankcijami in slišali smo celo, da gospod Cohn-Bendit predlaga tudi sankcije, če bodo razgrajeni bloki jedrske elektrarne ponovno obratovali. Komisarjem in govornikom Evropske komisije bi želel priporočiti, da se toplo oblečejo, izključijo gretje doma in svojim družinam pojasnijo, da tako ravnajo iz solidarnosti do Slovakov in Bolgarov. Ali pa je bila to morda le slaba novoletna šala?
Gospa predsednica, želel bi izpostaviti sporno vprašanje Zimbabveja. Zdi se mi, da če Zimbabve ni na naših televizijskih ekranih, potem se z nekaterimi vprašanji, ki se tam pojavljajo, ne ukvarjamo. Nedavno smo imeli primer Jestine Mukoko, generalne direktorice Mirovnega projekta Zimbabve in članice odbora Foruma NVO o človekovih pravicah Zimbabveja, ki je bila ugrabljena in bila 21 dni v osami, preden se je ponovno pojavila na Kazenskem sodišču prve stopnje v Harareju, lahko bi se reklo z vidnimi znaki mučenja in grdega ravnanja - vse zaradi tega zločina, da je borka za človekove pravice.
Gospa predsednica, pozdravljam izjavo, ki jo je nocoj podal gospod predsednik o Gazi, in seveda odločitev Parlamenta za resolucijo na to temo, da se vse strani v konfliktu Gaze prisili k takojšnjemu in enostranskemu premirju. Jalovost te politike z vojno je sedaj z več kot 900 mrtvimi boleče očitna. Vztrajati morate, da Izrael preneha s poboji. Gaza je največji zapor na svetu z 1,5 milijona zapornikov; sedaj je žal tudi klavnica, kjer umirajo moški, ženske in otroci, preprosto zato, ker so Palestinci.
Kakšnih zločinov bi sploh lahko bili krivi palestinski otroci, ki umirajo v tem konfliktu? Kakšne izgovore sploh lahko imamo Evropejci, da še naprej poslujemo z Izraelom, medtem ko ta še naprej neusmiljeno kolje nedolžne ljudi? Evropski svet se mora prenehati zgovarjati, prekiniti spor in se združiti v usklajenem delovanju, ki bo končalo to klanje. Ne sme biti vprašanja o nadgradnji evropskih odnosov z Izraelom, dokler ta ne uspe sodelovati v konstruktivnem dialogu z vsemi predstavniki palestinskega naroda.
S tem svojim dejanjem je Eutelsat znova dokazal, da je njegovo etično poslovanje koncept, ki je odgovornim za upravljanje podjetja precej tuj, predvsem, če upoštevamo, da so neodvisni kitajski televizijski družbi NTD TV več mesecev preprečevali oddajanje. Kljub pritožbam z mnogih strani vodstvo Eutelsata še vedno ni pripravljeno umakniti svoje odločitve, ki jo je sprejelo pod pritiskom kitajske vlade. Presenetljive in popolnoma nemoralne izbire vodstva Eutelsata sprožajo skrbi glede tega, ali so nameni vodilnih povsem poslovno usmerjeni.
Zahtevati moramo prekinitev napadov na Gazo. Zahtevati moramo prekinitev blokade Izraela, ki Gazo spreminja v koncentracijsko taborišče. Zato se pridružujemo vsem ljudem iz vseh držav in vseh celin, ki demonstrirajo proti pokolom: vsem tistim ljudem iz vseh držav in vseh celin, ki so jezni in se odpravljajo na ulice ter vzklikajo "Nič več zločinov!" Za Evropski parlament in druge odgovorne organe Evropske unije je bistvenega pomena, da zahtevajo takojšnjo prekinitev napadov na Gazo in takojšnjo prekinitev izraelske blokade.
- (CS) Hvala, gospa predsednica. Nedavno me je presenetil način, kako so češke zavarovalnice odpravile določbo o izplačilu bonusov za ženske, ki sklenejo obvezne police za avtomobilsko zavarovanje. Ta korak je bil upravičen s sklicevanjem na nov protidiskriminacijski zakon, ki bo začel veljati. Vedno znova videvamo, kako nekateri politiki in nevladne organizacije sprejemajo dokaj pretirano stališče glede vprašanja enakosti spolov. Eno takšno pretiravanje predstavlja zanikanje aktuarske matematike, ki vsakodnevno dokazuje, da se moški in ženske v različnih vidikih svojih življenj vedejo različno in imajo zato različne stopnje zavarovanja in drugih tveganj. Zanikanje takšnih razlik ne pomeni boja za enake pravice, temveč bolj boj za skladnost in enakost obeh spolov. Takšen boj bi bil tako jalov kot tudi smešen. Moški in ženske se med sabo razlikujemo natanko zaradi tega, ker se spola med seboj dopolnjujeta na uspešen in koristen način v vsakodnevnem življenju, partnerstvih in v družbi.
Gospa predsednica, ravno je bila objavljena nova javnomnenjska raziskava, ki jo je naročila Kampanja za neodvisnost Britanije. Večina vprašanih je dejala, da je Evropska unija zgubila stik, da je pokvarjena in da ima denar nizko vrednost; 83 % anketiranih hoče, da ima zakonodaja Združenega kraljestva najvišjo moč in zato želijo razveljaviti nadvlado zakonodaje EU; in 71 % jih hoče referendum o nadaljevanju britanskega članstva. Žal je za to malo verjetnosti, glede na to, da jim laburistična vlada ne da niti možnosti za referendum o Lizbonski pogodbi, ki ga je obljubila v svojem volilnem manifestu.
Sedaj je bolj pomembno, da se odločimo, kakšne ukrepe sprejeti, da bomo premagali krizo. V tem primeru bi to lahko pomenilo, da mora Bolgarija najti alternativo, da prekine svojo zunanjo odvisnost. Zato verjamem, da je za Evropo in balkanske države kot je Bolgarija bistvenega pomena, da sledijo primeru Slovaške in sprejmejo odločitev za ponovni zagon blokov I, II, III in IV v jedrski elektrarni Kozloduj. V tem trenutku je to edina možnost, ki jo ima Bolgarija in ji omogoča pridobitev kančka neodvisnosti in zmanjšanje tako neposredne škode kot tudi škode, ki jo bo povzročila trenutna uporaba kurilnega olja namesto plina.
Enako verjamem, da bi moralo biti kljub sedanjemu ozračju leto 2009 leto, ko bi morala biti naša dejanja, kot tudi dejanja Evropske komisije usmerjena v eno Evropo za vse Evropejce. Evropo, kjer vsak od 500 milijonov državljanov čuti, da so zagotovljene njihove pravice, da obstaja resničen smisel za solidarnost, da ni mogoče, da jih še kdaj kdo diskriminira, da se jim v združeni Evropi ni treba počutiti kot tujcam ali jim trpeti, da smo vsi evropski državljani, ki čutimo enako, ne glede na to, kje smo bili pred letom 1989.
Zadnje čase je recikliranje papirja pogosto v novicah. Trenutno stanje na Poljskem je v zvezi s tem mogoče povzeti na naslednji način. Tisti, ki zbirajo odpadni papir, skrbijo, da so cene prenizke in da se ga ne izplača predelovati. Na drugi strani pa tisti, ki proizvajajo papir iz recikliranega papirja trdijo, da je slednji predrag za njih in da trenutne cene pomenijo, da ni vredno vlagati v opremo za njegovo predelavo. Zato pozivam k okoljsko zavednemu dejanju za rešitev tega problema. Glede na sedanje stanje otroci odpadni papir zbirajo, ker ima dejavnost izobraževalno vrednost, papir pa je nato odvržen na komunalna odlagališča.
Gospa predsednica, komisarka, gospe in gospodje, Komisija, katere del ste vi, gospa Vassiliou, je večkrat naznanila objavo svojega akcijskega načrta o mobilnosti v mestih. Načrt bi moral biti lansko jesen predložen Svetu in Parlamentu. Komisija se je k temu obvezala lanskega marca ob zaključku posvetovanja o Zeleni knjigi o mobilnosti v mestih, ki se je začelo leta 2007, in ponovno v Akcijskem načrtu za logistiko tovornega prometa iz leta 2007 in v svojem sporočilu o strategiji za izvajanje interiorizacije zunanjih stroškov v letu 2008.
Čas teče, akcijski načrt pa še ni bil objavljen. Ko se bližamo koncu sedanjega parlamentarnega obdobja, pa Odbor za promet in turizem, ki ga predstavljam, skrbi, da bo mnogo dela, vloženega v zadnjih nekaj letih, ničnega. Gospa komisarka, ali mi lahko zagotovite, da je akcijski načrt pripravljen? Mi lahko rečete, da bo objavljen v naslednjih nekaj tednih, da se Parlamentu omogoči, da dokonča svoja priporočila, kakršna vsebuje resolucija gospoda Racka "Za novo kulturo mobilnosti v mestih", ki je bila v tem Parlamentu sprejeta julija 2008?
Izmikanje Komisije - in zato EU - tej temi nikakor ne pomaga reševati problema mestnega prometa in mobilnosti državljanov niti problemov onesnaževanja zraka v mestih - vemo, da 40 % emisij CO2 povzroča mestni promet in da je 70 % drugih prometnih onesnaževalcev mestnih. To tudi ne pomaga pri problemih varnosti v cestnem prometu - vemo, da se 50 % nesreč s smrtnim izidom zgodi v mestih - in niti pri tistih, ki so povezani z delom potrošnikov, manj zmožnih meščanov, katerih mobilnost je odvisna od javnega prevoza.
Če to prevzame Unija, ali bo to pomagalo pri uresničevanju teh dopolnilnih rešitev, ki jih države članice in lokalne skupnosti z vso pravico ščitijo? Gospa Vassiliou, morda nam boste sedaj podali seznam dobrih razlogov za zamudo in celo neuspeh pri predložitvi Akcijskega načrta o mobilnosti v mestih. Če želite poskusiti in zagovarjati neuspeh pri izpolnjevanju te obveze, se, preden to storite, vprašajte - ali so to resnični razlogi in ne plehki izgovori? Gospa Vassiliou, ne prispevajte k zamisli - ki je zadnje čase postala priljubljena -, da se Komisija tako boji, da bi vznemirjala države članice, da se je vdala glede reševanja evropskih problemov. To bi bila samomorilna poteza za institucijo kot je Komisija, ki je ni okrepilo uspešno parlamentarno obdobje francoskega predsedstva.
Dejansko se mesta, kljub temu, da so vsa različna, soočajo s skupnimi izzivi. Problemi glede mobilnosti v mestih so pomembni in se stopnjujejo ter vplivajo na mnogo meščanov in podjetij, ki se soočajo s problemi prometne varnosti, z omejenim dostopom do javnega prevoza, s prenatrpanostjo in problemi, ki jih povzroča onesnaženje. Za ponazoritev mobilnosti v mestih naj vam povem par številk: 60 % prebivalstva živi v mestnih območjih in tam se ustvari 85 % BDP EU. Vendar pa mesta prav tako ustvarjajo 40 % emisij CO2 in dve od treh nesreč se zgodita v mestnih območjih. Na koncu pa še prenatrpanost, ki je ena od glavnih problemov, s katerimi se morajo vsakodnevno soočati meščani, in zaradi katere je vsako leto izgubljenega približno 1 % BDP.
A moj kolega, podpredsednik Tajani, bi vas rad pomiril, da ostaja predan delu za sprejetje Akcijskega načrta in razvoja politike EU na področju mestnega prevoza in ob tem popolnoma spoštuje načeli subsidiarnosti in sorazmernosti. Za ta namen Komisija ne namerava predlagati rešitve, ki bi bila za vse enaka; nasprotno, želeli bi razvili paket, ki vključuje kratkoročne in srednjeročne dejavnosti, da bi meščanom zagotovili orodja za celostno reševanje posebnih spornih vprašanj, povezanih z mobilnostjo v mestih. Potem se bodo lokalne oblasti odločile, kaj je glede na njihove cilje in potrebe za njih bolj primerno.
Gospa predsednica, komisarka, z vsem spoštovanjem do Komisije in do vas osebno, niste resnično odgovorili na vprašanje predsednika Odbora, gospoda Coste. Dober namig ste nam dali že, ko ste navedli - in to je nekaj, kar je bilo očitno že v Zeleni knjigi o mobilnosti v mestih -, da potrebujemo skupne evropske rešitve problema, ki ga imajo skoraj vsa evropska mesta v takšni ali drugačni obliki, nekatera precej različnega in druga precej podobnega. Takrat, pred nekaj meseci, smo to pozdravili in nestrpno smo se veselili predlogov Komisije, ki so bili obljubljeni. Ti pa niso bili uresničeni in če je bil v vaši izjavi namig, potem sem ga razumel takole: obsežnega akcijskega načrta ne bo. Zakaj ne?
Če verjamemo, kar slišimo - in v tem Parlamentu in v institucijah te Evropske unije slišimo mnogo -, to pomeni, da je ena država članica ali morda nekaj držav članic povzročilo strah in žal povzročilo strah tudi tej Komisiji s pretvezo, da bi lahko bilo kršeno načelo subsidiarnosti. Evropski parlament je v svojih predlogih izrecno izjavil, da se ne želi ukvarjati s subsidiarnostjo. Še enkrat ste poudarili, da ne želite predstaviti enotnega načrta, ki bo ustrezal vsem, a to, da sploh ne predstavite načrta, ni rešitev. Naredimo ta korak, držite obljubo! Ponovna izvolitev Komisije ne bo zagotovljena, če ne boste naredili ničesar in tako ne boste užalili ene ali več držav članic, ponovna izvolitev bo zagotovljena, če boste predložili in predstavili nekaj pozitivnega.
v imenu skupine PSE. - (FR) Gospa predsednica, komisarka, ravno ste nas podprli v pobudi, da mi, Evropski parlament, nameravamo prevzeti to sporno vprašanje. Ravno ste nam povedali, da se mora Evropska unija iz očitnih razlogov, to je zaradi pomembnosti mestnega prevoza na področju prevoza in zaradi ciljev evropskega načrta spremembe podnebja, zanimati za mestni prevoz. Gospod Barrault je pred vami prevzel pobudo za uvedbo Zelene knjige in obljubil akcijski načrt. Danes nam ne morete odreči tega akcijskega načrta in nam pojasniti, da ga skrivno izvajate brez posvetovanja s Parlamentom, brez nadzora Parlamenta, brez vidnosti.
Zaradi tega sem uspel kolege poslance prepričati - in moram se jim zahvaliti, predvsem gospodu Racku, ki je opravil ogromno temeljnega dela -, da se strinjajo, da Evropski parlament naredi nekaj popolnoma nenavadnega in pred volitvami pripravi akcijski načrt, ki ga vi nočete pripraviti, v poročilu na lastno pobudo. Ta popolnoma heterodoksna pobuda bo imela pomembno politično težo, ker bo še vedno vključevala zastavljanje vprašanj novemu evropskemu komisarju za promet, ki ga bo zaslišal Odbor za promet in turizem, in bo zato nosila veliko težo v smislu njegove odobritve s strani Evropskega parlamenta. Dejansko menim, da je obžalovanja vredno, da bi se danes Evropska komisija vdala kakršnim koli starim ugovorom katere koli stare države članice.
- (CS) Gospa predsednica, gospe in gospodje, očitno je precejšnja škoda, da je prišlo do zamude pri objavi tega dokumenta in akcijskega načrta. Ne pozabimo, da 70 % ljudi v Evropi trenutno živi v mestih, in naš cilj mora biti, da čim prej zagotovimo mestni promet, ki nudi višje ravni dostopnosti, varnosti in predvsem zanesljivosti, pri tem pa mnogo bolj upošteva okolje. Zato pričakujem, da objavljeni dokument ne bo vključeval le novih trendov, ampak bo v njem tudi ocena novih pristopov in ukrepov kot je podpora za zdrave oblike transporta, na primer kolesarjenja in hoje. Posamezne skupnosti bi potem lahko izbirale iz seznama najbolj dosegljivih in primernih možnosti zase. Po mojem mnenju je to osnovni pristop. Za to bi morali zagotoviti podporo, ki mora seveda prihajati iz strukturnih skladov, in sicer na tak način, da bodo sredstva služila želenemu cilju.
V povezavi s tem bi prav tako želel pozornost Parlamenta pritegniti k dejstvu, da je med to razpravo prav tako nastalo vprašanje glede tega, ali bo ta Zelena knjiga vodila k dejanjem, ki bodo mestom nekako pomagala, ali bo vodila k dejanjem, ki bodo mesta zavezala k ukrepanju. Strinjali smo se, da bi morali biti to podporni ukrepi, z drugimi besedami, da bi morala biti tu vključena pomoč. Vprašanje, ki sedaj nastane z vidika zamude, je sledeče. Kam je Evropska komisija merila, ko je predstavila Zeleno knjigo? Kakšen je bil njen dolgoročni načrt? Ali se je res želela lotiti dinamičnega procesa ali je hotela le izraziti mnenje glede te zadeve?
(NL) Gospa predsednica, komisarka, gospe in gospodje, potrditi bi želel, kar so že povedali moji kolegi poslanci EP. Zelo sem razočaran nad vašim odzivom. Izjavili ste, da bo Komisija seveda našla številne predloge glede mobilnosti v mestih. Medtem ko je to samoumevno, če vprašate mene, to ni tisto, kar smo zahtevali. Mi hočemo povezano vizijo, akcijski načrt s podrobnimi ukrepi in predlogi, ki ga bo Komisija uvajala naslednjih nekaj let, da lahko o njih razpravljamo ne le med sabo, ampak tudi z javnostjo in z vsemi zainteresiranimi skupinami in prizadetimi stranmi.
Kot so mnogokrat prej povedali naši kolegi poslanci, je mobilnost v mestih nekaj, kar vpliva na vsakogar v Evropi. V vseh naših mestih se soočamo s problemom mobilnosti. Na evropski ravni lahko Unija igra zelo pozitivno vlogo pri reševanju te zadeve in sorodnih problemov; kot vlagateljica v nove tehnologije, kot telo, ki določa in razširja standarde novih tehnologij, kot organ, ki je vsekakor najprimernejši za širjenje novih zamisli in dobrih praks, ki lahko spodbuja razširitev načrtov mobilnosti, ki lahko sproži nove mehanizme financiranja in podobno.
v pisni obliki. - (PL) V zeleni knjigi iz leta 2007 Komisija kaže na legitimnost razprave o potrebi za vključenost v vprašanje povečanja mobilnosti v mestih Unije na podlagi načela subsidiarnosti. Po načelu subsidiarnosti Unija deluje v okviru svojih pristojnosti samo, ko je njeno delovanje bistvenega pomena in dejanjem držav članic daje dodano vrednost. Cilj načela subsidiarnosti je zagotavljanje sprejemanja odločitev, ki so čim bližje državljanom. To se dosega z neprestanim preverjanjem, da so ukrepi, ki morajo biti sprejeti na ravni Skupnosti, upravičeni glede na možnosti, ki obstajajo na nacionalni, regionalni in lokalni ravni. Vlogo držav članic glede legitimnosti vključevanja institucij Evropske unije na lokalni ravni še bolj okrepi Lizbonska pogodba, ki je trenutno na ravni ratifikacije.
V svežnju, o katerem razpravljamo, glede možnih ukrepov, usmerjenih v povečanje ravni mobilnosti v somestjih, se inovativne tehnologije običajno obravnava ločeno od pametnih sistemov prevoza. Sinergije med tema področjema bi bilo treba izkoristiti za njuno zbližanje z namenom povečanja prometa in ustvarjanje bolj udobnega potovanja. Druge koristi bi bili boljši potovalni pogoji, krajši potovalni časi, varčevanje energije, manj emisij, manjša potrošnja za upravljanje voznega parka in za vzdržavanje ali obnavljanje površin. Prav tako bi se izboljšala varnost v cestnem prometu.
Gospa predsednica, predlog Komisije za revizijo pravil za javno radiodifuzijo v sedanji obliki ni sprejemljiv. Javne radiotelevizije igrajo ključno vlogo pri zaščiti kulturne raznolikosti, jezikovne raznolikosti in pluralizma medijev. Ostro nasprotujem načrtom Komisije. Najprej se moramo zavedati, da so javne radiotelevizijske družbe nacionalna zadeva in da morajo posledično o svoji politiki odločati nacionalne oblasti in ne Evropska komisija. To je jasno določeno tudi v protokolu o javni radiodifuziji v Amsterdamski pogodbi. Države članice organizirajo in financirajo javne radiotelevizije kakor same presodijo. Načrti komisarke Kroes resno spodkopavajo načelo subsidiarnosti in svobodo gibanja držav članic in ju nadomeščajo z evropskim vmešavanjem. Zelo sem presenečen, da se je kot liberalna komisarka odločila za to pot.
Drugič, zaskrbljen sem glede predloga za uvedbo predhodnega preverjanja trga, ki bi ga izvajal neodvisni nadzornik. To bi pomenilo pomemben prispevek za komercialne kanale. Ali to želimo? Preverjanje trga bo neizbežno povečalo raven birokracije. V veliki meri gre za vprašanje, ali si bodo lahko manjše radiotelevizijske družbe privoščile dodatno delovno silo in kdo bo prevzel dodatne s tem povezane stroške? Bi jih morale plačati radiotelevizijske družbe? Ali morda davkoplačevalci? Ta pobuda ne more delovati v malih državah članicah. Poleg tega je preverjanje zelo podrobno; predlogu manjka prožnosti. Posledično države članice ne bodo več mogle sprejemati politike in postopkov, ki so povezani z njihovimi nacionalnimi sistemi. Nadalje pa gre predvsem za vprašanje, ali ne bosta dali predhodna ocena vpliva na trg in javna ocena novih storitev komercialnim tekmecem preveč prednosti.
Sedaj, ko sem povedal svoje skrbi, bi želel na kratko opisati, kaj se je prejšnji četrtek zgodilo na obravnavi skupine PPE-DE, kjer je bil odnos Komisije zelo pozitiven. Komisija je priznala, da so bili predlogi verjetno preveč podrobni in da je treba besedilo urediti. Generalni direktor me je seznanil, da je mogoče končno sporočilo odložiti na čas po 5. marcu, dnevu, ko bo Odbor za kulturo, medije in šport organiziral drugo obravnavo na to temo. Po obravnavi je generalni direktor dejal, da bo Komisija morda morala pred oddajo svojega končnega sporočila osnovati novo različico, ki bo temeljila na teh novih informacijah. To je bil izvrsten rezultat.
Dialog med Komisijo in Parlamentom je pomemben. Pripravljeni smo poslušati in odgovoriti na vaša vprašanja. Prav tako vemo, da se je Parlament septembra 2008 strinjal, da bi morale javne radiotelevizije dobiti državno pomoč, da bi lahko izponjevale svojo vlogo v dinamičnem okolju, pri tem pa javnih sredstev ne bodo uporabljale v politične ali gospodarske namene. To sovpada z našimi stališči; pomembni sta tako javna kot tudi zasebna radiodifuzija. Dvojni sistem radiodifuzije je odgovor na evropsko medijsko pokrajino, ki jo je treba varovati na vseh platformah.
Osnutek sporočila o radiodifuziji si zato prizadeva za okrepitev primera Komisije o državni pomoči, ki se izvaja od njihovega obstoječega sporočila iz leta 2001. Osnutek zagotavlja, da naši predpisi odražajo novo medijsko okolje, ki se hitro spreminja. Cilj posodobitve sporočila je povečanje preglednosti in pravne gotovosti. Osnutek sporočila pojasnjuje, da bodo javne radiotelevizije zagotovile avdiovizualne storitve na vseh medijskih platformah in pri tem pustile še vedno dovolj pobud zasebnim operaterjem, da ostanejo na trgu. To je zagotovljeno s tako imenovanim amsterdamskim preskusom, ki ohranja ravnotežje vrednosti in negativnih učinkov javno financiranih medijskih storitev na nacionalni ravni.
Amsterdamski preskus bo zagotovil, da nove medijske storitve javnih radiotelevizij izpolnjujejo družbene, demokratične in kulturne potrebe gledalcev in poslušalcev in hkrati čim bolj omejujejo vzporedno škodo za državno pomoč za zasebne operaterje. In ne moremo se strinjati, da bi bila posledica amsterdamskega preskusa neupravičena upravna obremenitev. Seveda vsak preskus pomeni delo, a minimalna prizadevanja, ki jih zahtevamo, so razumna in potrebna. Najprej, preskus je predviden le za pomembne in resnično nove storitve; in tu naš osnutek državam članicam pušča možnost proste presoje. Vsaka država članica se lahko odloči, kdaj je dejansko dobro preveriti novo avdiovizualno storitev. Drugič, osnutek iz preskusa izvzema pilotne projekte. Javne radiotelevizije lahko zato še naprej eksperimentirajo z novimi mediji brez predhodnih preskusov. Tretjič, osnutek pušča državam članicam vso svobodo pri izbiri njihovih ustreznih postopkov in ustanov, ki bodo preskus izvajale. Na koncu pa je dobro omeniti, da manjše države članice, kot sta Belgija in Irska, takšne preskuse že izvajajo. Rešitve, ki so jih našle te države, so sorazmerne z razpoložljivimi sredstvi. Ker je preskus precej obsežen, prav tako ni možnosti, da bi bila kršena uredniška svoboda. Preskus zahteva le, da storitev javnih medijev zadovolji družbene, demokratične in kulturne potrebe družbe in da je njen vpliv na trg sorazmeren. Za namene varovanja uredniške neodvisnosti v osnutku prav tako odpiramo možnost, da pod določenimi pogoji javna radiotelevizija sama opravi preskus.
Kar je sedaj predstavila Komisija, pa je temu popolnoma nasprotno iz različnih razlogov, kakor je precej jasno povedal že gospod Visser. Želel bi začeti s kratko pripombo, gospa komisarka, v zvezi s tem, kar ste pred kratkim povedali. To preverjanje trga, ki ga predlagate, med drugimi državami že uporabljajo v Belgiji. Torej, do neke mere je to res, a ne povsem. To preverjanje trga ali oceno vpliva v neki meri vsekakor že uporabljajo med drugimi same radiotelevizije, a ne po načinih, kakršni so bili določeni v predlogu Komisije, ki so videti nekoliko drugačni.
Z vami bi želel deliti naše pridržke glede predloga. Moj glavni očitek je, da se ne ujema z lizbonsko strategijo. Vsekakor je danes tako, da so v mnogih državah članicah ravni javne radiotelevizijske družbe tiste, ki prinašajo in spodbujajo inovacije v medijih. To bi jasno moralo ostati tako. Po mojem mnenju se s pokroviteljskim odnosom, ki preprečuje inovacije, gibljemo v napačni smeri. Razvoj novih platform, predvsem v digitalnem okviru, širokopasovnem okviru, na internetu in podobnem ogromno stane. Takšna vlaganja so idealno kar se da razširjena in se uskaljeno razvijajo. Javne in zasebne družbe radiotelevizij lahko vsebine nudijo na skupni platformi in konkurenca bi se morala dogajati v smislu vsebine, da lahko stranka iz tega potegne največjo korist.
A ne razumite nas narobe. 100 % podpiramo uravnotežene konkurenčne odnose med javnimi in zasebnimi radiotelevizijami. Za obe bi moral biti prostor, da bi lahko zagotavljali kakovostne vsebine. V tej povezavi je očitno, da bi morale javne družbe radiotelevizij utemeljiti vladna sredstva, ki jih potrošijo in s katerimi delajo, kljub temu, da smo prepričani, da za to obstajajo boljši načini. V povezavi s tem bi se sklicevali na britanski primer BBC, kjer so bila v smislu razvoja, proizvodnje in distribucije predlagana zavezništva med različnimi partnerji . To je po mojem mnenju dober primer in vljudno bi povabil Komisijo, da začne z nami razmišljati v tej smeri.
Zakaj? Ker tu ne gre le za naš model televizije; ogrožo je mnogo več, ker televizijski ponudniki niso - kot vsi vemo in kot smo se vsi zavedali v razpravi o Direktivi o avdiovizualnih medijskih storitvah - enaki kot so bili; oni dejansko obdelajo vsebino, ki jo zagotavljajo, preko linearne ali nelinearne platforme, in na obeh področjih vse vzajemno deluje v popolnosti. Zato ni več primerno govoriti o javnih storitvah radiodifuzije, kakor da se razprava odvija v sedemdesetih ali osemdesetih letih prejšnjega stoletja.
Po drugi strani pa je jasno, da je ta raprava nujna, saj vse, kar je danes označeno kot javna storitev, ni javna storitev in ni vedno smiselno uporabljati javnega denarja za stvari, ki jih določene televizijske družbe počno z javnim denarjem. Vendar pa so hkrati - in mislim, da je to jedro našega zanimanja, in razumem, da enako menijo moji kolegi poslanci - ponudniki javne televizije nujno potrebni pri zaščiti naše kulturne in jezikovne raznolikosti in končno pri povezovanju naših družb, saj teoretično iščejo nekaj več kot le dobiček.
v imenu skupine Verts/ALE. - (DE) Gospod predsednik, komisarka, gospe in gospodje, Barosova komisija je kot enega svojih glavnih političnih ciljev naznanila odpravo prekomernega evropskega zakonskega urejanja. S predlogi, ki jih sedaj pripravljate, dobivamo vtis, da dejansko spodbujate prekomerno zakonsko urejanje. Obravnava, ki jo je prejšnji teden izvedla skupina Evropske ljudske stranke (Krščanskih demokratov) in Evropskih demokratov, je jasno pokazala, da obstajajo resni dvomi v zvezi s količino našega sedanjega vmešavanja v pristojnosti držav članic. To, o čemer sedaj razpravljamo, smrdi po prekomernem zakonskem urejanju in tega ne moremo odobriti.
Poleg tega se je javno radiodifuzijo v zadnjih desetletjih spodbujalo, da svoj denar zasluži sama. To se dosega ne le z oglaševanjem, ampak tudi tako, da radiotelevizijska hiša mnogo zbranega gradiva da v prodajo v obliki avdio in video gradiva. Pričakuje se, da bodo gledalci in poslušalci posledično bolj povezani, da bodo dosežene nove ciljne skupine in da bodo omejeni tudi vladni stroški. Ta naloga, ki se je skozi leta povečala, ne predstavlja težav, dokler se komercialni kanali ne počutijo oškodovani.
V novem okolju masovnih medijev je treba sprejeti tudi učinkovitejše mehanizme nadzora. Nadalje, glede na to, da javne radiotelevizije igrajo odločilno vlogo pri kulturni in jezikovni raznolikosti, so vsi ti mediji, kot tudi javne družbe in javna televizija, dolžni zagotavljati kakovostne programe in hkrati se morajo biti v okviru konkurence s podobnimi organi sposobni pozitivno odzivati na izzive časov predvajanja dogodkov svetovnega pomena, kot so olimpijske igre, svetovni pokal in tako dalje. Žal je danes to nekaj, kar je pogosto preprečeno že samo zaradi tega, ker imajo zasebne družbe več denarja, javna televizija pa si jih ne more privoščiti. Posledično državljani poleg drugih programov ne bodo mogli spremljati teh dogodkov.
Kot so že nekateri povedali, javna radiodifuzija pogosto prednjači po inovativnosti na področju storitev, a jasno je, da je to vpliv, ki sega tudi čez meje in tudi na druge medijske sektorje. Zato je pomembna usklajenost med sporočilom o radiodifuziji in splošnim okvirom storitev splošnega gospodarskega interesa. To je pomembno vprašanje, ki smo ga obravnavali v parlamentarnem Odboru za gospodarske in monetarne zadeve. Predvsem poslanci skupine PSE v tem odboru so poudarili, da je pomembno ustvariti več pravne varnosti za storitve splošnega gospodarskega interesa in radi bi imeli okvirno direktivo in sektorsko zakonodajo v zvezi s tem, ki je določena na politični ravni.
(NL) Gospod predsednik, javna radiodifuzija pomeni pluralizem, raznolikost, kulturno raznolikost v Evropi, srce demokracije - tega si nisem izmislil, Komisija lahko to potrdi -, in javne radiotelevizije imajo nacionalni pomen. Sedaj pa so v teku načrti za uvedbo preverjanja trga, ki se bo izvajalo predhodno, predvsem za nove medijske dejavnosti. Mislim, da to ni dobra zamisel, ker Bruselj ne bi smel predhodno narekovati, kako bi morale države članice organizirati svoje javne storitve. Kako se služi javnemu interesu, bi bilo po mojem mnenju treba ocenjevati na nacionalni ravni in za ta namen ni potrebno obvezno preverjanje trga.
Nadalje, mislim, da v zvezi z zagotavljanjem ne bi smeli delati razlik med starimi in novimi storitvami, ker so v praksi razlike med njimi zabrisane. Tu ne gre za vprašanje ali/ali; televizijski programi se pogosto dopolnjujejo z novimi storitvami in obratno. Torej, tako kot v Evropi, sta ta dva prepletena. Ne gre le za trg, ampak tudi za javni pomen naših javnih radiotelevizij, ki je splošno priznan, nenazadnje s strani Komisije. Od Komisije bi rad slišal, ali bo to vključeno v prilagojeno različico sporočila in ali bodo ustrezno dodeljene odgovornosti, namreč državam članicam, čeprav jih bodo spremljala pravila za storitve splošnega interesa, ki bi morala biti zarisana s posvetovanjem z Evropskim parlamentom in Svetom.
(DE) Gospod predsednik, javna radiodifuzija je več kot le gospodarski dejavnik. Bil sem na obravnavi, ki jo je imela prejšnji teden v Bruslju skupina Evropske ljudske stranke (Krščanskih demokratov) in Evropskih demokratov . Omenjena je bila pomembnost informacij in raznolikosti evropske kulture in izobraževanja. Če so države članice proti reviziji ali okrepitvi, ker imamo različne okvirne pogoje in različne trge, potem je precej narobe hoteti obsežno administracijo, postopek preverjanja, ki vzame veliko časa, kot je ta obvezni predhodni preskus, ali vmešavanje Evrope v ta okoren birokratski koncept.
- (CS) Gospod predsednik, država se strinja z mojimi kolegi, poslanci EP, da je za državno podporo za radiodifuzijo javnega pomena potrebna zakonska razjasnitev. V Evropskem parlamentu že dolgo časa to zahtevamo. Vendar pa bi vašo pozornost še vedno rad pritegnil k nadaljnim nujnim zadevam, ki jih mora Komisija rešiti čim prej. Od mnogih problemov bom omenil tri. Najprej, obstaja potreba po splošni uvedbi skupnih televizijskih anten, kjer bo vključena digitalna radiodifuzija, predvsem na stanovanjkih blokih, ki so v lasti stanovanjskih zadrug, v skladu z izjemami po členu 5 informacijskih smernic, saj to predstavlja problem za milijone državljanov novih držav članic, tudi za Češko republiko. Druga točka je podpora večjemu sodelovanju med nacionalnimi sveti za radijsko in televizijsko radiodifuzijo in evropskimi institucijami za doseganje boljše uporabe določb o javnih storitvah. Tretja točka je izboljšanje sodelovanja med nacionalnimi nadzornimi organi za televizijsko radiodifuzijo v smislu glob za neprimerno predvajanje, ki ogroža moralni razvoj otrok in mladostnikov.
Amsterdamski preskus državam članicam omogoča, da priskrbijo financiranje za nove medijske storitve javnih radiotelevizij. Ščiti sposobnost, da ostanejo na tekočem s spremembami našega hitro gibajočega se medijskega okolja. Hkrati pa je tudi v javnem interesu, da se ohranijo pobude za zasebne operaterje. Za uresničevanje lizbonskih ciljev so potrebne tako inovacije javnih kot tudi zasebnih radiotelevizij in samoumevno je, da bodo javne radiotelevizije lahko v prihodnosti še naprej svobodno sprožale kakršne koli nove storitve na komercialni podlagi brez predhodnih ocen.
Morda boste vprašali, zakaj so mi obeti pristopa teh držav tako dragi. Najprej, popolnoma sem prepričan, da je to častni dolg Unije, ki ga mora plačati. To me spominja na razpravo o Srebrenici, za katero upam, da bo v tem Parlamentu potekala ta teden v sredo zvečer. Poleg tega ima ta regija za Evropo pomemben strateški pomen. Posebni predlogi v mojem poročilu so sledeči. Zagovarjam nadaljnjo konsolidacijo Srednjeevropskega sporazuma o prosti trgovini (CEFTA). To je pomembno orodje za povečanje regionalnega vključevanja na tem območju, ki pa je pomembna priprava, če se želijo te države vključiti na evropski trg in se na treh ravneh pridružiti Uniji. Evropska unija bi morala sprostiti predpristopna sredstva z obsežno pomočjo, da bi v teh državah spodbudila proces reformiranja. Države članice lahko prav tako pri tem igrajo pomembno vlogo tako, da lokalnim javnim uslužbencem zagotovijo posebno usposabljanje. To bo tem državam zagotovilo več uradne zmožnosti za oblikovanje lastnih ambicioznih projektov, ki so upravičeni do financiranja EU.
Gospod predsednik, ko sem začel delati na tem poročilu, sem najprej obiskal Oddelek za gospodarske zadeve, ki ga ima moja država v Haagu, kjer sem na svoje zadovoljstvo izvedel, da je nizozemska vlada zavzela obsežen medvladni pristop. To sem v svojem poročilu opisal kot primer, vreden posnemanja, ne zato, ker je to nizozemski pristop, ampak ker je prirejen za same države Zahodnega Balkana za aktivno in ustrezno podporo pristopnega procesa in ustreza njihovim pozivom.
Omeniti bi želel posebno točko iz svojega poročila, in sicer energetsko sodelovanje z državami Zahodnega Balkana, ki je po mojem mnenju zelo aktualna tema. Na račun svojega strateškega položaja bi lahko ta regija igrala pomembno vlogo pri tranzitu surove nafte in zemeljskega plina. Unija bi si morala prizadevati za sprejetje zunanje energetske politike. Sem tudi član Odbora za zunanje zadeve. Pred nekaj leti smo sprejeli tehtno poročilo za sprejetje evropske zunanje politike na energetskem področju. No, sedaj pa poglejte trenuten položaj, ki krepi ta poziv Evropskega parlamenta Komisiji in Svetu. Bruselj seveda ne bi smel svojih držav članic puščati na hladnem, dobesedno in drugače.
Zaključil bi tako, da povem, da sem kot nekdanji novinar pogosto potoval na Balkan. Posledično čutim veliko vživetost in vključenost v to regijo. Pri pisanju svojega poročila sem koristil svoj potovalni proračun za študijska potovanja; skupaj z Odborom za mednarodno trgovino in predvsem njegovim uslužbencem, Robertom Bendinijem, in z mojim uslužbencem, Dickom Janom Diepenbroekom, sem šel na pomembna potovanja v Srbijo in na Kosovo in naslednji teden, upam, bom šel v Albanijo. Na kratko, to poročilo bom morda zaključil nocoj, a delo še zdaleč ni opravljeno, ne zame ne za evropske institucije. Če res želimo to regijo približati Bruslju in to dejansko prikazati s svojo predanostjo in aktivno podporo, imamo vso pravico zahtevati, da se proces reformiranja, pristop, izpolnjuje s predanostjo, in to mora biti tudi očitno. To poročilo sem resnično delal z veseljem in upam, da mu bo sledilo več poročil za posamezne države Zahodnega Balkana.
Zahodni Balkan je kot regija ključen in dragocen partner EU. Zadnje sporočilo Komisije o Zahodnem Balkanu večkrat ponavlja trdno zavezanost EU za evropsko perspektivo regije in med drugim potrjuje pomembnost Srednjeevropskega sporazuma o prosti trgovini za razvoj regije. Komisija se strinja s poročevalcem, da lahko perspektiva članstva EU deluje kot katalizator za trajnostni gospodarski razvoj in za zagotavljanje miru in stabilnosti v regiji. Komisija se prav tako strinja, da je skrajno pomembno, da posamezniki pri ocenjevanju pripravljenosti držav v regiji za pridružitev EU izpolnjujejo kobenhavenska merila. EU je glavni trgovinski partner Zahodnega Balkana. Močnejše gospodarske vezi med EU in regijo so zato nujno potrebne za dvig gospodarske rasti regije.
Drugič, na regionalni ravni je Evropska komisija delovala kot povezovalec v pogajanjih v zvezi z Srednjeevropskim sporazumom o prosti trgovini (CEFTA) in se odločila za zagotavljanje finančne in tehnične pomoči Sekretariatu CEFTA in strankam za pomoč pri izvajanju sporazuma. Sočasno pa Evropska komisija zelo ceni regionalno lastništvo sporazuma in priznava, da je CEFTA bistvena za globlje regionalno vključevanje in za pripravo tal za morebitno polno sodelovanje Zahodnega Balkana na enotnem trgu EU. Nadalje je CEFTA ustvarila vse potrebne strukture za razpravo o vprašanjih, ki so na regionalni in dvostravnski ravni povezana s trgovino. To je bistveno za pospeševanje in poglabljanje regionalnega sodelovanja in dobrih sosedskih odnosov. Evropska komisija bo še naprej spremljala izvajanje sporazuma CEFTA in bo o tem še naprej poročala v svojem letnem poročilu o pristopnem in predpristopnem procesu.
Tretjič, na večstranski ravni Komisija podpira pristop držav v regiji k Svetovni trgovinski organizaciji, saj je to brezpogojno temeljni korak proti učinkovitemu sodelovanju v globaliziranem gospodarstvu. EU je uporabila vse instrumente politike, ki so na voljo, za podporo državam Zahodnega Balkana pri njihovem prizadevanju za reforme in regionalno sodelovanje. Instrument za predpristopno pomoč je pomemben pri obravnavanju dolgoročnih razvojnih potreb regije. Celotno financiranje za sedanji finančni okvir za obdobje 2007-2013 znaša 11,5 milijard EUR. In nenazadnje, Evropska komisija je začela dialoge z vsemi zadevnimi državami v regiji za ureditev načrtov za odpravo režima viz.
3. Istočasno pa moramo trdno podpreti skladnost z evropskimi standardi glede pravic oseb, ki v državah Zahodnega Balkana sodijo k narodnim manjšinam, vključno s pravicami romunsko govorečih skupnosti v Timočki krajini, Vojvodini, Istri in nekdanji jugoslovanski republiki Makedoniji. Te pravice je treba spoštovati in pri tem izločiti morebitne trende k etnični teritorialni avtonomiji in k prizadevanjem za kolektivne etnične pravice, katerih potencial za spore in za sprožanje krvavih vojn se je že pokazal.
poročevalka. - Gospod predsednik, ko sem začela s tem poročilom, je bilo sporno vprašanje zanesljive preskrbe s hrano na svetovni ravni visoko na političnem programu in do neke mere je izginilo iz ospredja. A zagotovo je to pomembno vprašanje, ker je na svetu še vedno več kot milijarda ljudi, ki trpijo zaradi lakote in podhranjenosti. Na dan zaradi lakote in bolezni, povezanih z revščino, umre trideset tisoč otrok. To so grozljivi statistični podatki in zaradi njih je sporno vprašanje zadostne preskrbe s hrano in omogočanje dostopa do te hrane tudi ključno vprašanje.
V štirih minutah ni mogoče povedati vsega, kar je v poročilu, a naj poudarim nekatera vprašanja, ki menim, da so pomembna. Najprej, dejstvo, da sem skupno kmetijsko politiko in zanesljivo preskrbo s hrano na svetovni ravni vključila v en naslov, namiguje, da se je stara praksa udrihanja po skupni kmetijski politiki in obtoževanja, da je kriva za vse slabo sveta v razvoju, premaknila naprej, in da se sedaj zavedamo, da skupna kmetijska politika zagotavlja zanesljivo preskrbo s hrano za evropske državljane in da lahko kot model zagotovi lekcije glede tega, kaj moramo narediti v državah v razvoju v smislu pridelave hrane.
Komisija sodeluje pri obsežni analizi o vzrokih za krizo na področju hrane, ki je v prvi polovici leta 2008 zadela mnoge države v razvoju. Komisija bo še naprej analizirala povezavo med cenami hrane in energije. Vprašanje vzročnosti je zelo zapleteno, saj vključuje medsebojni vpliv številnih faktorjev povpraševanja in ponudbe. Cene energije so le eden od teh faktorjev, a takšen, ki ima tako posreden kot tudi neposreden vpliv. O temi biogoriv se je podrobno razpravljalo med različnimi zasedanji EP. Obstaja jasna razlika med politiko EU in ZDA glede mere, do katere se pridelava žit usmerja v biogoriva. Politika EU glede biogoriv ne zmanjšuje razpoložljivosti hrane, saj so količine porabljene surovine na svetovni ravni zelo majhne.
Verjamem, da bi lahko SKP z uravnavo presežkov in nedovršenosti postala primer učinkovite, poštene in odgovorne politike, ki se spopada z izzivom v zvezi s hrano in hkrati združuje gospodarstvo, družbo in okolje. Prav tako bi morala pomagati pri razvoju držav tako, da izmenjuje evropske tehnike, znanje in izkušnje. Vendar pa bi Evropa najprej in predvsem morala delati na preoblikovanju mednarodnih pravil trgovanja, da ne bodo v nasprotju s pravico držav do podpore njihovega kmetijstva za zagotavljanje njihove zanesljive preskrbe s hrano.
v pisni obliki. - (FR) To poročilo o SKP in zanesljivosti preskrbe s hrano na svetovni ravni nam je dalo odlično priložnost za razmišljanje o načinu, kako lahko zagotovimo, da evropsko kmetijstvo igra celovito vlogo pri doseganju svetovnega prehrambenega ravnotežja. Seveda kljub temu, da je treba povečevati količine hrane na svetu, razmerje razvoja pomoči, posvečene kmetijstvu, neprestano pada že od osemdesetih let prejšnjega stoletja. Zato sem vložila številne spremembe pri Odboru za kmetijstvo in razvoj podeželja, ki so usmerjene v to, da to poročilo postane bolj ambiciozno in predvsem, da se Evropski komisiji predlaga, naj sprejme obsežno strategijo o vprašanjih zanesljive preskrbe s hrano in tako v celoti zagotovi večjo skladnost politike Skupnosti v Uniji.
Medtem ko sem vesela, da je v tem besedilu poudarjena odločilna vloga SKP pri doseganju cilja zanesljive preskrbe s hrano, obžalujem, da poročevalka podpira večjo uskladitev kmetijske politike s trgom in pobude za zaščito okolja obtožuje, da so odgovorne za zmanjšanje kmetijske proizvodnje v Evropi. Ta izjava je po mojem mnenju popolnoma zgrešena in prav nasprotno menim, da je za razvoj novih modelov, ki so oblikovani za pridelavo več in boljšega, treba zajeti problem spreminjanja podnebja.
v pisni obliki. - (RO) Svetovna kriza na področju hrane, ki jo povzročajo nenehno dvigovanje cen koruze, pšenice in energije, rast svetovnega prebivalstva in spremembe podnebja, so zanetili vrsto nemirov in razburjenosti, ki bi lahko destabilizirali države in regije po svetu, če se ne bodo v bližnji prihodnosti rešile. Zaskrbljujoča je vrzel med stopnjo rasti prebivalstva, ki bi lahko do leta 2050 dosegla več kot 9 milijard prebivalcev, in zmanjšanjem svetovnih zalog hrane. Takšen položaj bo verjetno vodil do sporov zaradi nafte, ki jim bodo sledili spori zaradi pitne vode in hrane ali boj za preživetje. V tem trenutku je Evropa glavna darovalka humanitarne pomoči, a zaloge hrane začenjajo plahneti in države v razvoju, predvsem v Afriki, potrebujejo več pomoči za boj proti revščini in kronični lakoti. Zmanjšanje odvisnosti kmetijstva od fosilnih energetskih virov, raba organskih proizvodov, ohranjanje rodovitne prsti in sprejemanje skupne kmetijske politike za krizo na področju hrane so nekateri ključni elementi, ki jih je treba upoštevati, da bi se premaknili s te mrtve točke.
v pisni obliki. - (HU) Najpomembnejše vprašanje, s katerim se sooča evropski kmetijski sektor v letu 2009, je, kako bo svetovna gospodarska kriza vplivala na pogoje za proizvodnjo in na potrošnjo kmetijskih proizvodov. Vprašanje bo osrednja tema Druge madžarske kmetijske akademije, ki jo skupaj z državnim sekretarjem Zoltánom Gőgösom madžarskega Ministrstva za kmetijstvo in razvoj podeželja 17. aprila 2009 organiziram v Pápi. Od leta 2006 je na mednarodnem trgu cena koruze trojno narasla in cena pšenice za 180 %, splošne cene hrane pa so narasle za 83 %. Do leta 2050 bo svetovno prebivalstvo naraslo na 9 milijard in za zagotavljanje njihovih potreb bomo morali podvojiti raven kmetijske proizvodnje; tako je konec dni, ko je bila hrana poceni. Zato je izjemno pomembno ohranjati in, kjer je to mogoče, povečati kmetijsko zmožnost Evropske unije. Ni sprejemljivo, da bi se kot posledica sektorskih reform SKP morala zmanjšati kmetijska proizvodnja Evropske unije. Dobri primeri tega so sladkorna reforma, ki je privedla do izginotja madžarske sladkorne industrije, in podpore za prekopavanje vinogradov v okviru politike vinske reforme. Ločevanje neposrednega kmetijskega financiranja od proizvodnje gre prav tako v to smer.
Gospod predsednik, komisarka, gospe in gospodje, natanko pred enim letom smo sprejeli odločitev za združitev poročila o javnih financah za leti 2007 in 2008. Za to sta bila vsaj 2 razloga: poskus pospeševanja procesa in upoštevanje znakov sprememb, ki nastajajo. Takrat nismo poznali celotnega obsega sprememb, a bilo je že očitno, da bomo z analizo dveh let skupaj dobili obširnejšo in natančnejšo oceno. In nismo se motili! Poročilo, o katerem bomo glasovali jutri, se neprestano posodablja.
To poročilo vključuje vsaj dve ravni: tisto, ki je splošna, stabilna in velja v vsakem položaju, in tisto, ki je odziv v sili na trenutno krizo. Nedotaknjeno ostaja načelo in je celo okrepljeno, da so visokokakovostne, trajnostne javne finance nujne ne le za posamezne države, ampak tudi za trdnost gospodarstva in evropskega socialnega modela. V zvezi s prihodki je treba sprejeti korake za razširitev davčne osnove brez kakršne koli oslabitve načela progresivnega obdavčenja in zmanjšati davčni pritisk na delo, predvsem za srednje do nizke plače in pokojnine. Kar zadeva izdatke, morajo biti k ukrepom vključeni ocena okvira, zahteve, sestava prebivalstva, s primerno proučitvijo politike enakosti spolov in demografskih sprememb. Namesto uvedbe nekritičnih znižanj bi moral biti cilj preureditev izdatkov, deloma s ponovno razdelitvijo proračunskih postavk in posodobitvijo javnih uprav.
Ko govorimo o evropskem usklajevanju, bi morali razmišljati o lastnem proticikličnem upravljanju, približevanju in usmerjenosti v isto smer, pospeševanju boja proti utajam in rajem za davkoplačevalce ter povezovanju nacionalnih načrtov. Ko posredujemo za podporo podjetjem, moramo oceniti vpliv na konkurenco, enake pogoje in delovanje notranjega trga, zagotavljanje nadzora, odgovornost, omejitve in posledično vedenje. Revizija Pakta za stabilnost in rast omogoča, da se nadzorovana prožnost uporablja skrbno in z dolgoročno perspektivo.
Jeseni 2009 bo Komisija izdala novo poročilo o dolgoročni stabilnosti javnih financ v Evropski uniji. Komisija se prav tako strinja z vidikom Evropskega parlamena o tem, da je treba za izboljšanje kakovosti javne potrošnje v skladu z Lizbonsko strategijo preusmeriti javne izdatke. Takšna politična usmerjenost je vsekakor del enotnih političnih smernic, ki jih je sprejel Evropski svet. Komisija dela na bolj sistematski oceni kakovosti razvoja javnih finance, vključno z vidiki finančnih sredstev, ki temeljijo na pripravi predračuna, ki temelji na uspešnosti.
v pisni obliki. - (RO) Spomladi leta 2006 je šlo dvanajst držav članic skozi postopek v zvezi s čezmernim primanjkljajem. Zaradi uveljavljanja priporočil in določb, ki jih je v primeru držav s čezmernim primanjkljajem izdal Svet, se dve leti in pol kasneje število držav članic v postopku čezmernega primanjkljaja približuje ničli. Ta dosežek je bil mogoč zaradi ugodnih gospodarskih pogojev v letih 2006 in 2007. V obdobju 2008-2009 se soočamo z gospodarsko krizo, ki je v mnogih državah članicah že zanetila gospodarsko recesijo, dvig brezposelnosti in veliko število stečajev podjetij, predvsem med malimi in srednje velikimi podjetji. Evropski načrt za oživitev gospodarstva zagotavlja pomembne javne investicije za posodobitev prometnih in energetskih infrastruktur. Države članice razvijajo programe, usmerjene k podpori malim in srednje velikim podjetjem, da se jim omogoči nadaljnje poslovanje. V teh pogojih bodo države članice v evrskem območju, kot tudi vse države članice, težko izpolnjevale konvergenčna merila. Verjamem, da je treba na evropski ravni sprejeti ukrepe za omogočanje državam članicam, da se spopadejo s trenutnimi izzivi kot so staranje prebivalstva, migracija, podnebne spremembe, itd. Kmetijstvo, izobraževanje, zdravje in promet, ki so ključna področja za gospodarski razvoj EU in za kakovost življenja evropskih državljanov, morajo imeti od posebnih javnih politik koristi.
Med razpravo v odboru smo prišli do mnogih novih skupnih odkritij. Odbor za notranji trg in varstvo potrošnikov je razpravo o izvajanju zavestno postavil precej na vrh dnevnega reda, ker je bil rok za izvajanje s strani držav članic od sredine do konca leta 2007, kar do danes ni veliko časa za direktivo, ki vkjučuje ogromen in pomemben element usklajevanja. Vendar se nekatere države članice prenosa niso lotile. Vsekakor ima to opraviti z zahtevnim postopkom, a zanimivo je, da so tri države članice, ki tega niso uspele storiti, ustanovne države članice. Zato ne moremo domnevati, da nimajo dovolj znanja o evropskem pravu. Tri države članice še niso prenesle direktive, štiri so to naredile pomanjkljivo in neustrezno, tri države članice pa so prejele sporočila Komisije, ki bi lahko vodila do postopkov pred Sodiščem Evropskih skupnosti. Obstaja veliko število primerov pomanjkljivega prenosa. Med obravnavo smo ugotovili, da sta dve državi z veliko predanostjo in ustvarjalnostjo prenesli direktivo, in sicer sta to Združeno kraljestvo in Avstrija. Potem je to mogoče.
Za nas kot parlamentarce je bila zelo pomembna točka zaščita državljanov in potrošnikov pred goljufivimi praksami. To ne velja le za potrošnike, ampak tudi za mala podjetja in trgovce. Naš cilj, komisarka, bi morda moral biti v srednjeročni združitvi teh direktiv, ker se mnogo malih podjetij na notranjem trgu sooča z istimi težavami kot potrošniki. Poznamo mnogo primerov, kot so nadležno oglaševanje in zavajanje ter agresivne poslovne prakse. Vsi poznamo prevaro v zvezi z brezplačnimi vpisi v EU registre podjetij, ki je problem, razširjen po vsej Evropi. Poleg tega poznamo goljufanje na loteriji in mnogo drugega.
Z izvajanjem Direktive se države članice ne le obvežejo, da bodo ustanavljale izvajalna telesa, odgovorna za enakost, ki spodbujajo, ocenjujejo, izvajajo in podpirajo načelo enakega obravnavanja, ampak se obvežejo tudi k spodbujanju socialnega dialoga s ciljem spodbujanja načrtovanjega enakega obravnavanja na delovnem mestu s kolektivnimi pogodbami. Prav tako se zavežejo k krepitvi vloge nevladnih organizacij pri spodbujanju enakosti za ustvarjanje učinkovitih ukrepov za kaznovanje tistih, ki ne upoštevajo določb direktive, in za izvajanje zaščitnih ukrepov za tiste, ki priskrbijo pomoč žrtvam.
Po tej izkušnji bi želela poudariti, da je bilo sodelovanje med nacionalnimi parlamenti in Evropskim parlamentom temeljno za naše ustrezno opravljanje tega dela. Brez informacij, ki so jih zagotovili parlamenti in izvajalna telesa, odgovorna za enakost, ne bi mogli napisati tega poročila, vsaj ne tako temeljito, kot smo ga; niti to ne bi bilo mogoče brez medsebojnega sodelovanja, ki smo ga lahko vzpostavili s Komisijo, ali brez neprecenljive pomoči, ki so nam jo zagotovile službe Odbora za pravice žensk in enakost spolov, moj urad in službe moje parlamentarne skupine. Zahvalila bi se vsem tem ženskam. Zahvalila bi se poročevalcem v senci za njihove prispevke in pripravljenost.
v pisni obliki. - V luči nezmanjšane vrzeli med moškimi in ženskami v smislu stopnje zaposlenosti, plač in dostopa do vodilnih položajev, države članice pozivam, naj pospešijo izvajanje Direktive 2002/73/ES in hkrati zagotovijo, da se njene določbe v celoti in učinkovito prenesejo v nacionalno zakonodajo. Zaradi razvoja finančne krize se bojim, da bi lahko počasno in nekakovostno izvajanja te direktive poslabšalo neenakosti spolov, ogrozilo izpolnjevanje ciljev lizbonske strategije in preprečilo EU, da razvije vse možnosti svoje gospodarske zmogljivosti.
v pisni obliki. - (RO) Z zadovoljstvom sem na spletni strani Evropskega parlamenta prebrala, da je tema enakega obravnavanja žensk in moških na pomembnem tretjem mestu med najbolj branimi novicami v letu 2008. Vendar pa nam veliko zanimanje za to temo kaže, da je predvsem na področju enakega obravnavanja moških in žensk treba še vedno narediti ogromno v zvezi z zaposlovanjem, poklicnim usposabljanjem in napredovanjem. V tem smislu je poročilo gospe Terese Riera Madurell uspešno zaradi razjasnitve vloge delodajalcev in civilne družbe pri spodbujanju enakosti spolov.
poročevalec. - (DE) Gospod predsednik, gospod komisar, gospe in gospodje, julija 2008 je Evropska komisija predstavila svoj predlog za spremembo obstoječe Direktive o kolektivnih naložbenih podjemih za vlaganja v prenosljive vrednostne papirje (KNPVP) in tako pripravila podlago za današnjo razpravo. Takrat smo se morali držati izredno velikopoteznega časovnega razporeda, saj smo hoteli spremembo Direktive KNPVP, ki se v svoji prvotni obliki uporablja od leta 1985, dejansko izvršiti do konca tega parlamentarnega mandata.
Jasen cilj teh reform je bil izboljšati konkurenčnost evropskega sektorja skladov, mu omogočiti zmanjšanje stroškov, razviti in uporabiti ekonomije obsega, vsem dajalcem sredstev zagotoviti dejanski dostop do vseh trgov v Evropski uniji ter vse to doseči brez zmanjšanja zaščite za vlagatelje: nasprotno, zaščito za vlagatelje smo želeli izboljšati. Imeli smo torej zelo velikopotezen program in moram reči, da prav res cenim dejstvo, da smo v sodelovanju z vsemi vpletenimi institucijami uspeli zaključiti ta projekt v tako kratkem obdobju.
Investicijski skladi malim vlagateljem nudijo možnost vlaganja majhnih vsot kapitala v raznolik portfelj, ki ga upravljajo sami. V preteklosti so evropski KNPVP že pokazali, da predstavljajo pravo zgodbo o uspehu. Kolektivne naložbe v prenosljive vrednostne papirje se ne prodajajo samo v Evropi, temveč se tudi v ne ravno neznatnem obsegu izvažajo v regije zunaj Evropske unije - zlasti v Južno Ameriko in Azijo -, kjer so zelo visoko cenjene. Zato je bilo pri spreminjanju te direktive tako pomembno zagotoviti, da se status teh KNPVP ne spremeni.
Ti ukrepi vključujejo, prvič, uvedbo potnega lista družbe za upravljanje; drugič, pospeševanje čezmejnih združitev skladov za namen zmanjšanja števila skladov v Evropski uniji in s tem za odpravo trenutnega neravnovesja, zlasti med Evropo in Združenimi državami; tretjič, omogočanje struktur centralnih in napajalnih KNPVP oziroma omogočanje naložb enega sklada v drug centralni KNPVP, s čimer ta centralni KNPVP upravlja z naložbami; četrtič, sestava kratkega - samo dve strani dolgega - dokumenta s podatki, tj. ključnih podatkov za vlagatelje, ki vsebujejo najpomembnejše podatke za male vlagatelje; petič, poenostavitev postopka priglasitve, da bi se zagotovilo, da prošnja za izdajo dovoljenja za sklad, ki je bila vložena v eni državi, dejansko ne povzroči ponovne izdaje dovoljenja; in, končno, okrepitev sodelovanja pri nadzoru.
Za konec bi želel omeniti še dvoje. Komisija je sestavila skupino, ki ji predseduje Jacques de Larosière in ki bo obravnavala vprašanje nadzora v Evropi. Upam, da bo njene ugotovitve in predloge, ki jih bo oblikovala, Komisija na koncu upoštevala in da bodo pri njej naleteli na odobravanje. Drugič, zlasti v primeru čezmejnih združitev skladov še vedno opažamo razlike pri davčni obravnavi čezmejnih združitev in nacionalnih združitev. Tudi tu pozivamo Komisijo, da zagotovi enake pogoje v obeh primerih in da odpravi različno obravnavo.
Predlog, ki ga je Komisija sprejela junija lani, je rezultat temeljitih posvetovanj. Ta so se pričela še pred nastopom finančne krize. Predlog vsebuje nekaj jasnih ciljev za izboljšanje delovanja Direktive KNPVP. V skladu s tem je Komisija želela poenostaviti in spodbuditi čezmejno prodajo KNPVP, upravljavcem sklada dati učinkovita orodja za povečanje obsega njihovih skladov in izkoristiti ekonomije obsega. Vendar pa ne gre samo za konkurenčnost. Komisija želi sprejeti tudi učinkovita pravila o razkritju podatkov vlagateljem, ki bi zagotavljala, da vsak, ki želi svoje prihranke vložiti v KNPVP, prejme osnovne, jasne in razumljive podatke, še preden sprejme svojo odločitev.
Kar zadeva nadzor, sem glasno zagovarjal potrebo po okrepitvi sodelovanja pri nadzoru. V direktivi Solventnost II in spremembah direktive o kapitalskih zahtevah je Komisija na moje priporočilo predstavila predloge za okrepitev sodelovanja pri nadzoru. Zato ne vidim nobenih ovir za dogovor o potrebi po pospešitvi na tem ključnem področju. Da bi zagotovila doslednost in skladnost vseh ustreznih predpisov finančnega sektorja, se Komisija torej strinja, da bo na podlagi ugotovitev poročilo gospoda de Larosièra preverila potrebe po krepitvi določb te direktive, ki se nanašajo na ureditev sodelovanja pri nadzoru.
Odbor za pravne zadeve je na prošnjo za predložitev mnenja predstavil svoja stališča, ki so bila upoštevana. Prvotna Direktiva KNPVP je bila ključ za razvoj evropskih naložbenih skladov. Junija 2007 so sredstva, s katerimi upravljajo KNPVP, znašala 6 000 milijard EUR, KNPVP pa so predstavljala približno 75 % trga investicijskih skladov v Evropski uniji. Notranja zagotovila, ki jih nudijo KNPVP, pojasnjujejo, zakaj jih priznavajo vlagatelji daleč onstran meja Evrope. Vendar pa se morajo predpisi spremeniti, da bi se spodbudil razvoj teh skladov.
v imenu skupine PPE-DE. - (FR) Gospod predsednik, gospod komisar, bolj kot kdaj koli prej imam mešane občutke glede predloga direktive, o katerem se Parlament pripravlja glasovati. Res je, da je poročevalec, gospod Klinz, na tem predlogu delal veliko let in da se je uspešno pogajal, zlasti v okviru trialoga. Res je tudi, da bo direktiva dosegla nekaj pomembnih napredkov pri delovanju notranjega trga in kolektivnem upravljanju premoženja, kar je sektor naložbenih skladov Evrope že pozdravil. Še vedno pa je tako, da polemike in razprave v Svetu in Parlamentu niso nikoli bile povsem svobodne, saj je bil rezultat znan že vnaprej: za nekatere akterje je bilo pomembno, da se evropski potni list družbe za upravljanje uvede za vsako ceno.
Načeloma ni več kaj dodati; potni list se zagovarja sam. Vendar pa je treba zagotoviti, da bodo uvedbo potnega lista družbe za upravljanje spremljala potrebna zagotovila, zlasti v zvezi z nadzorom skladov, saj to vodi k razdružitvi funkcij onstran meja. Z obžalovanjem ugotavljam, da tako izvajani sistem ni samo zapleten, temveč da se ga tudi različno tolmači. Obstaja tveganje, da bo v praksi kmalu naletel na težave, ki bodo škodovale evropskemu sektorju izvoznih skladov, zlasti kar zadeva izvoz v tretje države.
Dejansko sem ugotovila, da sem v manjšini, vendar me to ne moti. V normalnih okoliščinah bi me mikalo reči, da bo dokončne zaključke o tem vprašanju mogoče oblikovati samo v praksi in se šele na podlagi tega odločiti, kdo ima prav. Tisti, ki verjamejo, da so se akterji na trgu sposobni prilagajati, ali tisti, ki vztrajajo pri bolj preudarnem pristopu? Ne izključujem možnosti uspeha, vendar pa slednji tudi ni zagotovljen. Zadnji dogodki, zlasti škandal Madoff in njegov vpliv na sektor kolektivnega upravljanja premoženja, nas le stežka lahko pomirijo.
Govorim, kar mislim: ta direktiva je tudi iz drugega obdobja, iz obdobja pred krizo. Zanjo je značilna določena mera ravnodušnosti. Finančni sistem dejansko preživlja vztrajno in osnovno krizo zaupanja in ponovno je treba premisliti o vseh delih njegove arhitekture. Ne pozabimo, da je prva dolžnost denarnega trga zaščititi vlagatelja z razpršitvijo tveganj in določanjem strogih pravil. Z glasovi podpore, ki bi jih dali takšnemu besedilu, ne da bi vedeli, kam nas to vodi, dajemo vtis, kot da se ni nič zgodilo. Ta odmik od resničnosti ne bo prinesel nič dobrega, zato bom svoj glas vzdržala kljub temu, da sem podpisala kompromisne spremembe, o katerih so potekala pogajanja s Svetom. Glede na okoliščine se mi zdi, da je pomen izvršenih izboljšav v primerjavi z načelnimi vprašanji, ki sem jih pravkar odprla, neznaten.
Delo v Odboru za ekonomske in monetarne zadeve je potekalo v duhu odličnega sodelovanja, k čemur je prispeval pozitivni pristop poročevalca, kateremu se ne morem dovolj zahvaliti, ter Sveta, kar je mogoče posledica tega, da smo spoznali, da se lotevamo področja, ki je tesno povezano s finančno krizo in da moramo nujno podati nekaj pravočasnih in ustreznih odgovorov. Mislim, da je na tej stopnji pomembno, da povzamemo nekaj točk, o katerih smo se dobro sporazumeli, in upam, da dosegli tudi dobre rezultate. To velja za družbe za upravljanje, zlasti kar zadeva opredelitev veljavne zakonodaje - zakonodaje države članice, v kateri se sklad nahaja ali kjer ima družba za upravljanje svoj sedež. To velja tudi za dogovor o ukrepih na ravni 2, ki jih mora Komisija brezpogojno sprejeti do julija 2010.
To velja tudi za dogovor, na podlagi katerega so družbe za upravljanje zadolžene za postopke, mehanizme in stike, prek katerih bodo potrošnikom in vlagateljem omogočile dostop do posebnih informacij, nenazadnje tudi v primeru vlaganja pritožb, kadar družba za upravljanje svojega sedeža nima v državi članici. Pozitivno bi morali sprejeti možnost nadaljnje krepitve sodelovanja pri nadzoru, tako z dvostranskimi kot s tristranskimi sporazumi med pristojnimi organi držav članic o KNPVP in družbah za upravljanje, ter dogovor o združitvah in strukturah centralnih in napajalnih KNPVP, ki omogočajo delovanje po celotnem notranjem trgu. Vendar pa so naša mnenja še vedno nekoliko deljena, kar zadeva čas postopka priglasitve, saj smo si želeli in si še vedno želimo, da bi bil ta daljši in bolj primeren, kot je določil Svet.
v imenu skupine ALDE. - (SV) Gospod predsednik, gospod komisar, na začetku bi se želel zahvaliti svojemu kolegu iz Skupine zavezništva liberalcev in demokratov za Evropo, gospodu Klinzu, za njegovo izvrstno delo. Kot smo že slišali, je poročevalec v tako nemirnem času, kot je bila ta jesen, uspel najti ustrezen kompromis. Ta vprašanja so težko rešljiva tudi brez finančne krize. Sam vem to zelo dobro, saj je bila moja naloga leta 2001 spraviti KNPVP skozi proceduro.
Cilj skladov KNPVP ni samo ustvariti boljši in večji trg skladov, temveč tudi odprt in potrošnikom prijazen trg. To se je v veliki meri tudi zgodilo. Leta 2001 so bile odpravljene številne ovire. Želel bi vas vse opozoriti, da to tudi v tistih časih ni bilo ravno preprosto. To je bilo tudi pred Lamfalussyjevim postopkom. Vendar pa je ostalo še nekaj ovir in prav z njimi se ukvarjamo zdaj. Prišlo bo do izboljšanja na področju trženja. Povečala se bo zaščita vlagateljev. Možne bodo združitve skladov in struktur centralnih in napajalnih KNPVP in okrepilo se bo sodelovanje med nadzornimi organi, kar je omenil tudi komisar.
Naj samo rečem, da je danes odlična priložnost: proslavljamo deseto obletnico valute evro, ki že sama zase ilustrira pomen gospodarskega sodelovanja. Moja država Irska ima srečo, da je članica evrskega območja, saj je prav ta valuta vir stabilnosti na Irskem in v drugih državah v tem nemirnem času, kot ga še ni bilo, in v času trenutne svetovne recesije. Če Irska ne bi bila v evrskem območju, bi se verjetno znašli v tako neugodnem položaju, v kakršnem se je znašla Islandija, vendar se to ni zgodilo.
KNPVP so nujno potreben del evropskega - in tudi škotskega - sektorja za upravljanje naložb. So izredno pomembni posredniki prenosa prihrankov za varčevalce in vlagatelje ne samo v Evropi, temveč po vsem svetu. Posnemanje je zagotovo dovolj velik poklon in celo v ZDA predstavljajo KNPVP vzor, po katerem se je treba zgledovati. Gospod Klinz je vključil veliko tega, kar je po mojem mnenju izredno pomembno, kot na primer razpršenost v nove investicijske proizvode in tehnike s primerno zaščito na razumski ravni. Predvsem pa moramo v Evropi doseči večje ekonomije obsega. Številni KNPVP so premajhni in jih je preveliko, zato moramo olajšati združitve. Osebno bi si želel, da bi šlo to še dlje in da bi KNPVP z različnimi naložbenimi cilji omogočili lažje združitve pod pogojem, da je vlagatelj ustrezno zaščiten in obveščen o takšnih spremembah.
Eden izmed ciljev sprememb te direktive je v teh razmerah urediti notranji trg KNPVP, ki bi zares deloval. Na tej ravni se odpirajo štiri vprašanja: prvo, ki je bilo v tej razpravi že zastavljeno, je očitno vprašanje, ki zadeva upravljanje potnega lista, in slišala sem komisarja, ki je izrazil bojazen pred slabo pripravljenostjo tega potnega lista. Vendar, gospod McCreevy, za njegovo pripravo je treba imeti voljo: včasih se mi zdi, da je to bilo nekaj, česar komisar ni bil namenjen doseči. Zato sem vesela zaradi pogajanj, ki so se pričela na pobudo Evropskega parlamenta in Sveta, da bi se zagotovilo, da bomo po spremembi direktive KNPVP sprejeli pravi potni list za upravljanje, ki bo notranjemu trgu Evropske unije omogočil, da deluje v normalnih razmerah.
Moja tretja ugotovitev se nanaša na vprašanje nadzora. Mislim, da nihče tukaj ne bo dvomil v našo odločenost, da poiščemo boljše pogoje nadzora. Na pobudo predsednika Barrosa vsi skupaj pričakujemo rezultate delovne skupine, ki jo vodi Jacques de Larosière. Menim, da je tveganje že tolikšno, da na začetek izvajanja rezultatov te delovne skupine ne moremo več dolgo čakati. To bo vplivalo na pogoje organiziranja nadzora med zainteresiranimi stranmi, torej med oblikovalci in uporabniki KNPVP. Zato moramo opredeliti vprašanja o nadzoru na tem področju.
poročevalec. - (DE) Gospod predsednik, najprej moram reči, da se strinjam s komisarjem, da se zgodba s tem prav res še ne konča. Zdaj se moramo lotiti izvajanja in en razlog, zakaj smo določili razmeroma kratke roke za Parlament in Svet, je, da želimo poskrbeti, da na izvajanje ne bomo čakali predolgo. Ne smemo upočasniti, kajti vidimo, da se trgi spreminjajo neverjetno hitro, in če bomo ves čas zaostajali, ne bomo mogli izpolniti naših ciljev v celoti ali pa jih sploh ne bomo izpolnili.
Gospa Berès ima popolnoma prav: dejansko gre za končno oblikovanje pravega notranjega trga v sektorju naložbenih skladov. Ta sektor opozarja na dejstvo, da četudi govorimo o notranjem trgu, v številnih primerih slednjega še nimamo. To je bistvenega pomena. Nihče ne oporeka temu, da bo to pripeljalo do popolnoma nove in izredno velikopotezne ravni sodelovanja, kar vključuje tudi nadzorne organe, vendar pa moramo to doseči v vsakem primeru. Nadzorni organi morajo tudi na drugih področjih tesneje in bolj konstruktivno sodelovati ter si zaupati bolj, kot so si v preteklosti. Če lahko direktiva KNPVP da majhno spodbudo, potem menim, da nam lahko to samo koristi.
Tu pa še ni konec: tudi sektor mora opraviti svojo domačo nalogo. Komisija in tudi mi, tukaj v Parlamentu, smo se namerno odločili, da vprašanja obdelave skladov sploh ne odpremo, ker slonimo na predpostavki, da bo sektor držal svojo obljubo in to zadevo rešil sam brez zakonodajnega pritiska. Sektor to rešuje že dalj časa in še vedno nimamo nič konkretnega, kar bi lahko pokazali. Upam, da bo kmalu lahko kaj predstavil, sicer ne bomo imeli druge izbire, kot da v bližnji prihodnosti sprejmemo nadaljnje ukrepe.
Prvega januarja 2009 je naša valuta, evro, praznovala svoj deseti rojstni dan. Tukaj v Evropskem parlamentu danes proslavljamo eno izmed najpomembnejših in zgodovinskih odločitev, ki jih je Evropska unija do zdaj sprejela. V Evropski uniji, ki se je čedalje bolj gospodarsko zbliževala, je bil evro logičen korak pri krepitvi skupnega trga in poenostavitvi trgovine v notranjem trgu; vendar je tudi po tem, ko je valute enajstih suverenih držav pred desetimi leti zamenjala enotna valuta evro, obstajala še velika mera nezaupanja v uspeh načrtovane enotne valute. Za njeno uvedbo je bilo treba pokazati veliko poguma in odločnosti.
Strinjam se s Helmutom Kohlom, ki je skupaj s Françoisom Mitterrandom, Jacquesom Delorsom in drugimi - Jacquesa Santerja smo pravkar videli v filmskem prispevku - prispeval h končni uvedbi evra in ki je leta 1998 dejal, da "... je valuta seveda plačilno sredstvo. Vendar pa je tudi veliko več kot plačilno sredstvo. Opraviti ima s kulturno identiteto in je merilo politične stabilnosti... Samo predstavljajte si, kako čudovit dosežek bi to bil v Evropski uniji..., ob vsej naši inteligentnosti, ustvarjalnosti in pisani raznolikosti in navkljub vsem težavam, če bi več milijonov ljudi imelo enotno valuto."
Evropski parlament in njegov odbor, ki je zadolžen za takšna vprašanja, Odbor za ekonomske in monetarne zadeve, ki sta mu v tistih časih predsedovala Karl von Wogau, pozneje pa Christa Randzio-Plath, sta prav tako igrala vlogo gonilne sile v tem zgodovinskem projektu v letih, ki so vodila od valutne kače do oblikovanja enotne valute. Enako velja za Odbor za ekonomske in monetarne zadeve v trenutni sestavi, torej pod vodstvom Pervenche Berès, ki smo ji hvaležni za idejo o tej proslavi.
(DE) V zadnjih nekaj mesecih se je pokazala še ena prednost evra. Finančna kriza je pokazala, da je v teh nemirnih časih bolje biti na veliki varni ladji, kot v majhnem čolnu. Ali bi v Evropi lahko ukrepali tako hitro, tako odločno in tako dosledno, če ne bi imeli enotne valute, ki bi nas povezovala? Ali bi lahko pred udarci finančne krize zaščitili naše posamezne nacionalne valute? Lahko smo ponosni na to, kako so se odzvali parlamenti, vlade in centralne banke Evrope. Skupaj smo pokazali, da Evropa lahko tudi v zelo težkih okoliščinah sprejema odločitve.
Evropski parlament je odigral ključno vlogo na samem začetku. Parlament je bil prva institucija v Evropi, ki je dala predloge za enotno valuto že leta 1962. V zadnjih desetih letih, vse od ustanovitve ECB, so naše institucije ohranile zelo tesen in ploden dialog. Ta dialog je vključeval več kot 50 zaslišanj članov Izvršilnega odbora ECB pred tem Parlamentom in odbori, ki jih je omenil predsednik. Dialog med Parlamentom in ECB je zelo pomemben v smislu odgovornosti in omogoča ECB, da prek izvoljenih predstavnikov pojasni svoje odločitve in ukrepe javnosti.
V svojih prvih letih obstoja se je moral evro soočiti s tremi večjimi preizkušnjami: z ustanovitvijo močne in verodostojne centralne banke, oblikovanjem stabilne nove valute in širjenjem zaupanja. Ti izzivi so bili uspešno premagani in evro je danes trdno uveljavljen. To je čas za proslavo in, kot sem že rekel, zelo sem ganjen. Vendar pa to ni čas za samovšečnost. Smo pod pritiskom trenutnih izzivov, pojavili pa se bodo še novi. Neprekinjen uspeh EMU je odvisen od tega, kako bomo te izzive reševali.
Pot, ki je vodila od oblikovanja ekonomske in monetarne unije do uvedbe naše enotne valute, je bila dolga, to pa kažeta tudi nastanek in razvoj ekonomske in monetarne unije po prvi spodbudi v Wernerjevem poročilu iz leta 1970. To je bil dolg razvoj, ki je potekal vse od monetarne kače, Evropskega monetarnega sistema, uvedbe ekuja leta 1979, Delorsovega načrta, Maastrichtske pogodbe iz leta 1992 in tudi danskega "ne" in francoskega "da", ki je v tistem času veljal za majhnega, pri čemer ne smemo izpustiti krize v Evropskem monetarnem sistemu leta 1993. Pot ni bila povsem brez težav in brez pretresov.
Deseto obletnico tega ključnega dogodka v procesu evropskega združevanja moram izkoristiti, da se v svojem imenu poklonim vsem tistim, ki so ustvarili evro, in sicer Pierru Wernerju, Helmutu Kohlu, Françoisu Mitterrandu, Jacquesu Delorsu, Valéryju Giscardu d'Estaingu in drugim. Še enkrat bi želel pozdraviti njihovo vizijo, njihovo odločenost in njihovo neomajno zavezanost Evropi. Ti, ki sem jih omenil, in številni drugi, ki so jih spremljali, si niso mogli niti predstavljati hitrega uspeha njihovega političnega projekta. Od 1. januarja tega leta je v ekonomski in monetarni uniji udeleženih šestnajst držav članic, evro pa je valuta skoraj 330 milijonov evropskih državljanov. Evro je torej postal najbolj otipljiv znak evropskega združevanja. Kot otipljiv znak, ki je priznan v vsem svetu, je evro merilo stabilnosti. Svoje državljane ščiti pred najhujšimi posledicami gospodarske krize. Po desetih letih je treba priznati, da evro predstavlja nedvomen uspeh. Obletnice imajo neko vrednost samo, če pomenijo most do prihodnosti, saj moramo priznati, da je kljub skupinskemu užitku ob tem, ko si čestitamo, prava preizkušnja povezanosti in skladnosti še pred nami. Letošnje leto 2009 bo izredno težko za gospodarstva v evrskem območju in evropske državljane, pred nami pa bo veliko izzivov, tako na notranji kot na zunanji ravni.
Na notranji ravni bodo vlade v evrskem območju morale skupaj delovati pri obvladovanju učinkov gospodarske krize in vlagati v strukturne podlage gospodarstva, da bi zgradile most do sveta po krizi. Izjemne okoliščine zahtevajo izjemne ukrepe. Ne smemo spregledati dejstva, da nam evro, ta ščit, ki smo ga dvignili okrog naših gospodarstev, ni bil prinesen na pladnju. Gospodarstva v evrskem območju so bolje zaščitena pred negativnimi gospodarskimi okoliščinami, kajti biti del evrskega območja pomeni znak kakovosti, ki potrjuje, da imajo njegove članice dejansko zmožnost za izvajanje preudarnih makroekonomskih politik in politik, ki temeljijo na trajnostnem razvoju in napredku, za svoje državljane. Zaščita, ki jo nudi evro, je torej neposredno povezana z našo verodostojnostjo, ki leži na sposobnosti izvajanja takšnih politik. Ta verodostojnost je temelj koristi, ki jih prinaša ekonomska in monetarna unija, in moramo jo ohranjati, da bi še naprej lahko v celoti uživali koristi enotne valute.
Na zunanji ravni se moramo političnih lekcij učiti od mednarodne finančne in gospodarske krize. Med trenutno krizo, ki ima izvor v Združenih državah, in vztrajnimi večjimi svetovnimi neravnovesji obstaja neposredna vzročna povezava. Pomanjkanje zadostne preglednosti, odgovornosti in celovitosti v finančnem sektorju je zato bilo pravi katalizator krize. Ponovna vzpostavitev stabilnosti v finančnem in realnem gospodarstvu na svetovni ravni pomeni globoko reformo finančnega sistema in odpravo večjih neravnovesij v mešanici svetovne porabe in svetovnega varčevanja. To iskanje ravnovesja pomeni aktivno sodelovanje večjih gospodarstev v Ameriki, Aziji in Evropi. Kljub očitnemu napredku mednarodna podoba evra ostaja prepogosto preveč razdrobljena, nacionalni interesi pa prepogosto prevladajo nad skupnimi interesi, s čimer evrskemu območju preprečujejo, da bi v celoti prevzelo politično odgovornost, ki ustreza njegovemu gospodarskemu pomenu, ter doseglo vse gospodarske ugodnosti, ki izhajajo iz ekonomske in monetarne unije. Ekonomska in monetarna unija je sicer res gospodarski projekt, vendar pa je v prvi vrsti političen. Zaradi tega moramo drugo desetletje evra izkoristiti, da ekonomsko in monetarno unijo izpopolnimo z okrepitvijo njenih političnih organov, tako na notranji kot na zunanji ravni.
Želel bi se pokloniti vsem tistim, ki so začrtali to pot, in tistim, ki so ji sledili. Njen začetek lahko najdemo v poročilu iz leta 1970, ki ga je sestavil luksemburški predsednik vlade Pierre Werner, vaš predhodnik. Vendar pa sta ukrepanje na tem področju povzročili denarna kriza v letih, ki so sledili, ter izdaja nove valute. Vse dokler so bili valutni menjalni tečaji nespremenljivi, monetarni sistem ni oviral našega prizadevanja za oblikovanje skupnega trga. Ta problem se je pojavil, ko se je pričelo prosto oblikovanje teh menjalnih tečajev.
Izkažimo torej čast pionirjem, ki so v ta proces vključeni že ves čas in v katerega ste se nedavno vključili tudi vi, gospod predsednik; mojemu prijatelju, kanclerju Helmutu Schmidtu ter njegovemu državnemu sekretarju Manfredu Lahnsteinu; Bernardu Clappieru, ki je bil v tistem času guverner Banke Francije in soavtor deklaracije Roberta Schumana iz leta 1950; Alexandru Lamfalussyju, ki je prispeval svoje skoraj edinstveno strokovno znanje v času delovanja odbora o Evropski monetarni uniji, ki smo ga oblikovali s Helmutom Schmidtom, da bi ponovno zagnali projekt; Jacquesu Delorsu, predsedniku Evropske komisije, ki je projekt prevzel, in nenazadnje pogajalcem in podpisnikom Maastrichtske pogodbe, ki so pod vodstvom kanclerja Helmuta Kohla in predsednika Françoisa Mitterranda, katerih zagnanost je treba še posebej poudariti, ter njunih kolegov, oblikovali odlično besedilo, ki je vse od takrat dejansko ostalo nedotaknjeno. Vsem njim moramo danes reči "najlepša hvala".
Kaj lahko zaželimo evru ob deseti obletnici, ki jo proslavljamo v času krize? S kakšnimi lepimi besedami lahko ob tej priložnosti nazdravimo? Predvsem lahko rečemo, da je uspeh evra presegel pričakovanja ne samo vseh njegovih nasprotnikov, temveč tudi vseh tistih, ki so ga podprli. Ne bom šel v podrobnosti, saj ste mi dali samo pet minut. Med letoma 1995 in 2000 sem razpravljal z najodličnejšimi finančnimi strokovnjaki in vsi so dvomili v možnost uvedbe evra in v njegov uspeh.
Pričakujemo, da bo monetarna politika v okviru moči valute poskusila obrzdati škodljiv vpliv krize in utreti pot nazaj k neinflacijski rasti, s čimer se še ne ukvarjamo, do takrat pa je treba odpraviti precejšnje javne primanjkljaje in raven dolga, ki so posledica krize. Zaradi tega zaupamo direktorjem in osebju Evropske centralne banke, ki od začetka krize kažejo svoje precejšnje strokovno znanje. Spoštujemo tudi njihovo odločenost in neodvisnost.
Na koncu naj povem, da po mojem mnenju javnost ne bo morala predolgo čakati na obnovitev ureditve bančništva v evrskem območju. Mislim, da bi lahko v skladu s členom 106(5) Maastrichtske pogodbe Evropsko centralno banko pozvali, da izpelje ta proces obnovitve reda in nadzira njegovo izvajanje. Dejansko potrebujemo močan zagon, strokovno znanje in časovni razpored za sprejemanje odločitev, ki bi ga lahko sestavila Evropska centralna banka, sprejel in izvajal pa Svet ministrov za evrsko območje, ki mu predsedujete vi, gospod Juncker.
Ob tej priložnosti želim seveda tudi pozdraviti in se v našem imenu, v imenu naših otrok in v imenu vseh ostalih zahvaliti ustanovitvenim očetom in arhitektom tega uspeha: Pierru Wernerju, ki je tukaj z nami, kanclerju Helmutu Schmidtu, predsedniku Giscardu d'Estaingu, predsedniku Evropske komisije Jacquesu Delorsu, kanclerju Helmutu Kohlu, predsedniku Françoisu Mitterrandu, baronu Alexandru Lamfalussyju, Tommasu Padoa-Schioppi, Phillippu Maystadtu in vsem drugim, ki jih nisem omenila. Želela pa bi tudi izkazati spoštovanje vsem dejanjem vaših predhodnikov, gospod predsednik, in dejanjem mojih predhodnikov, Karla von Wogaua, ki je še vedno z nami, in Christe Randzio-Plath, ki se nam je pridružila danes. Dejanja tega Parlamenta so v času prehoda na evro igrala ključno vlogo pri tem, da nismo skrbeli samo za prenos računov na bankah, temveč tudi za naše državljane, ki smo jim pomagali, da se tej novi valuti, ki bo kmalu postala njihova, prilagodijo, se nanjo navadijo in jo sprejmejo. Menim tudi, da tega ravnanja naše institucije ne smemo pozabiti in da mu je treba priznati zasluge.
Evra seveda ne uporabljamo vsi. Na začetku nas je bilo 11, zdaj nas je 16. Pričakujemo, da se nam bodo pridružili še drugi. Vendar pa imam včasih občutek, da se nekatere države zaradi krize nagibajo k ponovnemu premisleku o tem, ali bi se morale pridružiti evrskemu območju ali ne. Mislim, da je to najboljši dokaz našega uspeha. Evropa ustvarja napredek, kar se tako pogosto kaže, z dokazovanjem njegove uspešnosti, ob tej priložnosti obeležitve njegove desete obletnice pa lahko jasno vidimo, da je ocena evra v veliki meri pozitivna. Nekatere države, ki so se prej obotavljale, lahko zdaj že potrkajo na vrata evrskega območja. Lahko jih samo spodbujamo, da to storijo pod pogoji iz Pogodbe, ki niso bili nikoli spremenjeni in ki so koristni, saj Evropi omogočajo napredek pri gospodarskih in monetarnih zadevah na podlagi dveh stebrov konsolidacije in širitve.
Kar zadeva gospodarsko sodelovanje: Jean-Claude Juncker je opisal krizo, ki jo prestajamo. To stanje ni normalno. V času te krize se vsi zavedamo, da bi nam bilo danes veliko bolje, če bi v Evropski uniji napredovali enako hitro, kot smo v monetarni uniji. Iz tega se moramo torej nekaj naučiti. Ni normalno, da se ukvarjamo z ravnovesji v proračunskem primanjkljaju namesto s kakovostjo pri javni porabi. Vlade se morajo naučiti dogovarjati o svojih gospodarskih politikah. Ni normalno, da države članice sposojajo sredstva po tako različnih obrestnih merah, ko pa imajo isto valuto in isto obrestno mero, ki jo je določila Evropska centralna banka.
Enako velja za nadzor finančnih trgov. Predsednik Giscard d'Estaing je omenil člen 105(6), ki je naša skupna podlaga in nam omogoča napredek. Mislim, da je ena izmed lekcij, ki smo se jih naučili v tej krizi, ta, da bo Evropska centralna banka dejansko morala prevzeti vlogo nadzora. Nadzora finančnih trgove ne želimo ločiti od preudarnega nadzora na makro ravni. Toda da bi to dosegli, moramo kot politični vodje misliti tudi na ustvarjanje ravnovesja. Če se odgovornosti Evropske centralne banke okrepijo, bo treba pokazati, kako naj se institucionalno ravnovesje v celoti vzpostavlja v prihodnosti.
Gospod predsednik, 10 let evra je prav res dober razlog za proslavo. Tisti, ki so pred desetimi leti govorili, da se bo evro sijajno razvijal, kot se tudi je, so bili tarča posmeha. K temu uspehu so prispevali mnogi, spominjam pa se tudi številnih, ki so izražali dvom - o evru so govorili kot o prezgodaj rojenem otroku in neizvedljivem projektu -, danes pa vemo, da je to bila vizija, h kateri je prispevalo veliko ljudi. Predhodna govornica nas je spomnila na vse tiste, ki so k temu prispevali, na mejnike, na Evropski monetarni sistem, ki je predstavljal dogovor z Evropsko centralno banko o oblikovanju srednjih tečajev, na Delorsovo poročilo, na podlagi katerega je uvedba monetarne unije potekala v treh fazah, na Maastrichtsko pogodbo - samo dve leti po padcu Berlinskega zidu - in na prehodna obdobja. Mnogi so pomagali, da je evro danes tako uspešen projekt.
Kot je predsednica odbora, gospa Berès, že dejala, je v tem obdobju, zlasti pa od leta 1994, ko se je pričela izvajati Maastrichtska pogodba, in vse do leta 2002, Parlament aktivno sodeloval pri uvedbi bankovcev in kovancev ter pri številnih poročilih, razpravah, mnenjih in tudi predlogih, zato bi se zlasti želel zahvaliti dvema predsednikoma odbora iz tistega obdobja, gospodu von Wogauu in gospe Randzio-Plath, ki sta Parlament predstavljala tudi zunaj in ki sta temu projektu, ki so ga prvotno sicer oblikovale vlade, dala potrebno parlamentarno podporo. Tudi danes si pod predsedovanjem gospe Berès prizadevamo za enako zastopanost.
Evro je dosegel velik uspeh in je edinstven projekt: gre za centralno monetarno politiko v upravljanju Evropske centralne banke ter lokalne proračunske in finančne politike. Pomembno je, da v prihodnosti povezavo med tema dvema ravnema odgovornosti v Paktu za stabilnost in rast ohranimo tudi v času krize. Brez Pakta za stabilnost in rast, brez močnejšega usklajevanja proračunske in finančne politike, bi se evro tudi v prihodnosti soočil s tveganji, ki se jim je mogoče izogniti. Zato pozivam predvsem države članice evrskega območja, pa tudi celotno Evropsko unijo, da ta red, to usklajeno sodelovanje, vzamejo bolj resno, kot so to pri nekaterih vprašanjih počele v preteklosti.
Evro je v veliki meri znižal inflacijo in s tem ustvaril zaupanje in stabilnost, postal pa je tudi druga najpogosteje obdržana rezervna valuta v določenem obdobju, kar se je vsem zdelo nemogoče. Evro je povečal pritisk na strukturne reforme v državah članicah in s tem tudi v času globalizacije postal "program vadbe" za podjetja in države. Institucije z evrskega območja - nekatere je omenila predhodna govornica -, Svet za ekonomske in finančne zadeve, Evroskupina in številne druge institucije so skupaj s Komisijo in Evropsko centralno banko ustvarile potrebne pogoje, ker so že delovale, ker so bile ustanovljene, ker so delale neodvisno, da bi se v gospodarski krizi odzvale hitro, zanesljivo in pravilno.
Vendar pa je treba reči, da so bili med našimi sodržavljani glede evra še nedavno prisotni mešani občutki. Za tiste, ki veliko potujejo, je bila prednost enotne valute očitna. Tisti, ki ne potujejo, so evro povezali z rastjo cen. Študije so dejansko dokazale, da je inflacijo občutila večina držav, čeprav so uradni podatki kazali, da je bila zlasti s pomočjo ukrepov Evropske centralne banke monetarna stabilnost zagotovljena. Nekateri so evro dejansko izkoristili za zaokrožitev cen navzgor in potrošniki mogoče niso bili dovolj pazljivi.
Dobri rezultati evra nas morajo spodbuditi, da nadaljujemo in razširimo usklajevanje gospodarskih politik ter da spoštujemo načela Pakta za stabilnost in rast. Res je, da trenutno lahko sprejemamo izjeme in da jih mogoče tudi moramo sprejeti, vendar morajo te biti zgolj začasne, obenem pa je treba ohraniti cilj uravnovešenih javnih financ. Visokokakovostne javne finance in gospodarske politike so dolgoročno potrebne bolj kot kdaj koli prej. So zagotovilo uspešnosti, konkurenčnosti in rasti. So pogoj za trdnost naše valute, za evro.
Gospod predsednik, v teh negotovih časih je pomembno, da lahko računamo na nekaj, kar ima zanesljivo vrednost: na evro. Ker sem kot član Sveta Ecofin v času priprav na prihodnjo enotno valuto tudi sam igral manjšo vlogo, sem v argumentih z obeh strani opazil dvome, pa tudi mencanje držav članic, zaradi česar se je Evroskupina na koncu spremenila v okrepljen forum za sodelovanje, ki je pred svojim časom. Poleg tega je Evropa z odločenostjo nekaterih držav, da prevzamejo glavno vlogo pri tem, da povezovanje postane resničnost za vse naše sodržavljane, dosegla dva najodličnejša dosežka. S tem mislim na Schengenski sporazum, ki je omogočil prosti pretok Evropejcev in ki se je začel izvajati na pobudo petih držav: Francije s predsednikom Mitterandom, Nemčije s kanclerjem Kohlom in državami Beneluksa. Švica je že postala del schengenskega območja, Britanci in Irci pa se tej Evropi narodov še vedno izogibajo.
Predsednik Mitterrand in kancler Kohl sta bila tudi politična arhitekta evra, čeprav je ta monetarni uspeh podpiralo še veliko drugih, prvi med njimi pa Jacques Delors. Prva lekcija, ki bi jo rad izvlekel iz tega, je, da se nihče, ki želi boljšo Evropo, ne sme bati medvladnega ukrepanja, zlasti kadar gre za koalicijo držav, ki resnično želijo ustvariti napredek v Evropi. Pogodba iz Prüma, ki je namenjena boju proti težjim kaznivim dejanjem, je primer tega pozitivnega in okrepljenega sodelovanja za Evropo. V času, ko je Pogodba o Ustavi za Evropo že mrtva in pokopana, in sicer potem, ko so proti njej glasovale nenavadne politične sile ne samo v Franciji, temveč tudi na Nizozemskem, in v času irske in verjetno tudi češke blokade neprebavljive zakonodaje, znane kot "mini" Lizbonska pogodba, bi morali dokazati, da Evropa še vedno deluje tako, da se zanaša na širok prostor okrepljenega sodelovanja.
V vsakem primeru ostaja čar evra nedotaknjen. Po Sloveniji se nam je pravkar pridružila še Slovaška. Drugi se razburjajo, ker jim zaščita, ki jo nudi evro, ne prinaša še več koristi. Celo v Združenem kraljestvu se dvigajo glasovi, ki začenjajo dvomiti v slavno izolacijo države zaradi padca funta, ki se je v manj kot enem stoletju spremenil iz svetovne rezervne valute v povprečno valuto. Zaradi doslednih ukrepov Wima Duisenberga, Jean-Clauda Tricheta in drugih je evro v desetih letih postal druga svetovna rezervna valuta. Dolar seveda ostaja kralj svetovnih transakcij in še vedno zagotavlja varno naložbo, toda ogromni dolgovi, ki so se nakopičili v Združenih državah, ki so ostali svet prepričevale, naj vlaga v njihov življenjski slog, bodo čedalje pogosteje sejali seme dvoma v sposobnost prve gospodarske sile, da izpolni svoje zaveze. Finančni svet se dejansko nagiba k duopolu evro/dolar. Vsak monetarni duopol je redno deležen prilagoditev paritetnih tečajev, ki se pogosto zgodijo nenadoma. V času razširjene recesije svet potrebuje stabilnost in nova zagotovila. Evro bo v tej stabilnosti odigral ključno vlogo. Evropska centralna banka (ECB) je pred svetovno finančno krizo "izdelano v ZDA" storila, kar je morala.
Kot je dejal Jacques Delors, evro predstavlja zaščito, ki varuje vso Evropo, vendar pa evro še ni dal zadostne spodbude evropskemu gospodarstvu. ECB je zadolžena samo za monetarno politiko. Na koncu je Komisija samo prvorazredni svetovalec, ki daje sicer na splošno koristne predloge, toda pravi gospodarski akterji so še vedno države, ki na žalost delujejo neorganizirano. Čeprav bi lahko uspešna uskladitev kumulativne gospodarske moči 27 držav naredila čudeže, ostaja Evroskupina navkljub hvalevrednim prizadevanjem Jean-Clauda Junckerja še vedno neformalna debatna skupina. Spomladi 1999 sem bil priča poskusu, ki so ga znotraj Evropskupine sprožili nekateri finančni ministri, vključno z Oskarjem Lafontainom, Dominiquom Strauss-Kahnom in Carlom Ciampijem, da bi vzpostavili gospodarsko in monetarno sodelovanje med Evropsko unijo in Evropsko centralno banko. Wim Duisenberg je to ostro zavrnil: "nikoli ne bo nikakršnega vnaprejšnjega sodelovanja z Evropsko centralno banko, saj se boste na naše odločitve vedno morali odzvati naknadno." Razlog za to je očiten: ECB je in bo ostala neodvisna pri izvajanju svoje monetarne politike, toda neodvisnost ne pomeni tudi, da je treba onemogočiti konstruktiven dialog med institucijami, katerih naloga je braniti interese in skupno usodo 500 milijonov Evropejcev. Nič ne more preprečiti državam, da se bolje organizirajo pri doseganju ustrezne uskladitve njihovih gospodarskih politik, bodisi znotraj EU ali zlasti pri predstavitvi Evrope zunaj, kot je pravkar ugotovil Jean-Claude Juncker.
v imenu skupine ALDE. - (DE) Gospod predsednik, gospod Giscard d'Estaing, gospod Juncker, gospod Trichet, gospod Almunia, gospe in gospodje, močno obžalujem, da je na današnji slavnostni seji prisotnih tako malo poslancev, saj gre res za zgodovinski dogodek. Prejšnji govorniki so že povedali, koliko dvomov je bilo ob prvi uvedbi evra. Prevladoval je občutek, da se z logističnimi izzivi, povezanimi z uvedbo več milijard bankovcev in kovancev, ne bo mogoče spoprijeti in da zamisel o združevanju skupne monetarne politike s posameznimi davčnimi politikami v državah članicah ni samo velik izziv, temveč preprosto nekaj neizvedljivega.
Menim, da bi lahko rekli, da sta Evropa in evropsko gospodarstvo v prvih nekaj letih delovanja Evropske centralne banke plula v dokaj mirnih vodah, zato banka ni imela nikakršnih težav pri izvajanju politike stabilnosti. A kljub temu je treba poudariti, da je povprečna stopnja inflacije v prvih desetih letih evra znašala približno 2 %, torej toliko, kolikor si je to bolj ali manj zastavila sama Evropska centralna banka. Po drugi strani pa je nemška marka, ki je vedno bila znamenit primer stabilnosti, imela ves čas svojega 50 letnega obstoja 3-odstotno stopnjo inflacije. Zato je mogoče reči, da je Evropska centralna banka zelo uspešna.
Vendar pa Evropska centralna banka kaže svojo pravo moč, svojo pravo kakovost prav zdaj v času krize. Zdaj mora odigrati zelo pomembno vlogo. Dokazala je, da je neodvisna, uspešna in samozavestna in da ukrepa odločno in hitro. Postala je vzor nekaterim centralnim bankam, tako v tistih evropskih državah, ki še niso članice evrskega območja, kakor tudi v državah izven Evrope. Ameriški centralni banki Zvezne rezerve je dala jasno vedeti, da lahko vodi uspešno politiko, vendar ne navlic svoji neodvisnosti, temveč ravno zato, ker je politično neodvisna in ker ne izvaja navodil različnih vlad.
Vemo, da so države članice v tem trenutku, ko so bančni sektorji v posameznih državah prišli pod varno okrilje, sredi razvijanja različnih načrtov gospodarskih spodbud, ki naj bi vsrkali negativne vplive finančne krize na realno gospodarstvo. To bo postavilo Evropsko centralno banko pred nove izzive, saj obstaja tveganje, da bodo razlike v pristopih povzročile izkrivljanje konkurence in da bo zbliževanje, ki smo ga deloma dosegli med članicami evrskega območja, izgubljeno ter da bomo priča čedalje bolj razhajajočim se razvojem. To je treba preprečiti in prav zaradi tega je tako pomembno, da se Pakt za stabilnost in rast ne oslabi ali zavrže. Ravno nasprotno: poskrbeti moramo, da ostane veljaven. In prav zato je pomembno tudi, da se potrebne strukturne reforme, ki sta jih Komisija in Evropska centralna banka v preteklosti večkrat zahtevali, v posameznih državah članicah tudi dejansko izvedejo.
Evropska centralna banka bo v prihodnjih letih dobila novo nalogo. Kriza nas je naučila, da potrebujemo nekakšen evropski nadzor finančnega trga, to pa je področje, na katerem lahko Evropska centralna banka odigra veliko vlogo. Slednja je namreč že namignila, da je načeloma pripravljena vpeljati nekakšen osrednji evropski nadzorni sistem, ki bi bil podoben Evropskemu sistemu centralnih bank. Mednarodno vlogo evra je treba še bolj okrepiti. Evrsko območje mora biti soglasno in se mora tudi predstavljati kot enota v mednarodnih organizacijah, kot sta Mednarodni denarni sklad in Organizacija za gospodarsko sodelovanje in razvoj.
Še vedno drži, da enotna valuta brez enotne fiskalne gospodarske politike ostaja in bo še naprej ostala tvegan podvig. To niso zgolj malenkosti. EU se še vedno sooča z nekaterimi večjimi izzivi: soočamo se z visokimi in na žalost naraščajočimi stopnjami brezposelnosti, demografskimi spremembami, migracijskimi pritiski, čedalje večjo revščino v nekaterih sektorjih družbe in nepopustljivejšo konkurenco v okviru globalizacije. Evrsko območje se bo s temi izzivi lahko soočilo samo, če bodo gospodarske politike držav članic tesneje povezane. Imenovanje predsednika evrskega območja je bilo samo prvi korak v tej smeri in še vedno je samo prvi korak: prišel je čas, ko jih potrebujemo več.
Nekateri problemi, ki so se pojavili, so posledica neučinkovitosti v sistemu, ki ni bil pripravljen za nalogo usmerjanja drugega pomembnega sorodnega pojava; govorim o čedalje hitrejši internacionalizaciji in velikih spremembah v načinu izvajanja trgovine na mednarodni ravni. Evro je omogočil, da smo se lahko soočili z nizom težav, izmed katerih je najresnejša trenutna finančna kriza, in zaščitil nas je pred velikimi pritiski, ki so razdejali naše trge. Če ne bi bilo evra, bi se ponovile izkušnje iz leta 1992, ali še hujše.
Deseto obletnico označujemo s toplo dobrodošlico Slovaški, šestnajsti državi, ki se je pridružila evrskemu območju. Ukrepi, ki sta jih Evropska centralna banka (ECB) in Komisija uvedli za namen spopadanja s trenutno krizo, so delovali kot blažilec in nekakšno zadrževanje, vendar še vedno trdimo, kot smo v tej dvorani pogosto trdili, da je nesprejemljivo, da je monetarna politika ločena od gospodarske politike. Dejansko stanje je seveda nekoliko nenavadno: 16 držav članic z enotno valuto, 27 nacionalnih gospodarskih politik, ki jih po svojih najboljših močeh usklajuje Komisija, in 11 držav članic z nacionalnimi valutami.
Upamo, da bodo zadnje izkušnje prepričale ljudi, da se je treba soočiti s spremembami v Evropi, in realno gospodarstvo ponovno postaviti v središče ter zagotoviti boljšo povezanost med ECB in evropskimi institucijami, ki so zadolžene za opredeljevanje politične strategije in strategije načrtovanja. Tudi nedavna energetska kriza nam je pokazala, da je skupna gospodarska politika kot ena glavnih strateških tem ključnega interesa za javnost in da z njo ne smemo odlašati. Če obstaja politična volja, bo naraščajoča moč evra pospešila sprejetje takšne politike.
Zakaj smo bili v tistem času proti evru? Za to sta obstajala dva razloga. Prvič, zdelo se nam je, da bodo maastrichtska načela Evropo potegnila v vsaj petletno prociklično recesivno politiko, in drugič, način vključevanja splošne monetarne politike v splošno gospodarsko politiko prek Maastrichtske pogodbe ni bil zadovoljiv. V imenu neodvisnosti Evropske centralne banke naj bi monetarno politiko ločili od drugih politik.
Zgodile so se tri večje spremembe. Prvič, stabilnost cen je določena na višini nekoliko manj kot, vendar blizu 2 %. Ta cilj je mogoče videti nesmiseln. V trenutku, ko svetu grozi deflacija in ko se stanje slabša še z nagibanjem nekaterih držav k hitremu zmanjšanju stopenj DDV v okviru Keynesove politike, je očino, da ta 2-odstotni cilj ni več samo nekaj, s čimer bi se želeli bahati. Če tega 2-odstotnega cilja ne uspemo ohraniti, tvegamo zelo visoke realne obrestne mere.
Tretje večje preoblikovanje predstavlja spremenjeno delovanje stvari v praksi. Ta stalen dialog, ki je bil še enkrat poudarjen v tej dvorani, med gospodom Trichetom, gospodom Almunio, gospodom Junckerjem in gospodom Barrosom, je pravzaprav v nasprotju s samo Maastrichtsko pogodbo. Takšno obliko sodelovanja med gospodom Trichetom in gospodom Almunio na primer štejem za enakovredno sodelovanju med gospodom Bernankejem in gospodom Paulsonom, saj je to pozitivno in zaželeno. Kaj je torej treba še storiti? Rekel bi samo to, da moramo ustrezno uporabiti dobre vidike Maastrichtske pogodbe.
Nesprejemljivo je, da se oprijemamo ideoloških dogem, kot so stabilnost cen in neracionalna merila Pakta za stabilnost in rast, ki se uporabljajo kot izgovor za nadaljevanje privatizacije in odpravo odgovornosti države za aktivnosti na področju socialnih zadev. Ta pristop vključuje tudi idejo o minimalni državi in večji učinkovitosti zasebnega sektorja, s čimer se želi vsiliti sprejetje tako imenovane omejitve plač, katere posledica so nizke, nominalne rasti plač in celo zmanjšanje realnih plač, kar na žalost jasno kaže portugalski primer.
Ta politika Evropske centralne banke je povzročila krčenje evropskega gospodarstva, kar jasno kaže na potrebo po nadaljnjem zmanjševanju referenčnih obrestnih mer. Ker je kupna moč delavcev in upokojencev v zadnjih 10 letih upadla, so dobički gopodarskih in finančnih skupin dosegli svojo najvišjo raven v 30 letih, kar je povzročilo veselje in zadovoljstvo, ki smo ju slišali v tej dvorani. Celo zdaj, v tej krizi, ki so jo te skupine povzročile, je to, kar počnejo, nacionaliziranje škode za namen privatizacije dobičkov, medtem ko delavci, mikro in mala podjetja, upokojenci in brezposelni trpijo posledice krize in so v najboljšem primeru upravičeni samo do nekaterih ostankov. Samo poglejte si, kaj se dogaja v finančnem sektorju, kjer so nekatere banke po nastopu finančne krize že večkrat povečale razlike med prodajnim in nakupnim tečajem in kjer se je samo v enem letu zaračunan pribitek podvojil, s čimer so nova posojila deležna še večjih omejitev.
Zato vztrajamo, da je treba nujno prekiniti z neoliberalno in monetaristično politiko in ustaviti Pakt za stabilnost, davčne oaze ter lažno neodvisnost Evropske centralne banke. Zato vztrajamo, da je treba močno povečati proračun EU na podlagi pravične porazdelitve prihodka in premoženja, da bi dobili pravo politiko gospodarske in socialne kohezije in da bi zavrnili ukrepe, ki so v glavnem ukrepi v smislu "reši se, kdor se more" in ki omogočajo bogatejšim, da še bolj bogatijo, revnim pa, da postanejo še bolj revni, kar jasno kažejo naraščajoče neenakosti in neskladja med gospodarstvi evrskega območja.
v imenu skupine IND/DEM. - Gospod predsednik, kar uživajte v proslavi desetega rojstnega dne evra, kajti močno dvomim, da boste praznovali tudi dvajsetega. Kar smo videli danes dopoldne, spominja na stare sovjetske čase. Se spominjate petletnih načrtov, ki so jim napovedovali uspeh, še preden so se začeli izvajati, to pa so podkrepili z bahanjem o rekordnih pridelkih in odličnih proizvodnih številkah za traktorje? Podobno smo tudi mi danes bili deležni govorov vrste "odvoljenih", starajočih se birokratov, ki nas prepričujejo o nekem velikem uspehu. Vse to so samo prividi.
Mnenje, da je ECB opravila dobro delo, je res posebno. Evropska centralna banka je zvišala obrestne mere julija lani, torej prav v trenutku, ko so se trgi začeli sesuvati in so se drugod po svetu znižale obrestne mere. Seveda me nič od tega ne preseneča, saj gre pri tem evru samo za to, da politika vsiljuje narodom Evrope svojo voljo. Spomnite se, da sta samo dve državi - Danska in Švedska - izvedli referendum o evru in da sta obe rekli "ne"; izgovorili sta besedico, ki se ji vi na vsak način poskušate izogniti.
Evrsko območje še nikoli ni bilo na preizkušnji, vendar se bo to kmalu zgodilo. Španija ima gospodarske težave. Italija, kot so v tistem času trdili nemški ekonomisti, se ne bi nikoli smela pridružiti evrskemu območju, vendar pa mislim, da bi svojo pozornost morali bolj posvetiti položaju v Grčiji. Na ulicah demonstrira na tisoče mladih ljudi, ki od svoje vlade zahtevajo, da nekaj stori, ki od svoje vlade zahtevajo, da zniža obrestne mere, ki od svoje vlade zahtevajo, da devalvira. Vendar pa je grška vlada ujeta v evrskem prisilnem jopiču. Ničesar ne more storiti. In tudi prihodnje splošne volitve v Grčiji ne morejo prinesti prav nobenih sprememb. Ko se ljudem odvzame možnost, da se na voliščih sami odločijo o svoji prihodnosti, potem se bojim, da postane edina logična alternitva samo še nasilje.
S tem evrom pa ste ljudi zaprli v gospodarski zapor. Ljudi ste zaprli v Völkerkerker, zapor narodov, in potrebno bo veliko poguma, da se iz njega izvlečejo. Potrebno bo vodstvo ali po možnosti neizbežno sesutje gospodarstva. Lahko žvižgate, lahko se posmehujete, toda zapomnite si tole: Britanija je zunaj evrskega območja lahko devalvirala, lahko je znižala obrestne mere. Uspelo nam je storiti tisto, kar smo morali storiti. Kar posmehujte se, če se hočete, toda ali ste opazili, da na trgu obveznic danes zjutraj grške obveznice kotirajo za 233 točk višje od nemških obveznic? Vem, da večina izmed vas v tej dvorani ne ve niti, kaj to pomeni, tisti pa ki vedo, se bodo potrudili, da to ignorirajo. Kar potiskajte glavo v pesek, če hočete. Lahko ignorirate trge, če hočete, toda trgi ne bodo ignorirali vas.
Gospod predsednik, v zadnjih 200 letih je bilo najmanj pol ducata poskusov ustvarjanja enotnih valut ali mehanizmov fiksnih deviznih tečajev. Prav vsi so propadli, vsi so oškodovali udeležence in enako se dogaja tudi z evrom. Neravnovesja, ki so jih dolgo časa napovedovali skeptiki, nas začenjajo razjedati. Konkurenčnost Italije je propadla. Izkušnje Španije so kot izkušnje bika na bikoborbi: ta je na začetku drzen in močan, nato pa na pesku do smrti izkrvavi. Nedavni nemiri v Grčiji so jasno povezani z brezposelnostjo, ki je posledica precenjenega evra. Razlike v vrednosti obveznic med Grčijo in Nemčijo so dosegle brezprimerne ravni - več kot 200 baznih točk.
Tretjič, nove države članice, ki se pripravljajo na vstop v evrsko območje, morajo izpolniti številna monetarna in fiskalna merila dve leti pred vstopom. Nekatera izmed teh meril si medsebojno nasprotujejo, kot je vključenost v sistem ERM II - in s tem ohranitev deviznega tečaja nacionalne valute do evra v razponu nihanja, ki znaša ± 15 % - ter obenem ohranitev nizke ravni inflacije. Preprečevanje pritiska devalvacije na nacionalno valuto zahteva poseg centralnih bank, kar pomeni dajanje večjih količin nacionalne valute v obtok, to pa očitno povečuje pritisk inflacije. Ker Komisija želi k vstopu spodbuditi nove države članice, bi morala premisliti o odpravi tega očitnega neskladja.
Čeprav so deseto obletnico evra zasenčile skrbi zaradi možne poglobitve recesije, verjamem, da se je evrsko območje zmožno izvleči iz krize. To pa bo kljub vsemu zahtevalo precejšenj trud na strani Unije. V skladu z zadnjimi ocenami bo učinek dogovorjenega svežnja spodbud bistveno manjši od 1,5 % bruto domačega proizvoda, ki je načrtovan za to območje. V skladu s tekočimi ocenami bo znašal okrog 0,6 %. Potrebna je torej dodatna spodbuda.
Uvedba enotne evropske valute in vzpostavitev EMU sta bili skupni odločitvi, sprejeti z usklajevanjem in solidarnostjo, ki temelji na evropskih vrednotah. To je drža, ki jo potrebujemo tudi letos, da bi razvili in uspešno izvedli ukrepe za premagovanje finančne krize. Ohraniti moramo konkurenčnost Evrope znotraj evrskega območja ter jo okrepiti v državah članicah, ki se pripravljajo na vstop v evrsko območje. Poleg tega morajo skupni gospodarski interesi EU imeti prednost pred raznolikimi interesi članic EMU.
Tokrat sem na vrsti, da pojasnim svoj glas za poročilo gospoda Balderja o trgovinskih in gospodarskih odnosih z Zahodnim Balkanom. Popolnoma podpiram idejo, da naj Evropska unija tem balkanskim državam čim bolj olajša vstop v Evropsko unijo. Mislim, da je pomembno, da mora biti gospodarska pomoč višja od pomoči, ki je bila dodeljena do danes, in da bi morali omogočiti večje povezave med balkanskimi državami in Evropo, razvijati turizem in državljanom Balkana, mladim in starim, omogočiti boljše življenje, kot so ga imeli doslej.
Gospa predsednica, zahvaljujem se vam za priložnost, da lahko pojasnim, zakaj sem se vzdržal glasovanja o poročilu gospe McGuinness. Osrednji del poročila je zelo pomemben vidik Evropske unije, to pa je absolutna nujnost zagotavljanja zalog hrane vsem tistim, ki stradajo, ali tistim, ki nimajo ustreznih zalog. Temu ne more nihče nasprotovati in zagotovo temu ne nasprotujem niti jaz. Toda problem tega poročila po mojem mnenju je, da se sklicuje na skupno kmetijsko politiko in ne upošteva dejstva, da je treba to politiko nujno prenoviti.
Rast cen občutijo družine z nizkimi prihodki, ki porabijo večji del svojega proračuna za hrano. Prav takšni ljudje si zaslužijo pomoč: najrevnejši ljudje tako v državah v razvoju kot v Evropski uniji. Strinjam se, da bi bilo treba skupno kmetijsko politiko prilagoditi novim razmeram, da bi lahko bolje reševali težave v zvezi z zanesljivo preskrbo s hrano: ravno zaradi tega je treba nasprotovati ukinitvi instrumentov, ki upravljajo trge, ter zmanjšanju ravni porabe EU na kmetijstvo v prihodnjem finančnem načrtu.
Mislim, da se bo večina v tem Parlamentu ne glede na to iz katerega političnega ozadja kdo prihaja, strinjala, da je zanesljiva preskrba s hrano zelo pomembna. Problem je v tem, da se ne moremo dogovoriti o tem, kaj zanesljiva preskrba s hrano sploh je. Mnogim od nas zanesljiva preskrba s hrano pomeni, da imajo ljudje na svetu dovolj hrane - kjer koli že so. Drugim to pomeni izgovor za protekcionizem. Zanesljiva preskrba s hrano jim pomeni samo hrano, ki se proizvaja v EU za Evropejce. "Lokalna proizvodnja" je fraza, ki jo pogosto slišim. Slišim, kako se ljudje izgovarjajo na zanesljivo preskrbo s hrano, da bi zaprli uvoz iz ostalega sveta, s čimer zavračajo visoko kakovosten izvoz, ki prihaja iz številnih revnejših držav sveta, še veliko več kmetovalcev iz revnejših držav pa obsojajo na revščino.
Prvo vprašanje vključuje znižanje stroškov za proizvajalce, kar bo povečalo svetovno konkurenčnost. Drugo vprašanje je zmanjšanje nestanovitnosti trgov z živili, zlasti s povečanjem zalog. Tretje vprašanje zadeva zaustavitev upada socialnega pomena kmetijstva, tako da se ljudi čedalje bolj ozavešča o njegovi edinstveni in nenadomestljivi vlogi. Četrto vprašanje zadeva prekinitev naključnega delovanja skupne kmetijske politike z izvajanjem sistemske organizacije politike, osredotočene na dolgoročne cilje. Peto in zadnje vprašanje zadeva zaustavitev upada kmetijstva v novih državah članicah zaradi diskriminatornih načel skupne kmetijske politike ob močnem spodbujanju uporabe zapravljenega kmetijskega potenciala v teh novih državah članicah.
Gospa predsednica, to sega v jedro celotne Evropske unije. S tem smo odobrili še več denarja, da bi prepričali javnost, da podpre to nesrečno Lizbonsko pogodbo. Javnost, ki je dobila priložnost v Republiki Irski, je povsem jasno povedala, da je ne želi, in če bi to priložnost dobili tudi Britanci - kar bi se moralo zgoditi, saj jim je to na zadnjih splošnih volitvah obljubila laburistična vlada -, bi tudi sami v ogromnem številu Pogodbo zavrnili.
Ko sem prebral naslov poročila "Civilni dialog v okviru Lizbonske pogodbe", me je to spomnilo na besede Mahatme Gandhija. Ko so ga vprašali o zahodni civilizaciji, je dejal, da bi to bila "dobra ideja". Zato sem tudi sam, ko sem prebral naslov "Civilni dialog v okviru Lizbonske pogodbe", pomislil, da bi to bila dobra ideja, kajne? Ko bi vsaj imeli civilni dialog. Ko bi vsaj imeli dvostranski dialog. Eden izmed predhodnih govornikov je dejal, da je dialog v veliki meri dvostranski proces, toda če pogledamo nekatere organizacije civilne družbe, ki prejemajo finančno podporo zato, da bi v javnosti predstavljale Lizbonsko pogodbo, vidimo samo organizacije, ki so v celoti zavezane k predstavljanju te, v sami osnovi nedemokratične Pogodbe. Koliko organizacijam, ki Pogodbi nasprotujejo, bo dodeljena finančna podpora oziroma jim bodo dovoljene predstavitve v javnosti? Dvostranskega dialoga ni in prav zato so se državljani EU, ko so dobili to priložnost in ko so jih vprašali o Lizbonski pogodbi, odločili, da Pogodbo zavrnejo.
Gospa predsednica, vsem v tej dvorani se zahvaljujem za potrpežljivost. Želel sem govoriti tudi o tem, a sem danes povedal že toliko: tako sem vznemirjen nad vsem, o čemer smo danes tukaj glasovali. Pritrjujem skupni ribiški politiki; pritrjujem, da je treba govoriti o trajnostnem razvoju - vendar pa si ti dve zadevi nasprotujeta. Če želite govoriti o trajnostni ribiški politiki, morate govoriti o premoženjskih pravicah in tržnih rešitvah. Oglejte si tiste države, kjer so ribiči dobili pravice, s katerimi je mogoče trgovati in ki se prenašajo iz generacije v generacijo. To je najboljši način, da zagotovimo trajnostne staleže rib, ne potrebujemo pa neke umetne komunistične metode, kjer bi imeli centralno načrtovanje ribolova. Zato smo priča velikemu izčrpavanju staleža rib in na koncu bomo vsi trpeli.
Gospod predsednik Republike Latvije, spoštovani Valdis Zatlers, vsem nam je v veliko zadovoljstvo, da vas lahko danes pozdravimo ob vašem prvem obisku v Evropskem parlamentu. Na začetku bi se vam želel kot predsedniku države, ki je še vedno relativno nova država članica Evropske unije, zahvaliti, da ste sprejeli povabilo Evropskega parlamenta in se odločili, da spregovorite tukaj pred nami danes, torej na dan, ko proslavljamo deseto obletnico naše skupne valute, evra. Danes imamo premiero v polnem pomenu te besede, saj se je tudi prvič zgodilo, da je v pozdrav gostu plenarnega zasedanja v Evropskem parlamentu zaigrala evropska himna.
Gospod predsednik, gospe in gospodje, predsedniku se zahvaljujem za prijazne uvodne besede in njegovo povabilo, da spregovorim pred izvoljenimi predstavniki držav Evrope. V čast mi je, da imam to priložnost. V veliko zadovoljstvo mi je, da lahko v Evropskem parlamentu spregovorim v svojem maternem jeziku, še posebej zato, ker je latvijščina zdaj že pet let eden izmed uradnih jezikov Evropske unije. Govorim vam v času, ko se zaključuje mandat prvih poslancev Evropskega parlamenta, ki so bili izvoljeni v Latviji. Zahvaljujem se vam, ker ste tako odlično opravili svoje dolžnosti.
Dragi prijatelji, letošnje leto 2009 je zelo pomembno leto za Latvijo. Minilo je že pet let, odkar je Latvija pristopila k Evropski uniji in Natu. Po obnovitvi neodvisnosti leta 1991 je bilo članstvo v teh mednarodnih organizacijah za Latvijo strateški cilj. Širitev družine evropskih demokratičnih držav v prvem desetletju 21. stoletja je pomenila najbolj dinamične spremembe v Evropi vse od utemeljitve Evropske unije. To so bile pomembne spremembe. Evropskim strukturam so se pridružile države, ki so bile dolgo časa prisilno osamljene, čeprav ravno pri njih izvirajo vrednote, ki tvorijo jedro Evropske unije.
18. novembra lani je Latvija praznovala devetdeseto obletnico svoje razglasitve. Ta obletnica je bila za naš narod zelo pomembna. Še enkrat je potrdila našo neomajno voljo, da živimo v neodvisni, svobodni in demokratični državi. V aktu o razglasitvi Republike Latvije leta 1918 je zapisano: "Vsi državljani, ne glede na etnično poreklo, so pozvani, da dajo svojo podporo, kajti v Latviji so zagotovljene vse človekove pravice. Latvija bo demokratična in pravična država, kjer ne bo prostora za zatiranje in krivico...". Na te besede sem zelo ponosen. Trideset let pred sprejemom Splošne deklaracije o človekovih pravicah je Republika Latvija razglasila svojo predanost temeljnim vrednotam in načelom.
Latvija se je vedno imela za del Evrope in njenih vrednot, tudi ko je bila skupaj z drugimi državami srednje in vzhodne Evrope dolgo časa vezana na državo, kjer se je na številne vrednote gledalo skozi prizmo ideologije. Med državami vzhodnega bloka je vladal mir, toda to je bil mir zaporniškega dvorišča. Ustvarjen je bil s prisotnostjo tankov, represijo in grožnjami. Gospe in gospodje, film "Sovjetska zgodba", ki ga je posnel Edvīns Šnore, je lansko leto tako vas kot vso Evropo spomnil na nečlovečnost totalitarne ideologije. Imamo skupno zgodovino, toda naše usode se razlikujejo. Da bi bolje razumeli drug drugega in skupaj zrli v prihodnost, se morate ozreti v preteklost. Prav zaradi tega bi se rad zahvalil Evropskemu parlamentu za izjavo, ki je bila sprejeta 22. septembra lani in s katero je bil 23. avgust razglašen za evropski dan spomina na žrtve stalinizma in nacizma. Ta izjava ljudi Evrope spominja na te tragične dogodke v zgodovini Latvije in cele Evrope.
Vendar bi danes rad govoril o veliko novejši zgodovini. Letos bo minilo pet let, odkar je Latvija postala članica Evropske unije in Nata. Kakšen je bil ta čas za Latvijo? Kaj je naša država pridobila? Kakšni so bili naši dosežki in kakšni izzivi so še pred nami? Prvič, težnja, da bi postali del Evrope, je spodbudila utrditev demokracije v naši družbi in prispevala k razvoju demokratičnih institucij. S pristopom k Evropski uniji je Latvija pokazala svojo odločenost za lastno prihodnost, svojo odločenost, da bo prihodnost utemeljila na evropski identiteti in naših skupnih vrednotah: svobodi in demokraciji, odgovornosti, pravni državi in človekovih pravicah, enakosti, strpnosti in napredku. Drugič, s članstvom v Evropski uniji se je v Latviji izboljšalo naložbeno ozračje. "Evropski denar", kot pogosto imenujemo strukturne sklade Evropske unije, je veliko prispeval k razvoju gospodarstva Latvije. Tretjič, uživamo lahko ugodnosti, ki nam jih zagotavlja prosti pretok oseb. Prosto gibanje po schengenskem območju je postalo tako običajno in samoumevno; povsem naravno je, da študiramo, delamo in pridobivamo izkušnje v drugih državah članicah Evropske unije. Četrtič, prosti pretok blaga in storitev je odprl nove priložnosti za podjetja. Vsak podjetnik in potrošnik lahko posluje v odprtem okolju brez meja in brez carin. Za nas, ki prihajamo iz države z majhnim notranjim trgom, je to še posebej pomembno. Petič, kar pa je tudi najpomembneje za vse, glas Latvijcev se sliši v Evropi in glas Evrope se sliši v ostalem svetu. Lahko smo ponosni, da imamo na voljo tako edinstven mehanizem sodelovanja. Omogoča nam, da skupaj na svetovni ravni iščemo učinkovite rešitve za svetovne izzive, podnebne in demografske spremembe, krepitev energetske varnosti, probleme priseljevanja in finančno krizo. Latvija ima zdaj na voljo nove politične in gospodarske instrumente, vendar je treba opozoriti, da se je v veliki meri povečala tudi odgovornost naše države za skupno prihodnost Evrope, odgovornost do vseh ljudi Evrope.
Če se ozremo na naše dosežke, moramo biti tudi kritični in priznati napake, ki smo jih zagrešili. Po pristopu k Evropski uniji je latvijska vlada utonila v "dobro opravljenem delu"; dosegla je svoj cilj. Nismo se zavedali, da smo komaj na začetku in ne na koncu procesa. Evropska unija nudi velike priložnosti, toda vsaka država in vsaka družba jih morata sami zgrabiti. V Latviji nismo zgrabili vseh priložnosti; nismo vedno modro izvajali kohezijske politike ali izkoristili finančnih priložnosti, ki so se nam nudile. Naše državne institucije so se morale naučiti živeti v Evropski uniji. Nismo pokazali dovolj odločenosti za sprejem evra; to je ena največjih napak, ki smo jih storili v procesu priključitve k evrskemu območju, nekaj, kar občutimo še danes, v časih finančne krize.
Pa vendar morajo tudi najtrši evroskeptiki priznati, da je članstvo Latvije v Evropski uniji na splošno pozitivno. Ali je kdo v Latviji, ki se želi vrniti v Evropo, kjer so med državami carine? Ne! Ali je kdo, ki bi rad stal v vrsti na mejnem prehodu, da bi vstopil v sosednjo državo? Ne! Ali je kdo, ki se želi vrniti v svet, kjer je bil prosti pretok delavcev omejen, kjer je bilo omejeno njihovo izobraževanje in pridobivanje izkušenj? Seveda ne! Tudi evroskeptiki se kmalu navadijo na dobre reči in ostanejo samo še skeptiki.
Gospe in gospodje, poslabšanje položaja v finančnem sistemu in gospodarstvu v zadnjih mesecih je nepopravljivo spremenilo vlogo in pomen nacionalnih vlad v gospodarskih procesih. Finančni trgi so se do sedaj lahko prosto razvijali. Prepričali so nas, da bodo pravila trga sama dovolj uspešna pri spodbujanju gospodarskega razvoja. Verjeli smo, da lahko trg sam vse postavi na svoje mesto. In to se zares dogaja. Trg se ureja sam. Vendar pa v tej svetovni krizi lahko vidimo, da naši finančni trgi in naša gospodarstva zaradi takšnega trga trpijo, in kar je najpomembnejše, zaradi finančne krize trpijo navadni ljudje. Potek dogodkov konec lanskega leta nam je pokazal, da morajo nacionalne vlade igrati aktivnejšo vlogo v gospodarskem procesu. Prejšnji pristop, ko smo zadremali za volanom gospodarskega upravljanja, je bil neodgovoren. Na žalost smo se prepozno predramili. Na poti pred seboj smo sicer opazili oviro - finančno stisko -, vendar se ji nismo mogli več izogniti.
V teh okoliščinah potrebujemo kompleksen pristop na nacionalni, evropski in svetovni ravni. Na svetovni ravni je potrebno usklajeno ukrepanje, da bi obudili gospodarsko rast. To bo mogoče samo z oblikovanjem nove arhitekture in mehanizmov finančnega sistema. Kjučnega pomena bo tudi strog nadzor sistema brez sočasnega omejevanja pobud ali tržnih procesov. Najtežji izziv bo vzpostavitev natančnega ravnovesja. Na evropski ravni imamo bistveno prednost, saj lahko izvajamo usklajene ukrepe, sprejemamo skupne pobude in dosegamo trajnostne rešitve. Pozdravljamo Evropski načrt za oživitev gospodarstva, ki ga je sestavila Komisija. To je pomemben korak, ki nam bo pomagal iz stiske, v kateri smo se tokrat znašli.
Pri rešitvah na nacionalni ravni se bom zadržal malo dlje. Svetovna finančna kriza je prizadela tudi Latvijo. Nekateri menijo, da Latvija trenutno prestaja eno najtežjih reševalnih akcij katerega koli finančnega sistema v sodobni evropski zgodovini. Latvija trenutno oblikuje ukrepe za spodbujanje gospodarstva, da bi hitro in učinkovito stabilizirala finančni in gospodarski položaj. To je težka naloga, vendar bomo pri premagovanju krize uspešni samo, če bomo pred seboj videli jasno pot iz nje in če kratkoročnih rešitev ne bomo zamenjevali z dolgoročno vizijo gospodarskega razvoja.
Konec lanskega leta je šest političnih strank v latvijskem parlamentu, tako iz vrst vlade kot opozicije, sprejelo skupno stališče o podpori načrta za stabilizacijo gospodarstva, ki ga je sestavila latvijska vlada. Na podlagi tega dogovora je treba posebno pozornost nameniti spremljanju uporabe posojil, odobrenih Latviji. Načrt določa srednjeročne prednostne naloge za gospodarstvo Latvije: pomoč izvozu, spodbujanje svobodne in poštene konkurence, močno zmanjšanje primanjkljaja v bilanci plačil na tekočem računu in uvedbo evra v letu 2012. Pristop k evrskemu območju je postal eden izmed napomembnejših strateških ciljev naše države. Za Latvijo je pomembno, da v teh razmerah ne ostane sama. Pri spopadanju s temi težkimi časi nam pomagajo tako mednarodne finančne organizacije kot tudi institucije Evropske unije in države Evrope. Latvija je hvaležna za ta izraz solidarnosti.
Gospe in gospodje, Evropska unija s širitvami ni pridobila samo novih držav članic, temveč je v svoj program, vključno s svojo zunanjo politiko, uvedla tudi nove poudarke. Latvija je k Evropski uniji pristopila v času, ko so se oblikovali sosedska politika Evrope, njeni cilji, načela in mehanizmi izvajanja. Vse od takrat so se dejavnosti zunanje politike Evropske unije v njenih vzhodnih sosedah močno povečevale. To se je zgodilo zaradi prizadevanj in izkušenj novih držav članic. Latvija je sosedske odnose vedno videla v širši razsežnosti. Še naprej bo odločna in bo igrala aktivno vlogo v izvajanju te politike v prihodnje.
Ta politika ne zadeva samo odnosov Evropske unije z določenimi državami, torej s tistimi državami, s katerimi meji na kopnem ali na morju. V okviru te politike moramo govoriti o položaju in vlogi Evropske unije v svetu. Latvija je skupaj z drugimi istomislečimi državami aktivno spodbujala močnejšo vključenost Evropske unije v njenih vzhodnih sosedskih regijah. Sprejeta je bila nova politična pobuda o "vzhodnem partnerstvu", katere naloga je preoblikovanje skupne sosedske politike Evrope in prilagoditev te politike posebnim značilnostim te regije, s čimer naj bi ta proces postal aktivnejši, drznejši in velikopoteznejši. Latvija z zadovoljstvom upošteva predloge Evropske komisije, ki se na to nanašajo. Vzhodno partnerstvo mora v praksi okrepiti politične in gospodarske odnose med Evropsko unijo in državami te regije, obenem pa okrepiti tudi medsebojno sodelovanje teh držav. Pri vzpostavitvi vzhodnega partnerstva je treba posvetiti pozornost načelu diferenciacije, posameznim ocenam in odnosom do vsake izmed partnerk. Vsaka izmed teh držav namreč stopa po lastni poti razvoja. Nekatere države želijo postati del Evropske unije, nekatere pa so si zastavile drugačne cilje. Naša politika bo uspešna samo, če bomo lahko sodelovali z vsemi državami v regiji in po potrebi pomagali pri razumevanju. Ko sem lani oktobra obiskal države Srednje Azije, Kazahstan, Uzbekistan in Turkmenistan, sem prav tako prejel pozitivne signale za širitev in poglobitev sodelovanja. Latvija bo še naprej aktivno podpirala sosedsko politiko Evrope in igrala aktivno vlogo pri njenem izvajanju. Vsaka evropska država ima svoje zgodovinske izkušnje in svoje lastne priložnosti za delo na skupnem projektu v korist Evropske unije. Poseben prispevek Latvije k vzhodni razsežnosti je vzajemno zaupanje, ki se kaže v naših dvostranskih odnosih, ki izvirajo iz skupnega obdobja v zgodovini, ter v strokovnem zanju, ki se je rodilo iz tega zaupanja. Dolžnost Latvije je, da te posebne okoliščine, ki bi lahko v naslednjih 10 letih izginile, izkoristi. Čez nekaj desetletij bo Latvija v očeh Vzhoda samo še ena izmed držav članic Evropske unije in ne bo več pomenila vrat v Evropo. Če izkoristimo to prednost, bo Latvija ohranila aktiven politični dialog, da bi spodbujala boljše razumevanje Evropske unije in njenih vrednot v sosednjih državah, s tem pa pojasnila cilje evropske sosedske politike in vzhodnega partnerstva. To bo koristilo vsem, slišali pa bomo lahko tudi, kako sosednje države vidijo svoje prihodnje odnose z Evropsko unijo. Prepričan sem, da bo interesom Evrope najbolje koristilo, če bo vzhodno partnerstvo vzpostavljeno v času predsedovanja Češke republike.
Gospe in gospodje, vprašanje energetske varnosti je postalo aktualno pred kratkim, v prvih dneh predsedovanja Češke republike. Finančna in gospodarska kriza je na svoj lasten način ciklična. Vprašanja, povezana z energetsko varnostjo in trajnostnimi energetskimi viri, pa so del političnega programa Evrope in sveta ves čas. Postajajo čedalje nujnejša. Energetska varnost ima poudarjeno zunanjo razsežnost. To pomeni, da tega vprašanja ne moremo obravnavati ločeno od razmer v svetu. Dokaz za to so nedavni dogodki v Ukrajini in spopad v Gruziji. Države članice Evropske unije so še do pred kratkim energetiko razumele kot vprašanje, ki ga je treba reševati na nacionalni ravni in ne na ravni Evropske unije. Dogodki, ki smo jim bili priča lani v energetskem sektorju, prekinitve oskrbe z energijo, krčenje energetskih virov in nestanovitnost cen, so v državah članicah Evropske unije prispevali k oblikovanju skupnega razumevanja potrebe po skupni energetski politiki. Naša naloga na križišču energetike in politike je zagotoviti redno, zadostno, gospodarno, trajnostno in okolju prijazno energetsko oskrbo.
Priznati morate, da je uspeh Evropske unije na tem področju različen. Pri nekaterih vprašanjih, na primer pri razvoju okolju prijaznega energetskega gospodarstva, smo sprejeli velikopotezne cilje na evropski ravni, ki jih moramo zdaj začeti izpolnjevati. Pri drugih vprašanjih - razvejanost energetskih virov na evropski ravni in oblikovanje enotnega energetskega trga - smo šele na začetku poti. Dogodki zadnjih nekaj dni, ki vključujejo prekinitev dobave plina iz Rusije, so nam odprli oči, da je treba poiskati najhitrejše možne rešitve na vseevropski ravni. Vsi skupaj moramo izhajati iz tega skupnega razumevanja, da bi oblikovali resnično povezan in raznolik evropski energetski trg. Ne smemo dovoliti, da bi naše namere to pomlad izginile skupaj s snegom. Vprašanje energetske varnosti je mogoče uspešno rešiti samo z aktivnim dialogom s tranzitnimi državami in državami dobaviteljicami energetskih virov. Evropska unija ima na razpolago instrumente zunanje politike, da to reši. Naša dolžnost je, da jih izkoristimo.
Druga smer, pri kateri si moramo resno prizadevati, je združitev baltskega energetskega trga s skandinavskim in srednjeevropskim energetskim trgom. Združevanje v baltski regiji je neenakomerno. Trgovina in promet se tukaj hitro razvijata. Vendar pa energetski trg stagnira. Evropska komisija je opravila pomembno delo. Njena pobuda za izboljšanje energetske varnosti in solidarnosti vključuje tudi razvoj načrta o medsebojnem povezovanju za baltski energetski trg. Ta bo omogočil postopno združevanje baltskih držav v enoten evropski energetski trg. Močno cenim vključenost Švedske v strateških razpravah o regiji Baltskega morja. Švedska bo kmalu imela priložnost, da to tudi uresniči, in sicer v času predsedovanja v drugi polovici tega leta. Prepričan sem, da močne regije vse od Sredozemlja do Baltskega morja ustvarjajo močno Evropsko unijo.
Gospe in gospodje, prvotni cilj Evropske unije - varnost in blaginja ljudi Evrope - se ni spremenil. Kar se je spremenilo, je okolje, v katerem moramo ta cilj doseči. Svetovno gospodarstvo je veliko tesneje povezano, kot je bilo pred pol stoletja. Istočasno so se na svetovnem prizorišču pojavili novi močni gospodarski akterji. Samo dosledno, daljnosežno in, kar je najpomembnejše, skupno ukrepanje na ravni Evropske unije nam lahko vlije upanje, da v tem svetovnem konkurenčnem boju ne bomo poraženi. Samo skupaj lahko izpolnimo obljube o varnosti in blaginji za naše državljane. Samo tako lahko dosežemo cilj, za kar so nam državljani naših držav dali svoje glasove in podprli našo udeležbo v Evropski uniji.
Evropski parlament je že pokazal široko vizijo o prihodnosti Evropske unije. To zlasti velja za njegov enoten in uravnotežen pristop do politike širitve Unije. Dinamična rast Evrope je dala Evropi priložnost, da postane konkurenčna na svetovni ravni. Ta rast je potencial Evrope, ki ga mora Evropa izkoristiti, da bo lahko Unija tudi čez nekaj desetletij enakovredna gospodarska partnerka hitro rastočemu azijskemu in južnoameriškemu gospodarstvu. In zlasti vi, demokratično izvoljeni predstavniki držav Evrope, ste tisti, ki čutite največjo odgovornost za ta proces. Nemogoče je tudi preceniti pomen Evropskega parlamenta pri približevanju evropskega projekta našim ljudem in širjenju njegove demokratične legitimnosti. V prihodnosti bo postala vloga Evropskega parlamenta še pomembnejša.
Pomembno je, da se združimo v naši mnogovrstnosti in raznolikosti. Pomembno je, da si še naprej prizadevamo za izboljšanje Evropske unije. To je naloga, ki jo morajo peljati naprej vsi Evropejci. To je naša skupna odgovornost do Evrope. Bistvenega pomena je, da preprečimo razdrobljenost Evropske unije. Države članice morajo iskati rešitve in se izogibati razvoju pospešenih pristopov k evropskemu projektu. Dogovor o pospešitvi ratifikacije Lizbonske pogodbe, ki je bil dosežen prejšnji mesec v Svetu, je dobrodošel. Lizbonska pogodba je pravni predpogoj za prihodnje zares uspešno delovanje Evropske unije. Samo če uresničimo načela Lizbonske pogodbe, bomo lahko v celoti spoznali pozitivni potencial, ki ga nudi nova, združena Evropa. Kako učinkovito bo Lizbonska pogodba delovala v praksi, je odvisno od politične volje držav članic in institucij ter njihove sposobnosti, da se združijo pri doseganju ciljev Evrope.
Gospe in gospodje, do leta 2004 je bil cilj Latvije članstvo v Evropski uniji. Vse od takrat smo cilje Latvije oblikovali v skladu s cilji Evrope. Ne moremo se več imeti ali doživljati kot ločeni od Evrope. Cilje Latvije lahko opredelimo in dosežemo samo, če se ujemajo s skupno vizijo Evrope o prihodnosti. Cilje Evrope pa je mogoče doseči, če ustrezajo viziji vsake države članice. Evropska unija je bila zgrajena in mora biti okrepljena na temelju skupnih vrednot. Samo na javnih razpravah se lahko izbezajo vrednote, ki so skupne vsem nam. Samo s soglasjem se lahko dogovorimo o vrednotah, ki jih nameravamo umestiti poleg tistih, na katerih je bila utemeljena Evropska unija. Naloga vseh politikov, zlasti pa voditeljev Evrope je, da opredelijo evropske vrednote in sprožijo razprave o njih.
Poglejmo v prihodnost. Kako vidim Evropsko unijo in Latvijo v dolgoročnem obdobju? Recimo leta 2015? Gospodarski svet se bo po krizi zlil v več središč gospodarske moči. Eno izmed njih bo Evropska unija. Evropa bo imela voljo in sposobnost, da se združi, saj nam lahko samo unija da možnost, da izpolnimo svoje naloge. Poleg tega bo Evropska unija še vedno odprta za vse tiste Evropejce, ki sprejemajo njene vrednote. Ta enotnost v raznolikosti bo ključ do čedalje večjega pomena vloge Evrope v svetu. Evropska unija se bo razširila, vendar ne bo izgubila zmožnosti učinkovitega delovanja. Evropska unija bo lahko skrbela za svojo lastno varnost in zagotovila stabilnost svojim sosedam. Izobraževanje in kultura bosta most, ki bo povezoval različna izkustva držav članic Evropske unije in pomagal Evropi, da ponovno pridobi vodilno vlogo na svetu na področjih znanosti in kulture. Ne bo več starih in novih, majhnih in velikih evropskih držav. Države v Evropi se bodo sodile po njihovih dosežkih in ne po geografskih in geopolitičnih merilih. Evropa bo združena, to enotnost pa bodo zagotavljale močne regije, ki bodo ob zagovarjanju lastnih interesov tesno sodelovale z drugimi, s tem pa ustvarile mrežo blaginje in razvoja po vsej Evropi. Vsaka država bo prispevala k temu razvoju po svojih lastnih zmožnostih in s svojim posebnim znanjem.
Kakšna bo vloga Latvije v Evropski uniji leta 2015? To bo čas, ko se bo Latvija izvlekla iz krize. Glavno mesto Latvije, Riga, bo eno izmed naprednih središč baltske gospodarske regije. Gospodarstvo Latvije bo bolj uravnoteženo, bolj konkurenčno in strukturno preoblikovano. Leta 2015, ko bo Latvija predsedovala Evropski uniji, ji bo prvič v njeni zgodovini neodvisne države zaupano reševanje vprašanj evropskih in svetovnih razsežnosti. Naš prispevek Evropi bodo naši posebni odnosi z državami vzhodnega partnerstva. Latvija in naša regija bosta most do vzhoda, tako kot bodo države Sredozemlja povezale obe obali Sredozemskega morja. Naša vizija odprte Evrope in naše izkušnje pri združevanju bodo spodbuda za odprtost Evrope.
Gospe in gospodje, leto 2015 ni daleč: samo še šest let je pred nami. Pred enim stoletjem je latvijski pesnik Rainis zapisal: "Kar se spreminja, obstane." To so še danes modre besede. Prepričan sem, da se bo Evropa močno spremenila. Njeno gospodarstvo, blaginja in medsebojno sodelovanje bodo postali močnejši. Okrepil se bo njen sistem vrednot. Evropejci bodo ponosni, da živijo v Evropi in da še vedno pripadajo svoji državi. Enotnost v raznolikosti, razvoj, ohranitev vrednot in odgovornost vsakega državljana za svojo državo in evropsko družino v celoti pomenijo prihodnost Evrope.
Gospe in gospodje, razvoj in napredek Evrope sta merilo našega uspeha. Po tem se bo sodilo naše delo. To je naša odgovornost. Vas, poslance Evropskega parlamenta, pozivam, da Evropejce spodbujate, da bodo razumeli naše skupne cilje in to, kako bodo ti cilji vplivali na življenje vsakega izmed njih v njegovem lastnem domu. Podpora evropskih državljanov pri ideji o Evropi je najmočnejše zagotovilo prihodnosti Evrope. Gospe in gospodje, zahvaljujem se vam za vaše delo na tem zasedanju. Želim vam veliko uspeha pri nadaljnjem delu in na naslednjih volitvah v Evropski parlament.
Gospod predsednik, za konec naj rečem tole: pravite, da se učite in da se Latvija uči. To je zagotovo res. A tudi tisti, ki so od samega začetka del Evropske skupnosti, Evropske unije, se učijo od vas in vaših zgodovinskih izkušenj. Če bomo pripravljeni poslušati drug drugega in se učiti drug od drugega, potem bo vsem bolje. Na podlagi naših skupnih vrednot smo močni, demokratični in svobodni. Hvala, gospod predsednik Zatlers, veseli smo, da ste se nam danes pridružili. Hvala.
poročevalec. - (PT) Gospod predsednik, gospod Barrot, gospe in gospodje, cilj predloga, o katerem razpravljamo danes, je sprememba uredbe, sprejete leta 2004, ki je izboljšala in uskladila varnostne predpise v zvezi z zaščito potnih listov in potovalnih dokumentov pred zlorabo, obenem pa uvedla elemente biometrične identifikacije. V nasprotju s postopkom iz leta 2004 imamo danes postopek soodločanja. Francoskemu predsedstvu in komisarju Barrotu bi se želel zahvaliti za veliko zavzetost v tem primeru, da bi dosegli sporazum že v prvi obravnavi. Prav tako bi se želel zahvaliti poročevalcem v senci za njihovo delo in sodelovanje, brez katerih tega rezultata ne bi mogli doseči.
Ta rešitev je bila potrebna, če upoštevano, da je uredba začela veljati leta 2004 in da bi morale najpozneje od junija letos vse države članice zbirati prstne odtise otrok že od rojstva. Vendar pa obstoječe študije, ki so nastale na podlagi pilotnih projektov nekaterih držav članic, kažejo, da je prstne odtise otrok, mlajših od šest let, zelo težko odvzeti ali se nanje zanesti. Res je, da bi lahko nacionalne zakonodaje vključile izjeme od te obveznosti. Vendar bi to pomenilo, da bi do starostne omejitve, za katero je bila sprejeta izjema, lahko bili izdani samo začasni potni listi. Bilo bi preveč obremenjujoče, če bi starši morali pridobiti postni list za vsakega otroka, kadar koli bi želeli potovati zunaj schengenskega območja.
Zato smo uspeli doseči dogovor o štiriletnem obdobju, v okviru katerega je starostna meja določena pri 12 letih, z odstopno klavzulo, ki naj bi tistim državam, ki so že sprejele zakonodajo, ki opredeljuje nižjo starostno mejo, omogočila, da to uporabijo pod pogojem, da ta meja ni nižja od šestih let. Predvidena je bila tudi klavzula o spremembah ob upoštevanju rezultatov študije, ki naj bi jo na našo zahtevo opravila Komisija v zvezi z verodostojnostjo prstnih odtisov otrok; ta klavzula določa, da bo starostna meja za vse države članice dokončno opredeljena in usklajena v štirih letih.
Dosegli smo dogovor tudi o dveh študijah: o študiji o tako imenovanih "dokumentih o izvoru", da bi zagotovili, da bodo dokumenti, na podlagi katerih se izdajajo potni listi, deležni enakega zaupanja kot potni listi, ki jih želimo zaščititi, ter o študiji o primerjanju podatkov na mejnih kontrolah, da bi se omogočila proučitev stopenj zmotnega zavračanja. Na podlagi rezultatov teh študij in ob upoštevanju klavzule o spremembah, ki vključuje štiriletno obdobje, bi bilo treba v okviru postopka soodločanja uvesti potrebne spremembe, pri čemer se ne sme pozabiti, da se je treba posvetovati z evropskim nadzornikom za varstvo podatkov, kar je pravilo, ki na žalost pri sestavi osnutka tega predloga ni bilo upoštevano.
Pozdravljam prizadevanja Evropskega parlamenta pri doseganju sporazuma o tem predlogu v prvem branju o vključitvi prstnih odtisov v potne liste, ki jih bodo države članice začele izdajati najpozneje 28. junija 2009. Če tega sporazuma ne bi bilo, bi morali prstne odtise dati prav vsi, vključno z novorojenci, kadar koli bi želeli potovati v tujino s potnim listom. Zato želim izraziti zadovoljstvo Komisije nad kompromisnim predlogom, ki je bil dosežen v okviru pogajanj. Komisija se bo zdaj lotila kar najučinkovitejše priprave poročila, za katerega je zaprosil in ga zahteval Evropski parlament. Mislim, da sem s tem povedal vse. Zdaj bom z zanimanjem prisluhnil poslancem, vašemu poročevalcu, gospodu Carlosu Coelhu, pa se še enkrat zahvaljujem za odlično opravljeno delo.
Menim, da je treba nujno oblikovati skupni niz standardov za preverjanje biometričnih podatkov. Kolegi se mogoče ne zavedajo, da med državami obstajajo velike razlike pri tem, kako strogo na primer preverjajo fotografije v potnih listih. Mnoge države zahtevajo, da mora državljan, ki zaprosi za potni list, to storiti osebno skupaj z dokumentom in fotografijo, pri čemer lahko uradniki v uradu za izdajanje potnih listov preverijo, ali je oseba enaka osebi na predloženi fotografiji.
Vendar pa so v nekaterih državah - najbolj znano po tem je Združeno kraljestvo - prošnje po pošti običaj, verodostojnost fotografije pa potrdi zgolj tako imenovani "strokovna oseba", ki prosilca pozna najmanj dve leti. Seznam oseb, ki lahko to storijo v Združenem kraljestvu, je dokaj zanimivo branje. To vam lahko potrdi vaš optik ali zobozdravnik, pa tudi profesionalni fotograf ali gasilec - pri čemer nikakor ne želim izražati nespoštovanja do teh poklicev.
v imenu skupine PSE. - (FR) Gospod predsednik, ko je bila leta 2004 sprejeta uredba o varnostnih značilnostih in vključitvi biometričnih podatkov v evropske potne liste, države članice niso predvidele nikakršnih izjem od obveznosti dajanja prstnih odtisov. Trenutne izkušnje kažejo, da obstoječa tehnologija še vedno ne zagotavlja, da so prstni odtisi otrok, mlajših od 12 let, dovolj zanesljivi, da bi se jih lahko uporabilo kot obliko zaščite potnih listov. Zato pozdravljam kompromis, ki so ga dosegle države članice in ki določa starostno omejitev 12 let za zbiranje biometričnih podatkov ter vključuje klavzulo o spremembah v treh letih. To izjemo smo sprejeli za tiste države članice, ki so že sprejele zakonodajo za otroke, starejše od šest let.
Uporaba te vrste podatkov bi bila sprejemljiva samo, če bi dejansko nudila zaščito našim otrokom. Vendar pa to še ne drži. Kljub temu smo še vedno odprti za vse pozitivne spremembe v tehnologiji na tem področju. Naša prednostna naloga je zagotoviti varnost otrok, ki potujejo sami, da bi se preprečile ugrabitve in trgovina z otroki. Vključitev teh podatkov v potne liste daje varljiv občutek varnosti, saj otrokom ne preprečuje, da bi mejni prehod prestopili brez dovoljenja staršev. Kompromis, dosežen med državami članicami, bo Komisiji omogočil, da predstavi poročilo o zahtevah za mladoletne osebe, ki potujejo same prek zunanjih meja. To poročilo bo tako omogočilo predloge o pobudah, ki bodo zagotovili evropski pristop k predpisom, ki ščitijo mladoletne osebe ob njihovem prestopanju zunanjih meja držav članic.
v imenu skupine ALDE. - (FR) Gospod predsednik, gospe in gospodje, najprej želim čestitati našemu poročevalcu, gospodu Carlosu Coelhu, in prejšnjemu francoskemu predsedstvu, ki, kot sem pričakoval, ni z nami, za doseganje sporazuma v prvem branju. Za to je bila potrebna volja in zmožnost sprejetja zahtevanega kompromisa. Posebno čestitko moram izraziti gospodu Coelhu, našemu poročevalcu, saj je njegova obrazložitvena izjava, ki jo priporočam v branje mojim kolegom, majhen dragulj inteligence in politične spretnosti.
Ustrezna analiza besedila, ki je pred nami, bo razkrila glavno načelo, ki je obenem tudi revolucionarno načelo tega poročila. Slednje pa nima ničesar opraviti z biometričnimi podatki. To je bilo odločeno leta 2004. Gre za načelo "ena oseba - en potni list." To odpira vprašanje otrok in starosti, v kateri je mogoč odvzem prstnih odtisov otrok. Ne pozabimo, da je bilo kompromis zelo težko doseči. Nekateri, kot gospod Coelho od samega začetka, so želeli, da bi to bilo mogoče že pri najzgodnejši starosti, da bi se otrokom omogočila najzgodnejša možna zaščita. Vendar pa bi to zahtevalo zanesljive biometrične podatke, česar v tem trenutku ni mogoče zagotoviti. Na koncu je bil dosežen naslednji kompromis: odvzem prstnih odtisov otrok je obvezen po 12. letu starosti. Tiste države, ki jih odvzemajo pred tem letom, lahko to počnejo še štiri leta, vendar v nobenem primeru starostna omejitev ne sme biti manjša od 6 let, Komisija pa bo v prihodnjih letih poročala o oceni delovanja sistema in po potrebi o vseh spremembah, kar je vključeno v besedilo. Zato moramo upati na večji napredek na področju tehnologije, saj bi bilo za zaščito otrok najbolje, če bi kar najhitreje dobili zanesljive in primerljive biometrične podatke. Na podlagi tega lahko potrdimo, da se strinjamo s tem besedilom, ki ga še enkrat pozdravljam, ob tem pa čestitam poročevalcu, Komisiji za njen prvotni predlog in Svetu za njegovo sposobnost kompromisa.
Skupina Verts/ALE močno nasprotuje obširni uvedbi biometričnih podatkov, dokler se njihova potreba ne dokaže brez kakršnega koli utemeljenega dvoma. Menimo, da imajo ti podatki velike posledice za varstvo osebnih podatkov in temeljne pravice. Glasovali smo proti biometričnim podatkom v vizumih. Nasprotujemo tudi biometričnim podatkom v evropskih potnih listih. Trenutni predlog razumemo kot možnost določitve omejitev za odvzem prstnih odtisov ljudi za potovalne dokumente. Zato smo zadovoljni, da je bil dosežen kompromis s Komisijo in Svetom, da je določena starostna omejitev 12 let za tiste države članice, ki odvzema prstnih odtisov otrok ne izvajajo, in da je za druge države članice določena starostna omejitev šest let.
Še enkrat bi želela poudariti, da naša podpora starostnim omejitvam ne pomeni, da podpiramo odvzem prstnih odtisov kot tak. Trdno smo namreč prepričani, da se biometrični podatki v potnih listih lahko uporabljajo samo za preverjanje verodostojnosti dokumenta ali identitete imetnika. Uporaba teh podatkov za druge namene, kot je kazenski pregon, ni ne zakonita ne proporcionalna. Ne moremo se strinjati, da je vsakdo, ki ima evropski potni list, sumljiva oseba, katere prstne odtise bi morali shraniti. To je naše stališče, vendar pa želim še enkrat poudariti, da gospodu Coelhu, Komisiji in Svetu čestitamo za ta kompromis.
v imenu skupine GUE/NGL. - (DE) Gospod predsednik, odvzemu prstnih odtisov majhnim otrokom ali celo dojenčkom nisem naklonjena. Otroci morajo biti izvzeti iz zahtev dajanja biometričnih prstnih odtisov za potne liste. Zato je prav, da v tem primeru oblikujemo izjemo za otroke. Še vedno ni dovolj znanja o uporabi biometričnih prstnih odtisov otrok, mlajših od 12 let. Kar je najbolj nejasno, je to, kako dolgo so prstni odtisi pri odraščajočih otrocih sploh zanesljivi. Če naj bi te podatke samo uporabili, bi lahko dosegli ravno nasprotno od tega, za kar si prizadevamo, to pa je manj namesto več zaščite. Zato je nesorazmerno, da zbiramo in uporabljamo podatke, katerih zanesljivosti ni mogoče zagotoviti brez kakršnega koli dvoma.
Kompromis, ki je bil zdaj dosežen s Svetom, odraža te skrbi in je zaradi vztrajnosti Parlamenta ter odličnega dela poročevalca utemeljen na starostni omejitvi 12 let za prehodno obdobje štirih let, v okviru katerih bo opravljena obsežna študija, da bi se preiskala zanesljivost biometričnih podatkov otrok. Na žalost pa kompromis prinaša tudi izjeme za tiste države članice, ki so že sprejele zakone, ki omogočajo odvzem prstnih odtisov otrok, mlajših od 12 let. Zato je še bolj pomembno, da v okviru doseženega kompromisa jasno opredelimo, da se evropski pravni akt o varnostnih značilnostih in biometričnih podatkih v potnih listih in potovalnih dokumentih v nobenih okoliščinah ne more uporabiti kot razlog za pritožbo, da bi se na nacionalni ravni oblikovale podatkovne zbirke, ki bi vsebovale te podatke.
Izredno pomembno je tudi, da uvedemo določeno raven usklajevanja, kar zadeva ravnanje z biometričnimi podatki, saj veriga ni nič močnejša od njenega najšibkejšega člena. Teoretično bi odprava zunanjih meja v Evropski uniji morala povzročiti večji nadzor na zunanjih mejah, vendar je v praksi očitno, da ta sistem še vedno kaže dokaj očitne ranljive točke. Mednarodne kriminalne združbe, trgovci z mamili in ljudmi ter nezakoniti priseljenci so imeli od teh ranljivih točk koristi. Če si želimo učinkovitejši sistem mejnega nadzora, potem je gotovo pravi čas, da biometrični podatki postanejo učinkovit del tega sistema.
Načelo bi moralo omogočiti večjo zaščito pred kaznivimi dejanji, kot so trgovina z otroki in ugrabitve otrok, ker bi moral vsak otrok dobiti svoj potni list s čipom, ki bi vseboval njegove biometrične podatke. To bo seveda imelo svojo ceno. Zagotovo bo to veljalo za tiste države članice, ki so do sedaj dovoljevale vpisovanje otrok v potne liste njihovih staršev. Na Nizozemskem je najvišja cena potnega lista od 48 EUR naprej, cena vpisa otroka v potni list njegovega starša pa je 8,50 EUR. Za družino s tremi otroki se bodo torej stroški izdaje potnih listov podvojili, torej bodo namesto 120 EUR, kolikor morajo plačati zdaj, plačali več kot 240 EUR. Seveda bi vsi starši z veseljem plačali ta znesek, če bi to prispevalo k zaščiti njihovih otrok. Toda če je otroka mogoče ugrabiti, ali potem ne drži, da je mogoče tudi dobiti v roke njegov potni list? Ko bo spremenjena uredba začela veljati, otrok ne bo mogoče več vpisati v potni list njihovih staršev. Toda ali vpis otroka v potni list njegovega starša ne pomeni, da to v nekaterih primerih koristi prav interesu otrokove varnosti, saj je na podlagi tega razvidno, kateri izmed staršev za otroka skrbi? Kako bo torej mogoče učinkovito preverjati starševsko avtoriteto?
V naslednjih treh letih bo Evropska komisija morala preučiti potrebo po dodatni ureditvi, na primer po pravilih Skupnosti, ki se nanašajo na otroke, ki prečkajo meje. Države članice imajo glede tega vprašanja še vedno precej deljena mnenja. Komisijo pozivam, naj s tem pregledom preveri, ali je in kako je uvedba enega potnega lista za eno osebo prispevala k zmanjšanju števila ugrabljenih otrok. Ali je trenutni kompromis ustvaril želene vplive ali pa je samo povzročil stranske učinke, ki zahtevajo resolucijo?
Zaradi pomanjkanja ustreznih preizkusov, povezanih z uporabo novih tehnologij, bi morale države članice uvesti svoje lastne zahteve na področju varstva pravic državljanov. Opredeliti je treba starostno omejitev, nad katero morajo otroci pridobiti svoje potne liste, odpraviti pa je treba tudi izdajanje enega samega potnega lista imetniku in njegovim otrokom brez biometričnih podatkov. Takšni primeri so lahko ugodni za trgovino z otroki, saj je težko preveriti identiteto otroka. Da bi tak postopek odpravili, mora vsaka oseba imeti svoj potni list.
Vendar pa morajo vse države članice razumeti, da je treba agencijo Frontex okrepiti tako v smislu finančnih sredstev kot osebja, če želimo, da bo svoje naloge dejansko učinkovito opravljala. Če ni notranjih meja, je treba temu primerno zavarovati zunanje meje. Ko se hekerji na internetu hvalijo, kako lahko je ponarediti prstne odtise na nemških matičnih evidencah, in ko poudarjajo, da bo zmanjšanje osebnih izkaznic na velikost kreditne kartice, pri čemer bodo fotografije digitalno odrezane, da bodo ustrezale velikosti, še bolj ovirale biometrično prepoznavanje, ni težko začeti dvomiti v to tehnologijo.
Uporaba potnih listov pri otrocih v skladu z načelom "ena oseba - en potni list" je lahko temeljno sredstvo za zmago v tem težkem in pomembnem boju. V moji državi, na Portugalskem, je odvzem prstnih odtisov pri otrocih, ki so stari šest let in več, že dolgotrajna praksa, kar je verjetno tudi razlog, da ji ne nasprotujem. Kot zagovornik evropskega ideala menim, da je na tem področju potrebna uskladitev. Pomirja me, ko slišim, da državam članicam, kot je Portugalska, ki so že davno določile šest let kot najnižjo starost za odvzem prstnih odtisov, ne bo treba spreminjati svoje nacionalne zakonodaje.
Tu pa bi želel, zlasti od Komisije, pa morda tudi od kolega Coelha, slišati odgovor na vprašanje, kako ravnati takrat, kadar otroci potujejo sami, brez staršev, in ni enotne politike glede dokumentacije, ki jo morajo imeti s seboj. Predlog poročevalca je, da bi v potni list napisali osebe, ki nosijo starševsko odgovornost. Včasih gre pa tudi za druge družinske člane, ki potujejo z otroki in ki pravzaprav morda celo živijo skupaj itd. Skratka, tu bi morali biti dovolj fleksibilni.
Po drugi strani me pa moti, da se nihče ne obregne ob možnost potovanja šest let starih otrok. Z avionom še nekako gre, ker otroka spremijo na avion, pustimo sedaj kakšne travme otrok doživlja na avionu - šestletni deček ali deklica -, tam na drugi strani ga potem spet pričakajo in ga recimo izročijo staršem ali ne vem komu. Toda kaj je takrat, kadar otroci potujejo z vlakom, avtobusom, z drugim javnim sredstvom? Kako je s temi stvarmi? Če so starši neodgovorni in pošiljajo otroke na take poti, mislim, da bi mi morali imeti nek bolj pozitiven odnos do tega in jasno povedati, da tako majhni otroci ne morejo sami potovati. To se sliši mogoče trdo, ampak če imamo toliko besed o tem, kako so otroci pomembni pa o ugrabitvah itd., bi tudi tu lahko malo bolj pogumno rekli kakšno besedo.
Komisijo bi seveda tudi rad vprašal, kako je s tem, s to skupno izjavo Sveta in Evropskega parlamenta glede varnosti izvornih dokumentov za izdajo vize. Torej mene zelo skrbi, če je to res, da v kakšni državi lahko sistem dopušča, da pride do take zlorabe pri izdaji. Želel bi pa zastaviti samo še tole vprašanje Komisiji in morda tudi Carlosu: kaj storiti takrat, ko pridejo ljudje na mejo, pa se podatki iz potnega lista ne ujemajo z uradnimi bazami podatkov? Mislim, da bi bilo tu treba dati navodilo, ki bi bilo v korist otroka oziroma potnika.
(DE) Gospod predsednik, gospe in gospodje, vsako leto je več tisoč otrok žrtev trgovcev z otroki in še več jih je ugrabljenih. Trenutna študija kaže, da so žrtve teh kaznivih dejanj mladoletniki brez spremstva. Zaradi tega pozdravljamo dejstvo, da Evropska komisija v svojih spremembah stare uredbe ustrezno upošteva otroke. Ko zahtevamo, da naj imajo tudi otroci svoje biometrične podatke v potnih listih po določeni starosti, to ni posledica množične histerije, ki ji zagotovo ne pripadam, temveč to počnemo zato, ker želimo našim otrokom zagotoviti večjo zaščito. Vendar pa je večjo zaščito mogoče zagotoviti samo, če bo imel vsak otrok svoj potni list z biometričnimi podatki in imeni tistih, ki zanj skrbijo.
Tako kot pri vsakem zbiranju podatkov, je za mojo skupino posebej pomembno, da se pri zbiranju, shranjevanju in obdelavi biometričnih podatkov vseh državljanov zagotovi največja možna varnost, pri tem pa moramo vedno imeti možnost izslediti, kdo lahko do takšnih podatkov dostopa. Uredbe in odločbe Sveta, ki se nanašajo na to točko, predvidevajo visoko varovalne mehanizme in nadzorne organe za namen preprečevanja zlorabe podatkov. Moram reči, da močno zaupam svojim nacionalnim organom, kar pa ne velja za mnoga zasebna podjetja, izmed katerih nekatera lahko posredujejo nezavarovane podatke tretjim osebam s pomočjo nezaslišanih varnostnih vrzeli in za to prejemajo ustrezno plačilo. Prav zato je tako pomembno, da nacionalni organi izkoristijo svojo že doseženo verodostojnost in tesno sodelujejo z organi za varstvo podatkov. V nasprotju s tem, kar se je zgodilo tu, to pomeni, da mora tudi Evropska komisija spoštovati svoje zakonske obveznosti in se posvetovati z evropskimi uradniki za varstvo podatkov.
(BG) Hvala, gospod predsednik, gospod komisar, gospe in gospodje, poročevalcu, gospodu Coelhu, bi želela čestitati za ravnovesje, ki ga je s tem poročilom ustvaril med zagotovitvijo višje ravni varnosti mednarodnih potovalnih dokumentov in zaščito osebnih podatkov ter integritete državljanov Evropske unije. Predlogi za izboljšanje številnih tehničnih zahtev bodo podprli boj proti čezmejnem kriminalu, nezakonitemu priseljevanju in trgovini z ljudmi. Za mejne države, kot je Bolgarija, ki so izpostavljene hudim pritiskom zaradi valov priseljencev in mednarodnega organiziranega kriminala, bo hitra in uspešna uvedba novih standardov bistvenega pomena za zaščito zunanjih meja EU.
Na žalost pa ima naša država nekaj resnih primerov izginulih otrok, o katerih še zdaj ni nobenih informacij. Zato menim, da to poročilo nudi trdne smernice za prihodnji razvoj standardov za varnostne značilnosti in biometrične podatke v potnih listih najmlajših državljanov Evrope. Uvedba načela "ena oseba - en potni list" jim bo zagotovila še višjo raven varnosti, ko bodo potovali zunaj ozemlja Evropske unije. Predlog za uvedbo dodatnih podatkov na potnih listih otrok do starosti 18 let bo zmanjšal možnosti nezakonite trgovine z otroki. Kar zadeva uporabo uredbe v nacionalni zakonodaji, morajo države članice očitno preučiti možne finančne posledice za velike družine. To so pred menoj omenili nekateri kolegi poslanci. Tem družinam svoboda gibanja ne sme biti omejena, ker bi morale plačati visok znesek za potne liste svojih otrok.
(PL) Gospod predsednik, na začetku bi želela poročevalcu čestitati in povedati, da njegovo poročilo podpiram. Mislim, da poročilo ni samo pomembno, temveč tudi dobro. Naj začnem s trditvijo, ki je bila tukaj že izrečena, in sicer, da je potni list dokument, ki ga države članice izdajajo v skladu z nacionalnimi predpisi. Res je, da se naši potni listi ne razlikujejo samo po platnicah, vendar je pomembno, da najdemo ravnovesje med vanostnimi ukrepi, ki veljajo za te potne liste, da bi lahko identificirali državljana Evropske unije ali drugo osebo, ki vstopa na ozemlje Evropske unije, obenem pa preprečili kazniva dejanja, ki pogosto vključujejo prav potne liste, kot so nezakonito priseljevanje, terorizem, trgovina z otroki in ponarejanje dokumentov. To poročilo je po mojem mnenju uspelo najti to ravnovesje. Nič ne kaže, da bodo omejitve, ki jih vključujemo v to poročilo, kakor koli vplivale na države članice pri izdaji potnih listov ali jih pri tem omejevale.
Želela bi opozoriti na eno načelo, ki ga v celoti podpiram: to je načelo "ena oseba - en potni list". Kar zadeva otroke, je to načelo dobro, vendar pa ne bi želela, da bi to predstavljalo finančno oviro staršem, ki svojim otrokom želijo omogočiti potni list, vendar pa so njihova finančna sredstva morda omejena. Želela bi opozoriti tudi na eno šibkejšo točko tega poročila, čeprav je nanjo opozoril že poročevalec, in sicer na dejstvo, da je treba ponovno oceniti sodobno, nepreizkušeno tehnologijo, in dobro je, da bomo to lahko storili v treh letih. Pozivam tudi k temu, da se kljub vsemu upošteva tudi vloga evropskega nadzornika za varstvo podatkov. Institucije EU morajo biti veliko bolj vključene v celoten postopek in prav to je tisto, k čemur pozivam.
Vendar pa ključna točka dejansko leži v novem členu 3, ki navaja, da namen biometričnih podatkov ni samo preverjanje verodostojnosti dokumenta, temveč tudi identitete imetnika s pomočjo neposredno dostopnih primerljivih značilnosti. Trenutno se večina držav skoraj izključno zanaša na fotografije in rekel bi, da je zelo malo ljudi - mogoče med njimi ni niti vas, gospod predsednik, ali vas, gospod Barroso - podobnih tistim na fotografijah v potnih listih - večina izmed nas pa si tega tudi ne želi! Če torej obstajajo novi postopki in metode identifikacije, potem menim, da bi jih morali biti pripravljeni uporabiti.
Kar zadeva gospo Gacek in gospoda Battena ter njune protibritanske bliskovite prispevke - kajti nista več tukaj, da bi slišala odgovore -, bi rekel, da sistem Združenega kraljestva verjetno ni nič boljši in nič slabši od številnih drugih sistemov v Evropski uniji. Imamo preverjanja in ravnovesja, lahko pa storimo še več. Če je na voljo tehnologija 21. stoletja, potem bi jo morali biti pripravljeni uporabiti, in, kot je pravkar rekla gospa Grabowska, morali bi jo biti pripravljeni nenehno spreminjati, da bi kar najbolje izkoristili zmogljivosti v Evropski uniji.
Želel sem samo poudariti nekaj, kar bi lahko bilo pomembno v prihodnosti. Gre za dejstvo, da se v času od otroštva do odrasle dobe ne spremeni samo ena biometrična značilnost: prstni odtis DNK. Ta ostane enak od spočetja do smrti in celo še naprej. Danes je mogoče osebo identificirati tudi veliko let po smrti, če pridobimo samo majhen vzorec iz ostankov kosti. Današnja tehnologija prstnega odtisa DNK je hitra in poceni, potrebnih pa je samo nekaj celic, ki jih je mogoče pridobiti s hitrim odvzemom ustne sluznice ali iz kaplje krvi, odvzete na primer iz popkovine.
(DE) Gospod predsednik, zahvaliti se moram Carlosu Coelhu in mu čestitati za poročilo. Če bi to poročilo bilo podpovprečno, bi bili prav gotovo vsi razočarani, saj smo se pri gospodu Coelhu že navadili takšne ravni poročil. Posebej mi je bilo všeč to, da je Carlos Coelho že na začetku poudaril, da gre pri njegovem poročilu za varnost otrok. To lahko dosežemo z izdajo varnih potnih listov in odvzemom prstnih odtisov, s čimer bi omogočili preverjanje, ali je oseba, ki želi prečkati mejo, dejansko oseba iz potnega lista.
To je torej cilj, ki se ga lahko uporabi za doseganje varnosti otrok. To, ali naj se prstni odtisi odvzamejo od šestletnika ali dvanajstletnika, je zgolj tehnično vprašanje in ne vprašanje gledišča. Odvzem prstnih odtisov pri starosti šest let me ne moti, saj gre za otroke in njihovo varnost. Zame je samoumevno, da je treba predpise o varstvu podatkov spoštovati. O tem ne bi smeli niti razpravljati. Naloga ustavne države je, da to nadzoruje. Če dosežemo položaj, v katerem bomo imeli varne potne liste in kjer se bodo predpisi o varstvu podatkov spoštovali, potem bo Evropska unija opravila odločilen korak naprej pri interesih otrok in proti trgovini z otroki in tihotapljenju otrok.
Še enkrat bi se želel zahvaliti vsem poročevalcem v senci za njihovo sodelovanje, kar pa ni prazna pohvala. Treba je reči, da je moja kolegica, gospa Roure, odigrala ključno vlogo pri doseganju tega sporazuma, h kateremu sta veliko prispevala tudi komisar Barrot in francosko predsedstvo. Zlasti se želim zahvaliti komisarju Barrotu za pripravljenost Komisije, da da institucionalno podporo okrepitvi boja proti trgovini z otroki, kakor tudi njeno pripravljenost za sodelovanje v treh študijah, ki smo jih zahtevali: v študiji o zanesljivosti prstnih odtisov otrok, o dokumentih o izvoru in stopnjah zmotnega zavračanja, ki so nekatere izmed skrbi, ki jih imamo v zvezi z izvajanjem teh pravil.
Gospod predsednik, gospod Brejc je odprl vprašanje: vprašal je, ali lahko rečemo, da je izdaja potnih listov varna. Če sem docela iskren, moram reči, da se to razlikuje od države do države. Nekatere države imajo strožje sisteme od drugih, to pa je še en razlog, zakaj je študija o dokumentih o izvoru tako pomembna. Vem, da Evropa nima nikakršnih pristojnosti na tem področju - izdaja potnih listov je nacionalna posebna pravica - in prav zato sem bil zelo vesel, ko se je komisar Barrot strinjal, da bo Evropska komisija sodelovala v tej študiji o dokumentih o izvoru. Nobenega smisla ni, če imamo potne liste, ki so zelo varni, če je to varnost mogoče sabotirati v postopku same izdaje. Ne gre za vsiljevanje ukrepov državam članicam, temveč za izmenjavo najboljših praks, da bi lahko zagotovili, da evropski potni list predstavlja varno dejstvo na naših zunanjih mejah. Vsem se zahvaljujem za vaše sodelovanje.
v pisni obliki. - (RO) Zaradi terorističnih groženj je bilo treba uvesti nekaj dodatne varnosti in biometrične elemente, da bi se povečala zaščita potnikov, ki potujejo znotraj Evropske unije. Najpomembnejši značilnosti predloga uredbe sta boj proti trgovini z otroki z uvedbo načela "ena oseba - en potni list" in uvedba izjem v zvezi z odvzemom prstnih odtisov od otrok, mlajših od 12 let. Vendar pa zakonodaja v nekaterih državah članicah omogoča, da prstne odtise dajo tudi otroci, ki so mlajši od 12 let, kar pa bo mogoče samo v prehodnem obdobju štirih let. Uvedena pa bo absolutna starostna omejitev šestih let. Nekatere pilotne študije, ki so jih opravile države članice, poudarjajo, da prstni odtisi otrok, mlajših od šest let, niso dovolj kakovostni in se lahko tudi spreminjajo, ko otrok raste. Določitev starostne omejitve zmanjšuje tveganje napake, do katere pride pri identifikaciji oseb z odvzemom njihovih prstnih odtisov. To je tudi priložnost, da se oteži trgovina z otroki. Potreba po zaščiti potnikov je postala še bolj očitna po dogodkih 11. septembra 2001. Vendar pa mora višjo raven zaščite in varnosti spremljati zagotovilo pravic in dostojanstva potnikov, kot je določeno v Evropski konvenciji o varstvu človekovih pravic in temeljnih svoboščin.
Prva se nanaša na Svet. Vlade Evropske unije se v Svetu sestajajo s tistimi, ki so pristojni za zakonodajo, in tako kot vsaka zakonodajna skupina bi si morali tudi sami prizadevati za to, da njihovo delo in njihove odločitve postanejo javne. To želim poudariti zlasti zato, je skupina Evropske ljudske stranke (Krščanskih demokratov) in Evropskih demokratov vložila spremembe za glasovanje po delih o nekaterih odstavkih. Upam, da se z glasovanjem po delih ne bodo izbrisali pomembni deli poročila. Na primer, odstavek 3 poročila zahteva sprejem ukrepov po sodbi v zadevi, ki jo je predložil Maurizio Turco, nekdanji poslanec Evropskega parlamenta iz vrst Radikalne stranke, ki je dobil tožbo pred Sodiščem Evropskih skupnosti v zvezi z objavljanjem pravnih sklepov, ki jih sprejmejo pravne službe evropskih institucij, in tudi v zvezi z obveznostjo razkrivanja identitete delegacij držav članic Svetu. Pravico imamo vedeti, kdo glasuje v Svetu in kako. Zato upam, da nihče ne bo glasoval proti temu odstavku 3 ali proti odstavku 9, ki prosi za informacije o tem, kaj se dogaja v Coreperju, Odboru stalnih predstavnikov, in zahteva, naj se razkrije gradivo s sej in naj se mednarodnih političnih dokumentov ne skriva za diplomatskimi dokumenti. To je zelo pomembno!
Druga točka se nanaša na Parlament, naš Parlament, saj moramo biti prvi, ki bomo objavljali, kaj počnemo. Italijanski Radikalci temu pravimo "javni register izvoljenih predstavnikov", torej register, kjer lahko izvemo vse o dejavnostih poslancev Evropskega parlamenta, o tem, kdo je prisoten in kdo odsoten, kako je kdo glasoval in seveda, koliko je kdo plačan. Vendar pazite, in to pravim zato, ker prošnja za glasovanje po delih zadeva tudi odstavek 5, bilo bi namreč napačno, če bi mislili, da bi se, če nekatere izmed teh podatkov ohranimo kot zaupne - in s tem se obračam h gospe Cederschiöld, ki je občutljiva na to vprašanje -, poslanci Evropskega parlamenta dejansko uspeli še bolj izpostaviti agresivnim, demagoškim napadom. Vemo, da so nekateri kolegi poslanci snemali druge poslance Evropskega parlamenta, da so se spremenili v vohune. Temu se ne moremo izogniti samo tako, da to preprečimo, temveč lahko pri tem uspemo samo, če bomo naše delo objavili v celoti in tako prelisičili tiste ljudi, ki želijo kukati skozi ključavnice, in odprli naša vrata objavljanjem dela parlamentarnih odborov, sej in vseh postopkov v tem Parlamentu prek interneta.
Tretja točka, ki jo želim izpostaviti, vključuje obliko dokumentov, kajti skupina PPE-DE je zaprosila za glasovanje po delih tudi pri odstavku 7, ki se na to nanaša. V tem odstavku zahtevamo, da se dokumenti oblikujejo z uporabo urejevalnikov besedil z odprto kodo, če naj se izrazim tehnično, kakor tudi dejanske večjezičnosti in tehnologij, ki tudi invalidnim osebam omogočajo dostop do informacij in dokumentov. Upam, da nihče v tem Parlamentu ne nasprotuje večjezičnemu dostopu z uporabo tehnologij, ki lajšajo dostop invalidnim osebam, saj je to bistvenega pomena za določen del državljanov Evropske unije.
Priporočilo o združitvi Uredbe št. 1049/2001 in Uredbe (EGS, Euratom) št. 354/83 o odpiranju za javnost arhivskega gradiva je iz nekega določenega razloga precej kompleksno, saj člen 225 Pogodbe ES in Uredba št. 1049/2001 ne veljata za vse institucije in organe. Tudi to bi se lahko spremenilo, če in ko bo začela veljati Lizbonska pogodba, saj se bo s tem pravica do dostopa do dokumentov razširila na vse institucije in organe. Zato ne gre za preprosto združitev teh dveh uredb, saj pokrivata različna področja.
V resoluciji se usmerjate na vprašanja upravljanja dokumentov in enotnega portala ter projekta Trans-Jai. Komisija podpira zamisel o oblikovanju enotnega portala, da bi se državljanom olajšal dostop do zakonodajnih dokumentov. Mislim, da bo za to potrebna enotna metodologija in da si moramo ogledati vse praktične posledice, ki bi jih to lahko imelo za identifikacijo dokumentov in sklicevanja nanje. Želimo si portal, ki bi omogočil celovito razpoložljivost javnih dokumentov vsake institucije, zato smo pripravljeni z vami sodelovati pri tej zadevi.
Dovolite mi, da povem še nekaj o vprašanju izmenjave podatkov med institucijami. Razumem, kaj s tem mislite in kaj želite doseči, vendar vas želim spomniti, da imajo naše institucije že oblikovano delovno metodo, kar zadeva izmenjavo zaupnih podatkov Komisije, to pa je urejeno v prilogi k okvirnemu sporazumu. Ne smemo tudi pozabiti, da vprašanje izmenjave podatkov med institucijami ni povezano z javnim dostopom, zato menimo, da ga je treba obravnavati ločeno in ne tako, kot ga obravnavamo zdaj.
To poročilo in razprava predstavljata tudi dragocen in cenjen prispevek, ki ju lahko uporabimo naslednjič, ko bomo lahko o tem širše razpravljali. Zahvaljujem se Parlamentu za njegovo prizadevanje za ohranitev vprašanja preglednosti in odprtosti na vrhu programa EU. K številnim izmed teh vprašanj se bomo vrnili v bližnji prihodnosti, na primer na skupnem zasedanju Odbora za državljanske svoboščine, pravosodje in notranje zadeve s češkim parlamentom, ki bo potekalo naslednji teden in ki se ga bom z veseljem udeležila, samo nekaj tednov pozneje pa bomo obravnavali pomembno vprašanje o spremembah Uredbe št. 1049/2001.
Mislim, da se te razprave ne bi smele končati tukaj. Odprti moramo biti v zvezi s preglednostjo in razmisliti tudi o tem, kaj lahko proaktivno storimo na področjih zunaj formalne zakonodaje, kot so izboljšani registri, večja prijaznost do uporabnika in dostopnost, aktivno razširjanje in hitrejša objava dokumentov. Sama sem lani na primer na spletni strani omogočila neposreden dostop do registra mojih lastnih dopisov. Prepričana sem, da imate vsi podobne zamisli in primere, kaj bi lahko storili, če bi se le potrudili. Pozivam vas torej, da to storimo.
Spremembe, ki jih predlagate - poudarjam, spremembe, ki ste jih predlagali sami - v poročilu, ki je sprva bilo deležno podpore vseh skupin, bi razdelil na štiri različne skupine. Prvič, nekatere so nemogoče; dali ste nekatere predloge, ki so neizvedljivi. Na primer, gospod Cappato, nekateri izmed vaših predlogov še nimajo pravne podlage: dokler ne začne veljati Lizbonska pogodba, bo uskladitev pravil različnih institucij nemogoča. Nekaj podobnega je pravkar rekla komisarka Wallström. Pozivate tudi k temu, da se leto 2009 razglasi za evropsko leto preglednosti, vendar smo prepozni, časa ni več. Nekateri izmed vaših predlogov so torej neizvedljivi.
Drugič, nekateri izmed vaših predlogov so nepriporočljivi. Pozivate na primer k preglednosti na srečanjih političnih skupin. To ne bo šlo. Še vedno obstaja potreba po zasebnosti, saj je zasebnost politično premoženje. Če želim nasprotovati svoji stranki in zadržati svoje nasprotovanje zase, želim to storiti na samem: tu ne gre za pomanjkanje preglednosti. Preglednost je potrebna znotraj javnih organov, ne pa znotraj strank, ki jim je treba zagotoviti zasebnost njihovih razprav. Zato se o tej točki z vami ne morem strinjati.
Na koncu - preden mi gospod predsednik da znak, saj se bo moj čas kmalu iztekel - naj povem, da so nekateri izmed vaših predlogov nepotrebni. Razumem na primer, da je res lepo in privlačno za javno mnenje, da govorimo o preglednosti pri dejavnostih poslancev, da bi lahko vsi videli, ali so navzoči na plenarnih sejah. To se že lahko vidi, gospod Cappato. Vidi se lahko tudi, ali so navzoči na sejah odborov; vsak ima namreč svoj zapisnik, ki je dostopen vsem državljanom. Nadomestila, ki jih prejemajo poslanci Evropskega parlamenta, so prav tako javna. Z drugimi besedami, državljani imajo dostop tudi do teh podatkov.
Uredba govori o dostopu do vseh dokumentov, ki jih imajo, prejemajo ali objavljajo tri institucije, ko odločajo kot zakonodajni organi. To je tisto, k čemur se moramo vrniti. Opredeliti moramo, kaj pomeni "odločati kot zakonodajni organ". Pogledati moramo, kako je uredba delovala doslej, nato pa jo moramo izboljšati. Prav to želim storiti skupaj z vsemi akterji in vesel sem, da lahko tukaj pozdravim švedsko ministrico, gospo Cecilio Malmström, ki je na tem delala na samem začetku. Vsi si želimo napredek pri celotnem vprašanju dostopa.
Zato ste, gospod Cappato, na žalost prekoračili svoja pooblastila, zlasti s temi svojimi sanjami, ki jih imate. Če ne bi sami izjavili, da ste italijanski radikal, tega ne bi nikoli mogel razbrati iz vašega poročila, dejstvo pa je, da se vaša pričakovanja, da bodo politične stranke prenašale svoje notranje razprave, ne bodo uresničila, vse, kar počnete in kot je rekel predhodni govornik, pa je, da razkrivate nesoglasja, namesto da bi utrdili dejstvo, da smo tukaj zato, ker verjamemo v Evropo, ki je odgovorna svojim državljanom. Zaradi tega bo težko sestaviti volilni seznam. V mislih sem z vami, vendar pa moram slediti svojemu razumu.
Gospoda Cappata bi lahko obdolžili, kot sta to storila gospod Herrero-Tejedor in gospod Cashman, da je presegel svoja pooblastila. To je samo stvar interpretacije, ki pa v tem primeru ni posem upravičena. Vprašanje o tem, ali naj se seje skupin prenašajo ali ne, je zagotovo nekaj, o čemer bi lahko govorili. Vprašanje je torej, ali bi imeli na primer pravico, da na zahtevo večine članov skupine takšne seje organiziramo v tajnosti, saj zagotovo obstajajo občutljiva vprašanja - kar vemo vsi iz naših sej -, ki jih moramo razjasniti najprej sami med sabo, preden jih damo v javnost. Po mojem mnenju je normalno, da umazano perilo peremo doma in ne na ulici.
V primerjavi z drugima dvema institucijama lahko rečemo, da Parlament vodi, ko govorimo o preglednosti, zato tega ne bi uvrstil med svoje prednostne naloge, saj smo, kar zadeva dostopnost dokumentov in preglednost sej in dejavnosti poslancev Evropskega parlamenta, bolj odprti od katerega koli nacionalnega parlamenta. To pa še ne pomeni, da stvari ni treba izboljševati, kar velja tudi za drugi dve instituciji, zlasti pa za Svet, ki ga na žalost ni tukaj. Gospod Cashman je pravkar dejal, da moramo vedeti, kdo je sprejel katero odločitev in kako, da bi lahko opredelili odgovornost za politična dejanja.
Še pomembnejše pa je, da omogočimo dostop do dokumentov, ki nastajajo na primer v okviru komitološkega postopka. Poseben primer je uredba o tekočinah v ročni prtljagi, katere priloga ni bila dostopna državljanom, prav tako pa ni bila dostopna parlamentarcem. Zahteva za preglednost v večini držav članic Evropske unije ni bila uvedena brez dobrega razloga, to pa je ljudem dati možnost, da razumejo politične dejavnosti, opredeliti odgovornost in nato morda tudi omogočiti različne odločitve v okviru volitev.
v imenu skupine UEN. - (PL) Gospod predsednik, če naj bo Evropska unija unija za državljane in ne za evrokrate, potem je očitno, da mora biti bolj pregledna, kot morajo biti bolj pregledne tudi dejavnosti njenih organov. Samo takrat bo lahko Unija povrnila svojo verodostojnost, ki jo je tako nemarno odvrgla stran. To verodostojnost so omajali poskusi vsiljenja Ustavne pogodbe in neuspeh izvajanja nacionalnih referendumov. Zato je prav, da zahtevamo, da morajo biti vse razprave Sveta, na katerih se odloča o usodi Evrope, dostopne vsem državljanom držav članic Evropske unije. Vendar pa te razprave ne vključujejo razprav političnih skupin.
Za Parlament, Svet in Evropsko komisijo je pomembno tudi, da sprejmejo enaka načela za omogočanje dostopa do dokumentov, da ti ne bi ostali osamljene zvezde na informacijskem nebu in nebu informacijske tehnologije. Mislim, da to poročilo predstavlja velik korak proti preglednosti. Vendar pa sem trdno prepričan, da je pri nekaterih vprašanjih šlo nekoliko predaleč. Celo tovariš Lenin je nekoč dejal, da moramo včasih storiti korak nazaj, da bi naredili dva koraka naprej. Mogoče bi moral poročevalec premisliti o tem.
Gospod predsednik, v demokraciji je preglednost pojem časti. V demokratičnih državah državljani izvolijo vodilne organe. Ti organi imenujejo uradnike, ki izvajajo demokratične odločitve. Zaradi tega bi bilo absurdno, da bi bilo tem izvoljenim predstavnikom in imenovanim uradnikom dovoljeno prikrivati informacije svojim volivcem. Za dejstvo, da se to kljub temu dogaja, obstajata dve razlagi. Prva je zapuščina preddemokratične družbe, kjer so bili ljudje obravnavani kot podaniki pod neizvoljenimi vladarji. Podanikom se ni bilo dovoljeno vmešavati v zadeve vladarjev. Druga je, da lahko varnost naroda, spoštovanje integritete državljanov, poslovne skrivnosti, vpliv trga in podobni razlogi zahtevajo izjeme glede preglednosti.
Z določeno mero ponosa opozarjam, da ima moja država, Švedska, najdaljšo zgodovinsko tradicijo ustavne preglednosti. Zato se je država Švedska vključila v zadevo Turco in dosegla, da je lansko poletje Sodišče Evropskih skupnosti razveljavilo odločitve Sveta in Sodišča prve stopnje. To je bil še en korak proč od mandarinskega cesarstva, toda pot do vzpostavitve demokratične preglednosti v EU je dolga. Premagati je treba veliko notranjega odpora. Poročilo gospoda Cappata mora zato prejeti popolno podporo tega Parlamenta, kar bi bil še en korak naprej na tej dolgi poti.
- (IT) Gospod predsednik, govoril bom samo nekaj sekund, da povem, da se strinjam s precejšnjim delom poročila gospoda Cappata. Presenetljivo bi bilo, če bi čutil drugače, saj menim, da sem edini italijanski poslanec EP, ki je poskušal javno objaviti seznam navzočnosti in število vprašanj, ki jih je tu v našem Parlamentu zastavila italijanska delegacija. To sem delal leto za letom v majhni knjigi, v kateri poročam o mojih parlamentarnih dejavnostih.
Srečnejši bi bil, če bi na primer italijanski tisk, ki vse prepogosto na nas kaže s prstom, objavil informacije, ki same po sebi niso ravno nekakšno odkritje, ki pa bi kljub temu ponazorile vrsto dejavnosti, ki jih italijanski poslanec EP opravlja tu. Še boljše bi bilo, če bi lahko izpostavil, da so naše dejavnosti, če se jih opravlja pravilno, neodvisne od članstva v strankah, za katere smo bili izvoljeni, v smislu, da si prizadevamo služiti celotnemu sistemu.
Ko govorimo o odgovornosti in preglednosti, moramo začeti pri nas samih, in to pomeni vse institucije EU. Strinjam se z večino poročila. Opozorila bi na eno ali dve zadevi. Zagotoviti moramo na primer, da so, če zagotavljamo informacije o dejavnostih poslancev, takšne informacije izčrpne. Drugače bomo izvedeli ceno vsega in vrednost ničesar. S tem mislim, da je naš obseg dela resnično precej širok. Ne gre samo za navzočnost v odborih ali na plenarnih zasedanjih. Takšne informacije o dejavnostih poslancev bi morale vključevati vse dejavnosti. Drugače bi lahko izgubili zelo dragoceno delo, ki ni osredotočeno na Parlament, saj bi bilo nevidno.
(DE) Gospod predsednik, moje izkušnje so verjetno precej podobne tistim milijonov Evropejcev. Komisarka, v ta Parlament sem vstopil leta 1999 z velikim zanosom, ki ni nič zaostajal za tistim, ki ga še vedno kažete. Potem sem naredil tisto, kar naredi tako mnogo državljanov. Želel sem vedeti nekaj, in sicer: kako se sprejema odločitve? Kam gre denar? Kdo ga dobi? Vedno več volivcev je prihajalo k meni in rekli so: ne vemo, kje smo s to EU. To je bila tudi moja izkušnja. Žal se človek zave, da se za mnogimi ukrepi skriva izrecni namen prikrivanja neodgovornosti, ki še vedno obstaja v naših institucijah, vključno z nejasnim določanjem zakonodajnih teles. Lahko vas samo spodbudim, da vztrajate pri svojih prepričanjih in greste dlje, kot gre trenutno poročilo gospoda Cappata, in daste na razpolago te osnovne informacije. To bi bil dosežek, in to pravim po 10 letih.
(PT) Gospod predsednik, gospa Wallström, gospe in gospodje, načelo preglednosti je temeljno načelo Evropske unije. Krepi demokratično naravo naših institucij in spodbuja sodelovanje državljanov v postopku sprejemanja odločitev ter tako zagotavlja večjo legitimnost javnih organov s tem, da so učinkovitejši in odgovorni ljudem. Podpiram načelo, da so vse demokratične institucije dolžne zagotoviti, da so njihove dejavnosti, dokumenti in odločitve javni. Dostop do dokumentov je temeljni element poštenega sodelovanja, ki je potrebno med evropskimi institucijami.
Med preiskovanjem dejavnosti CIA v Evropi sem goreče kritiziral Svet zaradi kršenja tega poštenega sodelovanja z uvedbo omejitev - polnih in delnih - dostopa do bistvenih dokumentov. Zaradi tega sem tudi pozdravil odločitev Sodišča Evropskih skupnosti v zvezi z zadevo Turco, v kateri je sklenilo, da načeloma obstaja dolžnost razkritja mnenj pravne službe Sveta o zakonodajnem postopku; ta mnenja bi lahko bila ključnega pomena pri razumevanju smeri, ki jo je ubral postopek odločanja.
(PL) Gospod predsednik, državljanske pravice vključujejo pravico do obveščenosti glede dejavnosti predstavnikov, ki jih je izvolila družba in ki izvajajo pomembno javno funkcijo. To še posebno velja v primeru institucij Evropske unije, vključno s Svetom, do dokumentov katerega je težje dostopati. Informacijski programi, ki so na razpolago na internetu, bi morali biti uporabnikom prijazni in enostavno voditi zainteresirano osebo do dokumenta, ki ga išče. Toda čeprav ima dandanes mnogo ljudi dostop do interneta, ga nimajo vsi. Potrebujemo publikacije, do katerih je mogoče dostopati v knjižnici, in povzetke, ki so bolj dostopni za ljudi, ki jim ni preveč prijetno brati besedil. Vendar pa moramo premisliti, ali bi bilo treba objaviti popolne zapise razprav političnih skupin.
(PL) Gospod predsednik, če predpostavimo, da bi morali biti demokratični sistemi, ki temeljijo na pravni državi, zavezani k objavi predpisov, ki so zavezujoči za njihove državljane, bi morali zagotoviti, da so dejavnosti institucij pregledne in odprte. V praksi bi torej seje in razprave demokratičnih zakonodajnih organov in tudi njihova glasovanja, kjer je to mogoče, morali biti pregledni in osnutek zakonodaje bi moral biti dostopen javnosti. Žal Svet pogosto deluje na način, zaradi katerega je težko povezati dokument s postopkom in zaradi česar je dostop državljanov do teh dokumentov onemogočen.
Gospod predsednik, skrbno sem si zabeležila, kar je povedal poročevalec. Tu obstajata dve kategoriji: dostop do informacij o zakonodajnem delu EU in dostop do dokumentov na nezakonodajnem področju. Glede prvega podpiram tisto, kar se imenuje aktivna preglednost, vse do svobode informiranja kot pravila, in vsekakor zelo zmanjšano uporabo tajnih sej in gradiv za seje na ravni Sveta. Menim, da bi morali vedeti, kako glasujejo naši ministri, da bi ti lahko bili odgovorni za ustavitev te kulture "krivi Bruselj", ki se odvija doma v nacionalnih parlamentih. Prav tako bi si želela enostaven dostop do seznama navzočih poslancev Parlamenta in glasovanja med parlamentarnim delom na vseh ravneh.
Poglejmo, kaj se zgodi, ko je situacija obrnjena in želi javni uslužbenec ugotoviti, kaj delamo državljani. Ne moremo imeti skrivnosti: v nekaterih državah članicah se prestreže celo zasebne telefonske klice med možem in ženo, med starši in otroci in tako dalje. Vsekakor nas ne sme biti strah, da bi državljani točno vedeli, kako se oblikuje zakonodajo in doseže odločitve v Komisiji ali Svetu, in to velja tudi za zakonodajne odločitve, ki jih sprejme naš Parlament. Pozdravljam to pobudo.
(PL) Jasnost in preglednost bi morali oblikovati temelj dejavnosti institucij Evropske unije. Samo če dosežemo ustrezno raven preglednosti, bodo naše dejavnosti postale razumljivejše za državljane in jim bodo s tem bližje. Institucionalna kriza, s katero je soočena Unija, nam vsem kaže posledice sprejetja napačnega pristopa k temu vprašanju. Po mojem mnenju je bilo prav to omalovaževalno vedenje do državljanov Evropske unije razlog za to, da so bile posledično institucionalne reforme polomija in v Franciji, na Nizozemskem in na Irskem ni prišlo do ratifikacije Lizbonske pogodbe.
Zaradi tega bi morali sprejeti pravilne zaključke in se zavedati, da bi morala biti naša osnovna prednostna naloga družbeno sprejetje dejavnosti Evropske unije. Da bi dosegli to sprejetje, bi se morali državljani zavedati, kaj delamo, kako delujemo in, konec koncev, kakšne odločitve sprejemamo. Potrebujemo jasen, povezan in opazen vir informacij o dejavnostih vseh institucij Evropske unije. Mesto Evropskega parlamenta je zagotovo na čelu te spremembe, saj je institucija, ki je najbližje državljanom Evropske unije. Zapomniti si moramo, da je bila Unija ustvarjena prav za te državljane.
Še vedno nosimo breme zgodovinskih razlik v kulturi in stališčih, kaj bi bilo treba narediti javno in kaj ne. Menim, da se v nekaterih primerih še vedno borimo s tem. Prihajam iz države, kjer imamo dolgo tradicijo načela odprtosti in dostopa do dokumentov, medtem ko je bilo v drugih državah članicah obratno: najprej je tajno in samo stvari, za katere se odloči, da ne bi smele biti tajne, smejo postati javne. Menim, da je to nekaj, s čimer se moramo truditi spopasti in obravnavati. Menim, da je poročilo pokazalo tudi vse povezave med vsemi temi vprašanji in njihovo prepletenost in na to moramo gledati s političnega stališča.
Upam, da veste, da se lahko zanesete name, da si bom vsakodnevno prizadevala za zagotovitev, da Komisija izboljša svoj dostop do dokumentov. Pogledamo lahko, kaj delamo v odborih; izboljšamo lahko, kar delamo glede registrov in številnih točk, na katere je opozoril gospod Cappato in ki so nam v pomoč. Menim, da je treba ohraniti pritisk na Komisijo, vendar ste vsi pokazali, da to zadeva tudi Parlament. Lahko izboljšate in povečate odprtost in preglednost. To je zagotovo del krepitve demokracije v Evropi. Za delo na tem bomo imeli možnost med pripravami na volitve v EP. To bo eden od odločilnih preskusov za vse nas.
Tu govorim o večji in enostavnejši razpoložljivosti informacij; to seveda ne pomeni, da skupine ne bodo mogle več imeti sej za zaprtimi vrati. Ne govorim o absolutni in ideološki obveznosti, ki velja za katero koli sejo, ampak o zagotavljanju, da je infrastruktura pripravljena, če jo hočemo. Ne verjamem, da je res, kot je rekel gospod Herrero, da so informacije o navzočnosti, glasovanju in tako dalje v celoti hranjene in v celoti na razpolago. To ni res. Zapisniki so na voljo za posamezne odbore in informacije je mogoče sestaviti samo, če se preuči sejo za sejo.
Docela se zavedam, da vrednost dela poslanca EP ni samo v navzočnosti in odsotnosti, vendar ne morem razumeti, zakaj bi morali mi sami skorajda skrivati te informacije, s čimer odpiramo vrata najhujšim in najbolj demagoškim vrstam manipuliranja. Zato upam, da glede teh vidikov in vidikov dostopa s strani invalidov - ne predstavljam si, zakaj je Skupina Evropske ljudske stranke (Krščanskih demokratov) in Evropskih demokratov pozvala k ločenemu glasovanju o tem -, resnično upam, ne bomo imeli presenečenj v zadnjem trenutku, ker menim, da je to stvar, ki je bistvenega pomena za vsakogar. Gospod predsednik, hvala za vaše razumevanje.
Razpravljamo o diklorometanu (DCM), ki je odstranjevalec barv. Prav tako je industrijska kemikalija, ki se jo dejansko veliko uporablja v farmacevtski industriji. Pri njegovi industrijski uporabi pa je mogoče ob uporabi te kemikalije povsem zaščititi delavce in okolje. Problemi se pojavljajo večinoma pri prodaji potrošnikom. Diklorometan je škodljiva kemikalija, saj je rakotvoren, ima narkotičen učinek in škodljive učinke na zdravje. Človeka zlahka prizadene. Preden diklorometan zavohate, ste že trikrat presegli varnostno mejo, zaradi česar se izredno težko zaščitite pred njim. Pravilna zaščita je sestavljena iz visoko specializiranih rokavic, ki jih je treba zamenjati vsake tri ure. Imeti morate opremo, ki običajno stane okoli 2 700 EUR, z neodvisnim prezračevalnim sistemom.
Dejstvo, da se to kemikalijo danes uporablja, je zelo odvisno od dejstva, da se uporablja nezakonito. To pomeni, da je bilo pomembno tudi omejiti in prepovedati uporabo s strani poklicnih uporabnikov. Pogosto gre za samozaposlene in podjetja s samo nekaj uslužbenci, ki čistijo grafite ali odstranjujejo barve. Zaščitno opremo pogosto pustijo doma ali pa sploh ni na voljo. Prepoved te kemikalije je zato v veliki meri vprašanje varstva delavcev. Vemo, da se v državah, v katerih se uporablja - kar trenutno pomeni 24 od 27 držav članic -, diklorometan redkokdaj uporablja pravilno v skladu z nacionalno in evropsko zakonodajo. Menim, da bo zadostovalo, če navedem besedilo Združenja nemške kemične industrije, ki navaja, da se omejitve izpostavljenosti redno preseže tudi, če je na voljo dobro prezračevanje, se barve odstranjuje na omejenem območju, se ostanke odstranjenih barv zbira in se vsebnike z diklorometanom nemudoma zapre. Zato je potreben zaprti dihalni aparat.
Menim, da je zelo pozitivno, da je Komisija podala predlog in da smo zdaj dosegli kompromis, ki bo v praksi prepovedoval tudi poklicno uporabo, države pa bodo lahko sprejele nacionalna odstopanja. Vendar morajo tisti, ki sprejmejo takšna odstopanja, zagotoviti, da imajo delavci, ki delajo s to kemikalijo, ustrezno varovalno opremo, so ustrezno usposobljeni in poznajo alternativne možnosti, prav tako pa morajo tudi upravičiti, zakaj ne morejo uporabiti teh alternativnih možnosti. Dejstvo je, da so na voljo uporabne alternativne možnosti na vseh področjih, na katerih se uporablja diklorometan. Govorimo o 5 %, ki se uporabljajo na nevaren način, torej za odstranjevanje barve. Drugih 95 % uporabljene količine diklorometana se uporablja v industriji. Dobro je, da tudi tam zaostrujemo varstvo delavcev in okolja.
Glede na vse sem dejansko zelo zadovoljen s sporazumom. Izboljšal bo možnost ljudi, da odstranjujejo barvo, ne da bi bili izpostavljeni nevarnim, rakotvornim kemikalijam. Moji kolegi poslanci tega Parlamenta so omogočili, da je bil sporazum dosežen tako hitro, in vsem se zahvaljujem za to, in da smo vsi poročevalci v senci in jaz lahko dosegli dogovor s Svetom. Dobro kaže. To je bila dejansko zadnja možnost pred direktivo REACH, da kemikalije prepovemo na staromoden način. Zato je bil to odličen zaključek politike o kemikalijah starega sloga in vsekakor je bil dober zaključek za nas, da smo tako uspešno dosegli sporazum.
Glede diklorometana obstajajo tisti, ki trdijo, da bi bile lahko alternative vsaj tako nevarne, če ne še bolj, toda ocena Komisije in drugih jasno kaže, da so alternative bistveno manj nevarne. Zdaj ustvarjamo trg za alternative. Realnost je, da bodo podjetja, ki se zdaj pritožujejo, v mnogih primerih proizvajala tudi alternativne proizvode, obstajajo pa tudi manjša podjetja, ki proizvajajo alternativne proizvode. Dobro je, da bomo zdaj dobili priložnost, da izkoristimo njihovo konkurenčno prednost večjega varstva okolja na notranjem trgu. Smo na poti k varnejši prihodnosti in zahvaljujem se vsem, ki so bili del tega procesa.
Za trženje in uporabo diklorometana s strani poklicnih uporabnikov bo veljala splošna prepoved. Ker pa nekatere države članice menijo, da je pomembno, da poklicni uporabniki to snov uporabljajo tudi v prihodnje, bo tem državam članicam dana možnost, da dovolijo uporabo te snovi pod specifičnimi strogimi pogoji. Te države članice morajo določiti specifična pravila in predpise, ki ustrezajo njihovim obstoječim nacionalnim sistemom, za pooblaščanje poklicnih uporabnikov. Poklicni uporabniki bodo dovoljenje dobili po opravljenem tečaju usposabljanja. Tečaj usposabljanja mora med drugim zagotavljati informacije o tveganjih, ki jih predstavlja diklorometan, in razpoložljivosti alternativnih snovi. Delodajalci in samozaposleni bi morali diklorometan po možnosti nadomestiti z drugimi snovmi ali postopki, ob tem pa upoštevati veljavno zakonodajo o varnosti na delovnem mestu.
Uporaba odstranjevalcev barv, ki vsebujejo diklorometan, bo še naprej dovoljena v poslovnih prostorih pod pogojem, da so bili izpolnjeni vsi potrebni ukrepi za zmanjšanje izpostavljenosti zaposlenih. Nujno je na primer zagotoviti ustrezno prezračevanje, da bi čim bolj upoštevali mejne vrednosti na delovnem mestu. Prav tako je treba določiti ukrepe za zmanjšanje izhlapevanja iz vsebnikov odstranjevalcev barv. Poleg tega je treba uporabljati zaščitno dihalno opremo, če so presežene mejne vrednosti na delovnem mestu.
Gospa predsednica, najprej bi se želela zahvaliti poročevalcu in ponoviti, da smo zelo dobro sodelovali pri doseganju tega kompromisa, ki ima podporo Skupine Evropske ljudske stranke (Krščanskih demokratov) in Evropskih demokratov. Pozornost je treba obrniti k dejstvu, da je to zelo strupen proizvod in da obstajajo izvedljive in varne alternativne rešitve. Vsekakor ne moremo zanikati nevarnosti - kot ste omenili, gospod Verheugen -, povezanih z uporabo diklorometana, še zlasti, če pogoji ne zagotavljajo varnosti uporabnika. Diklorometan pogosto uporabljajo posamezniki, ki opravljajo obnovitvena dela v svojih domovih. Menijo, da je odličen in učinkovit proizvod, vendar se ne zavedajo, da z njegovo uporabo v zaprtem prostoru tvegajo zelo hitro izgubo zavesti in da ob opustitvi skrbnega ravnanja obstaja celo nevarnost smrti.
V nasprotju s skrajnim stališčem popolne prepovedi, kot je sprva predlagal poročevalec, doseženi kompromis državam članicam dovoljuje možnost, da za poklicno in industrijsko uporabo zagotovijo izjeme, toda pod jasno opredeljenimi pogoji. To je učinkovit kompromis in pomembno se je zavedati, da je diklorometan odgovoren za mnogo nesreč. Poleg tega obžalujem, da imamo zelo malo informacij o nesrečah pri delu, do katerih je prišlo. Prav tako bi poudarila, da je bila pred začetkom dela Komisije izvedena ocena učinka in da so bile njene ugotovitve uporabljene pri oblikovanju besedila. Vendar pa moramo zagotoviti, da bodo tistim posameznikom, ki jih bo še vedno mikalo uporabiti proizvod, na voljo natančne informacije, čeprav so zdaj države članice odgovorne za sestavo jasnih pravil in izvajanje splošne prepovedi trženja tega proizvoda, ki je nevaren za zdravje.
Diklorometani so, kot smo slišali, snovi z edinstveno nevarnim profilom. So tako hlapni, da vdihavanje, celo slučajen vdih, presega vse spoznane mejne vrednosti za zdravje. So rakotvorni in imajo učinke na živčevje s poškodbami živcev. Na običajnih temperaturah njihova uporaba povzroči izhlapevanje do nevarnih ravni. Za varno delo z diklorometanom je potrebna obleka, ki ne prepušča zraka, ki stane okoli 2 000 EUR, za zaščito kože pa rokavice, ki stanejo 25 EUR ali 30 EUR in jih je treba menjati na dve do tri ure.
Seveda tega nihče ne dela, četudi je seznanjen s škodljivo naravo te snovi. Ni učinkovitega načina za zagotavljanje varne uporabe diklorometanov s strani javnosti. In ker so tako strupeni, sta jih hotela poročevalec in odbor prepovedati, celo za poklicno uporabo, da bi preprečila smrtne primere. Komisija ima za zadnjih osem let zabeleženih približno 18 nezgod s smrtnim izidom zaradi uporabe teh proizvodov in približno 56 nezgod brez smrtnega izida. Prepričan sem, da jih je v resnici bilo več. Toda industrijski lobi je v Svetu oblikoval skupino, ki lahko prepreči sprejetje, in iz tega razloga sta se poročevalec in odbor nerada strinjala, da se državam članicam dovoli odstopanje za poklicno uporabo.
Omenil sem, da imam glede tega interes v zvezi z mojim volilnim okrožjem. O tem vprašanju si s komisarjem Verheugnom dopisujem že sedem let. Zakaj? Ker imam v svojem volilnem okrožju podjetje z imenom Eco Solutions, ki je razvilo povsem varno alternativo diklorometanom. Alternativo na vodni osnovi. Ima enak učinek, čeprav postopek traja malo dlje. Žal moram povedati, da je bila edina država članica, ki je močno lobirala za ohranitev uporabe diklorometana, Združeno kraljestvo, ki tudi v industrijskih količinah proizvaja mnogo takšnih snovi.
Skupaj s komisarjem Verheugnom sem se štiri leta trudil, da je strokovni odbor Komisije sploh pogledal, da obstaja ta alternativa na vodni osnovi, tri leta pa je trajalo, da se je alternativo na vodni osnovi spoznalo za učinkovito in uporabno tehnologijo. Vendar pa lahko z zadovoljstvom povem, da ima ta zgodba srečen konec, kot jih imajo vse najboljše zgodbe. Diklorometani bodo za neindustrijsko uporabo umaknjeni s trga. Moji volivci bodo s svojo novo tehnologijo postali bogatejši, in vsi bodo zaradi izjemnega dela Carla Schlyterja in njegovih kolegov v Odboru za okolje, javno zdravje in varnost hrane srečno živeli do konca svojih dni.
Žal bodo delavci v farmacevtski industriji in tisti, ki čistijo stene in fasade, še naprej izpostavljeni tveganju zaradi učinkov diklorometana. Žal moram povedati, da ta sporazum ne bo pomenil popolne prepovedi poklicne uporabe diklorometana. To je resen neuspeh, za katerega je po mojem mnenju v celoti odgovorna Komisija. Vendar pa je bilo to odstopanje oblikovano na takšen način, da bo, upam, majhno število držav članic, ki želijo uporabljati diklorometan, moralo zagotoviti, da posledično ne trpijo njihovi delavci. Breme dokazovanja je torej na tistih državah, ki želijo v omejenih količinah uporabljati diklorometan in ki morajo dokazati, da se bo snov uporabljala na najvarnejši možni način, in zagotoviti zaščito delavcev. Na koncu je to dokaj sprejemljivo.
Na splošno je to dober sporazum. Komisijo bi želel pozvati, da iz te odločitve črpa zanos. Da, zmoremo! In zdaj nadaljujmo. Komisijo pozivam, prosim, ali ni mogoče, da bi nam nakazali, da bo v prihodnosti več prepovedi nevarnih snovi kot so rakotvorna azo barvila, bisfenol A in zaviralec gorenja dekabromodifenileter? Če tega ne more storiti EU, zakaj ne morete posameznim državam članicam dovoliti, da gredo naprej in uvedejo svoje prepovedi? Vi v Komisiji greste celo tako daleč, da države članice prisilite, da odpravijo omejitve, ki jih včasih že imajo. Moja država, Švedska, je bila na primer prisiljena dovoliti azo barvila, potem ko se je leta 1995 priključila EU. Zaradi groženj Komisije s sprožitvijo spora pred Sodiščem Evropskih skupnosti je Švedska zdaj začela dovoljevati dekabromodifenileter. To je nesprejemljivo in predvsem ni okolju prijazno. To ni način za izvajanje progresivnega programa okoljske zakonodaje. Komisija, komisar Verheugen, prosim, prepričajte me v nasprotno! Dokažite, da imajo okoljski vidiki prednost pred povpraševanjem na trgu v več primerih, kot je ta osamljeni primer.
v imenu skupine IND/DEM. - Gospa predsednica, diklorometan, ki je na voljo na trgu in v obliki različnih komercialnih proizvodov odobren za splošno uporabo, se prav tako široko uporablja v kemični industriji ter v tekstilni in farmacevtski industriji. Človeško telo diklorometan zlahka absorbira, je zelo strupen in rakotvoren, odgovoren pa je tudi za mnoge primere zastrupitev, vključno z nezgodami s smrtnim izidom. Ocenjuje se, da je samo na Poljskem več tisoč ljudi na delovnem mestu izpostavljenih temu kemičnemu sredstvu. Medtem ko je mogoče industrijsko uporabo kemikalije učinkovito nadzorovati, pa se uporabo diklorometana s strani posameznih potrošnikov ali celo poklicnih podjetij neizbežno povezuje s tveganjem za zdravje in življenje ljudi, ne samo zaradi dejstva, da ni načina za izvajanje ustreznih kontrol, temveč tudi zaradi visokih stroškov za izvajanje zaščitnih ukrepov.
Vsa opozorila in ukrepi za ureditev uporabe diklorometana so se zaradi velike stopnje toksičnosti in hlapnosti te kemične spojine izkazali za neučinkovite, zaradi česar je potrebno diklorometan povsem umakniti iz široko razširjene uporabe s strani potrošnikov. Gospodarskih dejavnikov se ne bi smelo uporabljati kot razlog za ohranitev tega strupa v splošni uporabi. Prav tako se moramo izogniti uporabi interesov industrij, ki proizvajajo proizvode, ki vsebujejo diklorometan, kot argumenta za podporo omejene uporabe diklorometana s strani potrošnikov. Kar zadeva splošno uporabo te kemične spojine, cena za družbo prevlada nad kakršnimi koli materialnimi koristmi.
Pot do tega je bila težavna. Prvotno je Komisija predložila predlog za prepoved individualne uporabe te snovi - ne poklicne uporabe - in poročevalec je predložil te predloge, da bi prepoved razširili na poklicno uporabo. In tako smo poslušali dokaze naših volivcev, kot je to storil Graham Watson. Govoril je o industrijskih lobijih. Prav tako je omenil industrijski lobi iz svojega volilnega okrožja, ki ga je uspešno prepričal o alternativi. Vemo, da 90 % odstranjevalcev barv uporablja diklorometan, zato smo se morali posvetiti ravnotežju tega.
Menim da ta snov, med mnogimi drugimi, predstavlja veliko tveganje. Je potencialno nevarna. Obstajajo dokazi, da je prišlo do nesreč in so bili poškodovani ljudje. Verjetno je prav, da ukrepamo odločneje kot v preteklosti. Zato sprejemam in resnično pozdravljam kompromis, ki je bil dosežen. Pušča odprta vrata državam članicam, ki želijo in menijo, da je pravilno, še naprej v skladu s strogimi pravili, ki so bila določena, poleg industrijske uporabe dovoljevati uporabo poklicnim uporabnikom - in samo poklicnim uporabnikom.
Toda zdaj, komisar, imate odgovornost, da se vrnete in raziščete alternative. Poglejte alternative, ki so na voljo: metilpiperazin je na voljo 11 let, vendar se je šele zdaj ugotovilo, da je strupen za razmnoževanje; obstajajo vnetljiva topila, ki lahko povzročijo probleme zaradi njuhanja lepila; obstajajo mamila za posilstvo na zmenku, za katere se domneva, da so varna alternativa; obstaja dibromoetan, o katerem se ne ve veliko; in obstajajo osnovnejše metode z gorilnikom in brušenjem, ki se jih lahko uporabi, čeprav se tu pojavijo prah in drugi problemi. Torej vrnimo se in temeljito preučimo alternative, da bomo lahko resnično prepričani, da našim volivcem zagotavljamo varnejšo alternativo. Če ugotovimo, da nekatere alternative niso nič manj nevarne, sem prepričan, da se bo komisar ali njegov naslednik vrnil in nam to tudi povedal ter predložil predlog - in če ne bo nihče od obeh, sem prepričam, da bo to storil Carl Schlyter.
(CS) Gospa predsednica, diklorometan ima narkotični učinek in povzroča poškodbe centralnega živčnega sistema ter izgubo zavesti, prav tako pa ima tudi kardiotoksične učinke. Ob neprimerni uporabi obstaja neposredno tveganje smrti, ta dejavnik pa ima znake terorizma. Zato podpiram prepoved njegove uporabe s strani običajnih potrošnikov in stroge omejitve za poklicno uporabo. Ker obstajajo alternative in verjetno manj strupena belila, je po mojem mnenju nepotrebno dovoliti izjeme. Vendar pa bo predlog, o katerem bomo glasovali jutri, državam članicam dovoljeval, da Komisijo zaprosijo za izjeme v upravičenih primerih, toda pod zelo strogimi pogoji. Želela bi vedeti, kako bo Komisija ali kdor koli drug presodil veljavnost zahtevkov za izjeme in kako bo spremljala upoštevanje omejitev.
Gospa predsednica, gospe in gospodje, naj začnem z nekaj besedami gospodu Watsonu. Imeli ste pomembno vlogo pri nastanku tega predloga. Ko ste mi osebno povedali o problemu, ki ste ga nekaj let imeli s Komisijo, sem uvidel, da obstajajo alternative tej snovi, in prepričan sem, da se boste strinjali, da so se od takrat dalje stvari odvijale zelo hitro. Osebno sem dal navodila mojemu generalnemu direktoratu, da predstavi predlog, saj mi je bilo zaradi mojega stika z vami jasno, da obstajajo alternative. Ob neki drugi priložnosti sem v tem Parlamentu izjavil, in predvsem gospoda Holma bi prosil, da prisluhne temu, da čeprav sem komisar, pristojen za podjetništvo in industrijo, nisem mnenja, da bi moral industrijski proizvod, ki je nevaren, ostati na trgu samo zato, da se ga izkoristi za služenje denarja. Moje mnenje je, da če obstaja alternativa, ki lahko nadomesti nevaren industrijski proizvod, ga je treba nadomestiti. To je načelo, ki sem se ga držal, ko smo v tem Parlamentu razpravljali o direktivi REACH in jo sprejeli. Vse snovi, ki ste jih navedli, gospod Holm, zdaj ureja direktiva REACH.
Prav tako bi želel pojasniti, gospod Holm, da bi tudi sam glasoval za daljnosežnejši kompromis. Če bi se bil Parlament o prepovedi komercialne uporabe diklorometana strinjal s Svetom, bi nocoj glasoval za. Prosim, ne imejte Komisije odgovorne za dejstvo, da mnoge države članice s tem niso želele nadaljevati iz razlogov, ki jih ne poznam. To je razlog, da je Komisija predstavila svoj predlog na način, na kakršnega ga je, ker smo hoteli sestaviti predlog, ki bi imel možnost za sprejetje, in to se je zdaj zgodilo.
Ker sem pristojen za spremljanje priglasitev teh različnih predpisov, vam lahko povem, da Komisija v tem primeru ukrepa na podlagi jasnega in nedvoumnega načela. Resno jemljemo argumente držav članic, povezane z zdravstvom ali okoljem. Če drugačne predpise sprejmejo zaradi teh razlogov, jih ne silimo, da prekličejo svoje okoljske in zdravstvene predpise. Če imate kakršne koli informacije iz preteklih let, s katerimi bi lahko podprli vaše obtožbe, bi želel izvedeti bolj specifične podrobnosti, da lahko spodbijam vaše trditve. Primer, ki ste ga omenili, sega v leto 1995, kar pomeni, da pri tem nisem imel nič.
To razpravo lahko zaključim s pozivom Komisiji, da zdaj zagotovi, da se bo za tiste države članice, ki vložijo zahtevek za odstopanje za poklicno uporabo, to odstopanje preklicalo, če bodo ta nova, strožja pravila redno kršile. Vemo, vsi vedo in vse študije kažejo, da je diklorometan, če se ga pravilno uporablja na takšen način, da je zaščiteno zdravje vpletenih delavcev, neekonomičen in neekološki. Če se sme diklorometan vesti v skladu z ustreznimi tržnimi pogoji, kar pomeni v skladu z zakonodajo, bo njegova nekonkurenčnost zelo hitro pomenila, da bo diklorometan povsem opuščen in ga bodo nadomestile alternative. To priložnost bom izkoristil, da pozovem Komisijo k zagotavljanju, da se spoštuje predpise. Če se to stori, potem bo diklorometan dovolj hitro odpravil sam sebe.
Z današnjo odločitvijo Evropski parlament bistveno omejuje uporabo odstranjevalca barv, znanega kot diklorometan. Kot poročevalec v senci Skupine socialdemokratov v Evropskem parlamentu, pozdravljam odločitev, v katero smo vložili veliko dela. V zadnjih letih je kot posledica uporabe diklorometana prišlo do mnogih nezgod s smrtnim izidom. Ta zelo lahko hlapna snov škoduje živčnemu sistemu in iz istega razloga je tudi rakotvorna. Žrtve so bili večinoma posamezni uporabniki, ki so obnavljali svoje domove, in notranji opremljevalci, saj se pri industrijski rabi upošteva določene varnostne predpise. Koncentracije, izmerjene v določenih evropskih industrijskih obratih, so bile tako visoke, da bi - v primeru daljše izpostavljenosti - povzročile raka pri 10 % delavcev.
član Komisije. - (CS) Gospa predsednica, gospe in gospodje, ribolov je po naravi najbolj globaliziran poklic in poklic, ki se sooča z globalizacijo v vsej njeni moči. Po ocenah na tem področju dela 30 milijonov ljudi, ti ljudje pa so izpostavljeni pomembnim stiskam in nevarnostim, ne glede na učinke globalizacije. V skladu s statistiko Mednarodne organizacije dela primerjava števila nezgod s smrtnim izidom v ribiški industriji s številom nezgod s smrtnim izidom pri delu na splošno kaže, da je ribištvo eden izmed najnevarnejših poklicev na svetu.
Vse evropske institucije podpirajo splošno priznani program za dostojno delo. Komisija je pred kratkim okrepila svojo zavezo s prenovljeno socialno agendo in poročilom, povezanim s Sporočilom o dostojnem delu iz leta 2006. Pomemben del pristopa Komisije je njena podpora mednarodnih standardov o delu. Splošno izboljšanje varnostnih pogojev, zdravstvenega varstva in pravne varnosti na področju ribolova skupaj z ravnmi socialne zaščite, približanimi tistim, ki jih uživajo drugi delavci, je mogoče doseči samo, če si prizadevamo za vzpostavitev minimalnih standardov na globalni ravni. Kot članice Mednarodne organizacije dela in s podporo Komisije so države članice EU kar največ prispevale k pripravi posodobljene in odločne konvencije, s katero bodo vzpostavljeni ti mednarodni minimalni standardi. Te je mogoče dopolniti z mehanizmi za zagotavljanje skladnosti in mehanizmi za uveljavljanje, kot so inšpekcije v tujih pristaniščih pod določenimi pogoji. Junija 2007 je konvencijo in pravno nezavezujoče priporočilo sprejel upravljavski organ Mednarodne organizacije dela.
Konvencija 188 revidira številne starejše standarde Mednarodne organizacije dela, ki se nanašajo na ribiče, in bo lahko, ko bo začela veljati, ustvarila enake in izboljšane pogoje za vse. Konvencija ureja zadeve kot so minimalna starost, zdravniški pregled, nastanitev posadke, čas počitka, pogodba o zaposlitvi, vrnitev, zaposlitev in namestitev delavcev, plača, hrana in prostori za posadko, zdravstveno varstvo in socialna varnost. Nekateri deli nove konvencije se nanašajo na usklajevanje socialne varnosti, to pa je področje, ki je pod izključno pristojnostjo Skupnosti. Svet mora zato državam članicam dovoliti ratifikacijo teh delov konvencije. Področja deljene pristojnosti obsegajo še nekaj drugih tem. Ker morajo novi standardi Mednarodne organizacije dela začeti veljati čim prej, Komisija predlaga, da konvencija vključuje poziv državam članicam k prizadevanju za pospešitev vložitve dokumentov o ratifikaciji in k njihovi vložitvi najkasneje do 21. decembra 2012, če je to mogoče. Ta poziv bo podprl pregled stanja ratifikacije, ki ga bo izvedel Svet pred januarjem 2012.
Gospa predsednica, komisar, gospe in gospodje, kot vemo in kot je nocoj nekdo povedal, Mednarodna organizacija dela meni, da je ribištvo eden izmed najnevarnejših delovnih okolij. Število nezgod s smrtnim izidom se vsako leto povzpne na približno 24 000, kar daje pregled nad razsežnostjo problema. Ta sektor zato potrebuje obsežne predpise in daljnosežno mednarodno pravo, ki bodo lahko zagotovili ustrezno varovanje življenjskih in delovnih pogojev ribičev po vsem svetu, ki so pogosto izpostavljeni krutemu izkoriščanju.
Kot nekdanji minister za socialno varstvo na Irskem je bila moja naloga prizadevanje za način, na katerega bi se lahko spoštovalo pravice ljudi, ki delajo na ribiških ladjah. To je izredno zapleteno področje, kjer je vprašanje, ali nekdo dela po "pogodbi o zaposlitvi" ali "pogodbi o delu" - razlika med prvimi in drugimi pa je, da prvi delajo kot običajni zaposleni za davčne namene in torej plačujejo svoje socialne prispevke kapitanu, ki je delodajalec, drugi pa si delijo dohodek od ulova in se jih ne obravnava kot običajnih zaposlenih. Težave pri usklajevanju teh položajev so izredno zapletene. Kot ministru mi je uspelo najti del evropske zakonodaje, ki je za kratek čas rešil problem, toda žal se je ta del zakonodaje naknadno spodbijalo in ugotovilo, da se ne nanaša točno na zadevna vprašanja.
Brezposelnim ribičem na Irskem se odreka plačilo socialnega varstva in to povzroča veliko stisko. Če bo torej ratifikacija dosegla znatno zmanjšanje nezgod s smrtnim izidom v ribištvu, zagotovila socialnovarnostne dajatve za ribiče in socialne storitve, kot sta zdravstveno varstvo in podpora za brezposelnost, konvencijo pozdravljam in spodbujam njeno ratifikacijo. Če bo nadalje spodbujala ribištvo kot trajno industrijo za majhne in srednje velike gospodarske subjekte, jo vsekakor lahko podpiram, saj je takšno, kot je, ribištvo nevarno in v mnogih delih sveta izkoriščevalsko - ne samo glede rib, temveč tudi glede ljudi. Ali lahko in ali bo? Upam.
(FR) Gospa predsednica, trajnostno upravljanje ribolova seveda pomeni urejanje prizadevanj ribištva, toda upoštevati bi moralo tudi prizadevanja ribičev. Kot se vsi strinjamo, je ribolov, in predvsem obalni ribolov in globokomorski ribolov, najtežje delo na svetu, čeprav nismo več v dobi ribiških pogojev Baskov in Islandcev 19. stoletja, ki so začeli dolge ekspedicije. Ostaja zelo težek poklic in vreden spoštovanja, s 24 000 smrtnimi primeri vsako leto.
Ribištvo je odličen primer globalne dejavnosti zaradi globalizacije vira, namreč rib, ki ne spoštujejo državnih meja; zato je mednarodno pravo edini primeren odgovor. Ker je delo ribičev treba urediti mednarodno, je zakonodajalec seveda Mednarodna organizacija dela (MOD), trenutno pa praznujemo 50. obletnico prvih konvencij o ribištvu MOD o minimalni starosti, nadzoru zaposlovanja, zdravniških pregledih in prostorih za posadko. Tako bo današnja konvencija, Konvencija 188, spremenila, dopolnila in revidirala predhodne konvencije. Ratificirati jo je treba čim prej, pred letom 2012. Je dober primer skupnega upravljanja globalnih virov v skupni lasti s strani združenih strani in je nujna, saj so pomorski poklici - pristaniški delavec, ribič, mornar - v današnji globalizirani gospodarski konkurenci izpostavljeni vsem vrstam zlorab, izkoriščanja in trgovine z ljudmi, celo primerom suženjstva, očitno v imenu zmanjšanja stroškov.
(EL) Gospa predsednica, menim, da je nocojšnja razprava zelo pomembna, saj bomo s soglasjem Evropskega parlamenta, z resolucijo, ki jo bomo po mojem mnenju jutri soglasno podprli, izvajanju agende za dostojno delo, ki smo jo lansko leto vsi podprli, spet dali zagon. Konvencija 188 ni nič več kot uporaba dela te agende za ribištvo, ki ga ni obsegala standardna pogodba o delu v pomorstvu, in zelo pomembno je, kot so povedali predhodni govorniki, da imamo tudi v tem sektorju minimalno zavarovanje na globalni ravni.
(CS) Komisar, kot moji kolegi poslanci EP menim, da je treba sprejeti standarde, ki bodo zagotovili dostojne delovne pogoje za zaposlene v ribiški industriji. Nemogoče je, da bi Evropska unija v 21. stoletju dovolila pogoje, podobne suženjskemu delu, na katerem koli področju dela. Cenim dejstvo, da so bile predlagane spremembe sprejete v tripartitni obliki, kjer so vlade, delodajalci in delavci sestavili celovit mednarodni delovni standard, ki upošteva posebno naravo te industrije. Pozitivno je, da nova ureditev določa minimalno starost, zdravniške preglede, čas počitka in socialno varnost in da se ukvarja tudi z bivalnimi prostori, hrano, zdravjem in varnostjo pri delu. Vsi ti elementi bodo nedvomno vodili k dostojnim delovnim pogojem za ribiče in zmanjšali število poškodb in smrtnih primerov. Čeprav predstavljam državo, ki nima morja, pozdravljam ta standard, podpiram ribiče in jim želim čim hitrejšo ratifikacijo te konvencije, pa ne samo zato, ker imam rada ribe.
član Komisije. - (CS) Gospa predsednica, gospe in gospodje, upam, da mi boste dovolili zadovoljstvo, da zabeležim argumente, izražene v razpravi, ki so s široke palete stališč poudarjali pomembnost konvencije, o kateri smo razpravljali. Prav tako s podobne široke palete stališč in s tehtnimi argumenti poudarjajo njeno pomembnost za vsakodnevno življenje ribičev, ki jih je skoraj 30 milijonov, kot sem omenil v svojem uvodu. Gospe in gospodje, menim, da je formalni postopek za ta predlog jasen. Naša nadaljnja politična prizadevanja morajo biti usmerjena k čim hitrejši ratifikaciji, saj je rok, določen v predlogu Komisije, zadnji možni rok in bi bilo kakršno koli skrajšanje tega časa po mojem mnenju dobro. Še enkrat bi se želel zahvaliti poročevalki Ildi Figueiredo za delo, ki ga je opravila, in vsem poslancem EP za podporo, ki so jo izkazali temu predlogu.
- (CS) Menim, da je treba varnostnim značilnostim potovalnih dokumentov dodati biometrične podatke. Poleg izboljšanja varnosti evropskih državljanov, ki je naš najpomembnejši cilj, pa moramo upoštevati tudi drugo plat medalje, ki je varovanje zasebnosti naših državljanov. Poskušala bom zagotoviti, da izvajanje te zakonodaje in uvedba na nacionalni ravni ne bosta povzročala birokratskih težav ali celo zlorabe podatkov, vključno z zlorabo s strani tretjih držav zunaj EU. Želela bi izpostaviti potrebo po intenzivnejšem vključevanju Europola in Frontexa v to zadevo; le tesno sodelovanje med organi pregona držav članic bo dalo želen učinek in zagotovilo, da bo Evropa varen dom za nas vse. Vesela sem, da bodo imeli otroci od 12. leta lasten potni list. S tem ukrepom se bo zmanjšala stopnja zlorabe otrok s strani organiziranih kriminalnih združenj preko meja in tudi iz tega razloga podpiram to očitno kontroverzno zadevo.
Kar pa me še bolj skrbi je dejstvo, da bodo v moji državi že drugič v zadnjih desetih letih uvedeni novi osebni dokumenti. Sam bom dejansko dobil že tretji osebni dokument v zadnjih desetih letih. Mogoče se vam to zdi zabavno, vendar pa imajo mnogi ljudje v Bolgariji tako nizke dohodke, da je dodatno obremenjevanje njihovih sredstev, ki jih morajo porabiti za nakup novih osebnih dokumentov, naravnost neetično in nemoralno. Ko govorimo o upokojencih, ki prejmejo 100 BGN, kar je enako pokojnini 50 EUR, ni prav, da morajo za nove osebne dokumente plačati 20 EUR. Zato sem glasoval proti poročilu gospoda Coelha, saj menim, da je za mojo državo skrajno neprimerno.
Tukaj so ljudje, ki ne sodelujejo v tem Parlamentu, v odborih ali na plenarnih zasedanjih. Nekateri od njih so člani majhnih skupin. Pridejo sem, si izborijo nekaj časa za govor, nato pa odhitijo na letališče in svoj čas prebijejo v svoji državi članici, namesto da bi bili tukaj, ljudem pa govorijo, kako grozna je demokracija v Evropski uniji. Ja, demokracija je grozna v Evropski uniji, če poslanci tega Parlamenta, ki se tukaj sploh ne prikažejo, prejemajo plačo in nadaljujejo s takšnim grobim zlorabljanjem demokracije. Gospod predsednik, želim, da se to vključi v zapisnik.
- (CS) Evropski trg orožja je neučinkovit, ker je razdrobljen. Danes smo ustvarili dovolj prostora za javno naročanje v tem sektorju ob upoštevanju izjem zaradi strateških razlogov v skladu s členom 273 Pogodbe o ustanovitvi ES. V okviru odbora se zavzemam za prenehanje zapravljanja javnega denarja za nepregledna vojaška naročila. V preteklosti je bila v mnogih vojaških javnih naročilih velikokrat zlorabljena določba o nacionalnem interesu, ki očitno nima nič skupnega s kakovostjo zagotovljene varnosti. Na pamet bi lahko naštela pogodbe o delu, gostinski oskrbi in transportnih storitvah. S tem predlogom bomo prihranili denar, ki ga bomo lahko vložili v raziskave in tehnologijo, ki nas bo učinkoviteje ščitila pred sedanjimi in prihodnjimi grožnjami.
Evropska unija se sedaj sooča z zelo resnimi problemi, kot so finančna kriza in energetska kriza, ki jo povzroča ukrajinsko-ruski spor. To je obdobje, ko moramo ukrepati skupaj in se izogibati vsakršnim potezam, ki bi lahko omajale našo enotnost. Posledice krize bodo nedvomno vplivale na vsakega državljana Evropske unije, ne glede na to, ali je Slovak, Poljak, Madžar ali Nemec. Menim, da so poskusi sprožanja sporov med državami članici, ki se občasno pojavijo na naših zasedanjih, znak nepoznavanja resnosti trenutne situacije, v kateri je ogrožena enotnost EU. Če želimo povečati konkurenčnost Evropske unije, se moramo osredotočiti na iskanje rešitev in na ratifikacijo Lizbonske pogodbe.
- (CS) Gospod predsednik, tudi sama sem glasovala proti sprejetju tega poročila komunističnega poslanca v Evropskem parlamentu o razmerah na področju temeljnih pravic v Evropski uniji. Vseeno sem vesela, da je poročevalcem iz drugih frakcij uspelo nekoliko popraviti besedilo in da vsebuje nekaj dobrih odstavkov o položaju manjšin. Vendar pa nekateri deli niso objektivni. Poleg tega je obseg, v katerem poročilo presega meje dokumenta, ki naj bi orisal preteklo obdobje, brez primere. Poročilo zavzema preveč enostranski politični pogled na človekove pravice v Uniji. S tem, ko narekuje pravila o družinski politiki in drugih etičnih vprašanjih, poročilo tepta načelo subsidiarnosti, kar je v nasprotju z ustanovitvenimi pogodbami.
(MT) Glasoval sem proti poročilu gospoda Catanie, ker vsaj trikrat navaja splav kot človekovo pravico. S tem se ne strinjam in menim, da je nesprejemljivo. Škoda, da tako pomembno poročilo, ki pokriva tako številne teme, vsebuje elemente, ki nedvomno ne spadajo v pristojnost Evropske unije in na katere Evropska unija ne more in ne sme poskušati vplivati, in sicer zaradi načela subsidiarnosti. Zato sem glasoval proti poročilu gospoda Catanie.
(NL) Gospod predsednik, v vsej svoji karieri v tem Parlamentu sem le malokdaj videl takšen obseg politično korektnih nesmislov in tako imenovanih naprednih puhlosti, kot v poročilu gospoda Catanie. Pika na i pa je dejstvo, da poročilo o tako imenovanih temeljnih pravicah dejansko temelji na Lizbonski pogodbi, pogodbi, ki je bila zavrnjena z referendumom in trenutno nima nobene pravne podlage. Kakšna domišljavost! Sprašujem se, ali temeljne pravice mogoče veljajo samo za evrokracijo, ne pa tudi za evropske državljane.
(NL) Gospod predsednik, pravica do svobodnega izražanja mnenja in način, na katerega je to pravico mogoče izvajati, je nedvomno ključni dejavnik za ocenjevanje stanja na področju temeljnih pravic. Poročilo z vso pravico opozarja pred neuradno cenzuro in samocenzuro, do katere pride, kadar so nekatere teme izključene iz javne razprave. Prav tako upravičen je razdelek v poročilu, ki opozarja na posameznike ali skupine, ki želijo utišati druge tako, da neupravičeno trdijo, da so deležni stalnih napadov.
Popolnoma zamegljen pa je poziv k "odločnemu preganjanju vseh oblik sovražnega govora v rasističnih programih v medijih in v člankih, ki širijo nestrpna stališča". Prav to vodi do cenzure in samocenzure, o kateri je toliko govora drugje v poročilu. Prav zaradi tovrstne zakonodaje je bila grajana največja flamska stranka v Belgiji, saj je kritizirala sprejeto politiko priseljevanja. Ljudje bi morali vedeti, kaj hočejo. Ni mogoče le delno podpirati svobodnega izražanja mnenja. Mogoče je le podpirati svobodno izražanje mnenja in pri tem sprejeti vse posledice, ki so s tem povezane, ali pa mu nasprotovati.
Giusto Catania - ki v celoti upravičuje svoje ime, saj je stoodstotno pravičen - je bil mnenja, čeprav tega ni navedel v pisni obliki, da je treba izboljšati dostop ne le do dela, ampak tudi do ugodnosti, saj je omenil starejše ljudi. Zaradi tega so ugodnosti za mlade, invalidne in starejše ljudi ustrezne. Prepričan sem - in vidim, da se s tem strinja -, da so mladi prav tako deležni ugodnosti kot mladi, kasneje pa kot starejši delajo. Vidim, da to odobrava. Mislim, da se tudi vi strinjate s tem, ker pa gredo moje pripombe na internet, bi rad jasno izrazil, da sem to navedel le kot blago opozorilo, da so tudi starejši ljudje upravičeni do ugodnosti.
Predlagam, da bi lahko to poročilo naredilo veliko več na področjih invalidnosti, kjer je treba opraviti še precej dela. Zato sem vesela, da je Parlament podprl mojo spremembo 42, ki poziva Komisijo naj zagotovi, da bodo v zvezi z deinstitucionalizacijo denar prejele le tiste države članice, ki izpolnjujejo merila konvencije ZN. To je zame in številne ljudi v tem Parlamentu ključno vprašanje. Kot so povedali že drugi, to poročilo vsebuje številna vprašanja, namenjena subsidiarnosti in ne Evropski uniji, ki ne sprejema zakonov o splavu ter ne sme in ne bo sprejemala zakonov o splavu. Zato poročila nisem mogla v celoti podpreti. Vzdržala sem se glasovanja, saj verjamem, da sprememba v zvezi z invalidnostjo veliko pomeni vsem nam, ki nam ni vseeno za tiste, ki ne govorijo, nimajo glasu in jim nihče ne prisluhne.
Gospod predsednik, gospe in gospodje, strinjam se s tem, kar je povedal gospod Pirker in zaradi tega ne bom porabljal več časa za to. Menim, da je gospod Catania pisal o napačni temi; to poročilo ne bi smelo priti v Parlament, saj bi morala uradna služba preveriti, ali se poročilo nanaša na dodeljeni predmet in naslov ali pa na nekaj popolnoma drugega. To poročilo je nekaj povsem drugega in se dejansko ne nanaša na dodeljeni naslov in mandat.
(NL) Gospod predsednik, le redkokdaj sem s takšno gotovostjo glasoval proti poročilu, kot danes. Če bi upoštevali priporočila, ki so navedena v tem poročilu, bi v Evropski uniji prihodnosti vzpostavili diktatorstvo politične korektnosti, pri čemer bi bilo pod krinko tako imenovanega protirasizma v izumetničenih deklaracijah o načelnosti svobodno izražanje mnenja, ki vključuje teme, kot so azil in priseljevanje, še dodatno izkrivljeno. To poročilo še bolj na široko odpira vrata za zakonito in nezakonito priseljevanje v Evropsko unijo in pozablja na pravico državljanov do varnosti, hkrati pa navaja, da je treba pravice storilcev kaznivih dejanj priznati kot tako imenovane osnovne pravice.
Otroci imajo pravico govoriti s svojimi starši v maternem jeziku. Če so starši različnih narodnosti, jim mora biti zagotovljena pravica, da govorijo z obema. Jugendamt pa deluje v nasprotju z interesi otrok iz mešanih zakonov s tem, kot omejuje stike s staršem, ki ni nemške narodnosti. Odbor za peticije je v zvezi s tem prejel več kot 200 pritožb. Zato sem podprla spremembo 24. Zaradi njene zavrnitve sem se dokončno določila, da na končnem glasovanju ne bom podprla poročila, ki zavrača pravico do življenja z zakonodajo, ki podpira splav in krši načelo subsidiarnosti.
(HU) Gospod predsednik, poročilo, ki smo ga pravkar sprejeli, z naslovom "O razmerah na področju temeljnih pravic v Evropski uniji", je celovito in predstavlja izjemen napredek v številnih pogledih. V njem predstavljene pravice otrok in osnovne socialne pravice zaslužijo posebno pozornost. Menim, da je izjemno dobro, saj je bil po dolgem času uporabljen pravi pristop k problemom in pravicam tradicionalnih narodnostnih manjšin, ki določa načela glede samoupravljanja in uporabe jezika, področja, na katerih Unija precej zamuja pri določanju norm.
(LV) Hvala, gospod predsednik. Na končnem glasovanju sem glasoval proti poročilu, ki si je v mnogih pogledih zaslužilo podporo. Proti sem glasoval zato, ker je v poročilu prišlo do zamenjave tradicionalnih manjšin in njihovih pravic z gospodarskimi priseljenci in prisilno premeščenih priseljencev, ki so prišli v mojo državo zaradi zasedbe Latvije po drugi svetovni vojni. V času 50-letne okupacije se je prvotno prebivalstvo zmanjšalo na 50 %, v 13 največjih latvijskih mestih, vključno z glavnim mestom Rigo, je bilo celo v manjšini. Hvala.
- (CS) Gospod predsednik, nisem podprla tega populističnega besedila, ki je v izvirni različici vsebovalo številne uporabne določbe o večji preglednosti v zvezi s političnimi dejavnostmi znotraj Evropske unije. Na žalost je bilo spremenjeno. Nikakor ne nameravam spodbujati neumnosti, kot je razkrivanje strokovnih in osebnih dokumentov, ki si jih kolegi poslanci izmenjujejo med sabo ali ki jih prejemajo od nevladnih organizacij in lobističnih organizacij. Takšne dokumente ne štejem za zaupne, vseeno pa noben državni parlament v civilizirani demokraciji ne nalaga dolžnosti po razkrivanju strokovne, kaj šele vse korespondence.
v pisni obliki. - (NL) V poročilu gospoda Coelha je prevladala zdrava pamet in prav zaradi tega sem odločno glasoval zanj. Pozdravimo lahko, da bodo za uporabo biometričnih podatkov v potnih listih in potovalnih dokumentih veljala strožja pravila in usklajevanje, predvsem zaradi tega, ker se je z odpravo notranjih meja Evrope pokazala potreba po strožjem varnostnem nadzoru na zunanjih mejah. Poenoten in usklajen sistem biometričnih podatkov nam bo med drugim omogočil učinkovitejši boj proti kriminalu. To poročilo predstavlja neodločen korak v tej smeri.
v pisni obliki. - (EL) Tudi otroci morajo imeti svojo kartoteko, saj predstavljajo morebitno nevarnost za EU. To predlagajo Evropska komisija, Svet EU in Evropski parlament. Edina razlika med predlogom o direktivi in Evropskim parlamentom je starost, pri kateri se otroke obravnava kot nevarne. Komisija meni, da otroci postanejo nevarni pri šestih letih in morajo zaradi tega dati prstne odtise, ki so od te starosti dalje vključeni v osebni potni list, medtem ko Evropski parlament, ki je dokazal svojo "demokratično dovzetnost", meni, da morajo imeti otroci kartoteke, ko so nekoliko starejši, in sicer 12 let.
Ta nesprejemljiva direktiva, ki so jo potrdili zagovorniki v Evropskem parlamentu, ki drvi le v eno smer, je neizbežen rezultat besne "protiteroristične" politike EU, ki je celo otroke ožigosala kot nevarne, da bi tako zavarovala suverenost kapitala pred delavskimi gibanji in gibanji navadnih ljudi. Zdi se, da EU uspešno uporablja izkušnje izraelske vojske, ki prekomerno brani "varnost" Izraela pred palestinskimi "teroristi" s tem, ko tudi v tem trenutku pobija otroke v Gazi. Koliko so stari umorjeni palestinski otroci? Šest ali dvanajst let?
Iz poročila jasno izhaja, da imajo države članice izključno pristojnost na področju obrambe in varnosti, kar se nam je zdelo pomembno poudariti. Prepričani smo, da so javna naročila potrebna tudi za opremo, javna dela in storitve na tem področju. Hkrati pa menimo, da zaradi narave tega trga javnih naročil ni mogoče izvesti popolnoma v skladu z določbami direktive. Vendar pa se te izjeme uporabljajo le, kadar jih je mogoče utemeljiti kot zelo pomembne za varnostno politiko. Prepričani smo, da se je na ta način mogoče izogniti prepogosti uporabi izjem v protekcionistične namene, kar še poseben negativno vpliva na švedsko industrijo.
v pisni obliki. - Alexander Graf Lambsdorff je predstavil predlog, ki se nanaša na "obrambni paket" Komisije in obsega javna naročila tako za namene vojaške, kot tudi nevojaške varnosti, hkrati pa tudi javna naročila, sklenjena med operaterji EU. Predlog izboljšuje trenutno veljavno Direktivo iz leta 2004 (2004/18/ES) s tem, ko povečuje prilagodljivost, preglednost, predvsem pa pošteno konkurenco. Trg javnih naročil za obrambo je zelo specifičen, gospod Lambsdorff pa je zagotovil orodja za obvladovanje kompleksne narave tega trga.
Vendar pa ob upoštevanju logike Bruslja ne sme biti noben sektor, niti sektor strateškega ali ključnega pomena, izvzet iz nadzora, liberalizacije ali privatizacije. Ne jamči pa spoštovanja suverenosti držav članic, čeprav so same pravno odgovorne za svojo nacionalno varnost. Ne spodbuja obstoja daljnosežnih trgov v Evropi, kjer so obrambni proračuni držav znatno zmanjšani. Ne uvaja nobenega sistema preferenc Skupnosti, ki bi omogočile naravno vzpostavitev evropskega trga. Krepi civilno/vojaško delitev, ki je tako značilna za Evropo in ki nas je že preveč stala. Predvsem pa v ospredje postavlja vprašanja gospodarstva in trga. Prav te resne pomanjkljivosti so razlog za naše nasprotovanje.
Predvsem nas skrbijo negativne posledice, ki izhajajo iz vztrajanja, da mora biti, kljub naložbam nacionalnih vlad in podjetij v obrambni razvoj in raziskave, zagotovljena konkurenčnost za poznejša proizvodna naročila. Na ta način ne bo mogoče povrniti stroškov naložb v raziskave in razvoj, prav tako pa ne bo zagotovljeno nikakršno sredstvo za varstvo intelektualne lastnine, delovnih mest ali izvoznih priložnosti. Prav tako nas skrbi, da bo vase zazrti pristop Evrope škodljiv za naše nujne in uspešne odnose na področju obrambne industrije z drugimi državami - predvsem ZDA, pa tudi Japonsko, Izraelom in drugimi.
Diklorometan ima številne škodljive vplive na zdravje ljudi: ima narkotični in depresivni učinek na centralni živčni sistem, pri veliki izpostavljenosti pa ima kardiotoksične učinke. Zaradi tega je treba uveljaviti trenutno zakonodajo o zdravju in varnosti delavcev, saj so na tem področju postopki za uveljavitev neustrezni, predvsem zaradi velikega števila, majhnosti in mobilnosti navedenih podjetij. Strinjam se z izjavo gospoda Schlyterja, da moramo še posebej upoštevati zdravje otrok, ki so bolj nagnjeni k tveganjem za zdravje zaradi velike verjetnosti visoke ravni izpostavljenosti.
v pisni obliki. - (PT) Glasovanje, ki je danes potekalo o tem poročilu in ga predstavljam v imenu Odbora za zaposlovanje in socialne zadeve o Konvenciji o delu MOD na področju ribolova iz leta 2007, predstavlja pomemben prispevek k vzpostavitvi minimalnih mednarodnih standardov na globalni ravni, ki zagotavljajo boljše delovne pogoje, večjo varnost in manj nesreč s smrtnim izidom v sektorju, ki je zelo nevaren, vendar strateškega pomena. V središče naše pozornosti postavlja ohranjanje dostojanstva in trdo delovno življenje ribičev glede na to, da gre za področje z največjim odstotkom nesreč s smrtnim izidom. Poudariti je treba, da je poročilo prejelo 671 glasov za, proti pa jih je bilo le 16.
v pisni obliki. - (SV) Evropski parlament poziva države članice, da podprejo Konvencijo o delu MOD na področju ribolova (Konvencija 188). Konvencija je bila pripravljena leta 2007 in obravnava pomembna vprašanja, kot so delovno okolje ribičev, čas počitka in socialna varnost. Države članice se morajo z demokratičnim procesom odločiti, ali želijo ratificirati trenutno konvencijo MOD. Zato sem glasoval proti temu poročilo, saj ne gre za zadevo, v katero bi se moral vključevati Evropski parlament.
Konvencija MOD 188, sprejeta junija 2007, je dokument, s katerim se poskuša zagotoviti pošteno konkurenco med lastniki ribiških ladij in omogočiti dostojanstvene delovne pogoje za zaposlene v tem sektorju. Konvencija poskuša te cilje doseči z vzpostavitvijo vrste mednarodnih minimalnih standardov v ribiškem sektorju, ki so na določenih področjih v izključni pristojnosti Skupnosti. Zaradi tega je treba predlagati državam članicami, da ratificirajo to konvencijo, v interesu Skupnosti in doslednosti skupne ribiške politike.
Eden izmed ciljev dokumenta iz leta 2007 je doseči in ohraniti enotne pogoje v ribiškem sektorju s spodbujanjem dostojnih življenjskih in delovnih pogojev za ribiče in bolj poštenih pogojev konkurenčnosti v svetu, pri tem pa poskuša odpraviti nizko stopnjo ratifikacije številnih konvencij na področju delovnih standardov v pomorstvu. Zaradi tega predstavlja sprejetje konvencije korak naprej pri vzpostavljanju dostojnih delovnih pogojev za zaposlene tem pomembnem strateškem sektorju, saj se nanaša na številne vidike poklicnih dejavnosti, in sicer na izboljšane varnostne pogoje pri delu, plačo, zdravstveno oskrbo na morju in kopnem, čas počitka, pogodbe o delu in socialno varstvo.
Glasoval sem za poročilo. Vendar pa pri obravnavi vprašanj temeljnih pravic v EU ne smemo pozabiti na grozne dogodke v Gazi. Zaradi tega, kar se dogaja na Bližnjem vzhodu, mora biti EU nenehno pozorna na vprašanje, povezano s temeljnimi človekovimi pravicami, ki so v takšnih časih na žalost ogrožene. Upal bi si celo trditi, da sta pri težkih pogajanjih, ki bodo upam pripeljala do napredka, odločnost in ugled institucij Skupnosti deloma odvisna od kakovosti demokracije, ki smo jo sposobni zagotoviti v EU.
Na žalost pa tudi v Evropi obstaja resna nevarnost, da bo zaradi boja proti terorizmu prišlo do kršenja temeljnih pravic in svoboščin. Veliko pričakujem od izjav novoizvoljenega ameriškega predsednika Baracka Obame v zvezi z začetkom sodelovanja na tem področju med Evropo in Združenimi državami Amerike. Glede na vse vidike, ki sestavljajo okvir nedotakljivih človekovih pravic, menim, da moramo posebno pozornost posvetiti najbolj ranljivim posameznikom, in sicer otrokom, starejšim, priseljencem in mladim, ki iščejo delo.
v pisni obliki. - Konzervativci se spominjajo svojega dolgoletnega stališča, da Listina o temeljnih pravicah ne sme biti predmet sodnih sporov. Zato smo prepričani, da številna vprašanja, na katera se nanaša to poročilo, spadajo v pristojnosti držav članic in da ne gre za zadeve, za katere bi morala EU uvesti posebno politiko. Poročilo vsebuje tudi številna vprašanja, ki so predmet vesti vsakega posameznika, na primer implicitno priporočilo o evtanaziji in dekriminalizacija trdih drog. Zaradi tega ne moremo glasovati za to poročilo.
O človekovih pravicah ne moremo razpravljati, ne da bi pred tem govorili o temeljni pravici: pravici do življenja. Vsako leto je v 27 državah članicah z namernimi splavi uničenih približno 1 200 000 človeških življenj. Gre za žalostno številko, ki ji je treba dodati še nezakonite splave in neznano število uničenih človeških zarodkov, ki se uporabljajo pri tehniki in vitro oploditve. Opozoriti moramo na različna mnenja glede tega vprašanja, jasno pa je, da gre pri tem za napad na same temelje kulture človekovih pravic. Ne samo, da je bil v resoluciji ta problem prezrt, ampak se poskuša doseči, da bi se nanj pozabilo, pozornost pa je posvečena samo "reproduktivnemu in spolnemu zdravju" žensk.
Podpiram pravice do osebne lastnine za manjšine, vendar kategorično zavračam idejo o ozemeljski samostojnosti na osnovi etničnih meril in skupinskih pravic manjšin, ideja, ki je v praksi sprožila etnični separatizem in medetnične spore. Poleg tega lahko konflikte povzročijo tudi nedoločeni, sporni koncepti, kot sta "samoupravljanje" in "kulturna avtonomija". Ti koncepti presegajo trenutne evropske standarde mednarodnega prava, ki se nanaša na pravice osebne lastnine narodnih manjšin, in zaradi tega prihaja do polemik.
v pisni obliki. - (PL) Čeprav je želja po spoštovanju človekovih pravic eden izmed glavnih temeljev vseh držav in organizacij na mednarodni ravni, predstavlja to poročilo o razmerah na področju temeljnih pravic v Evropski uniji v obdobju 2004-2007 sramotno kršitev prav teh istih pravic v Evropi. Zato ga na današnjem glasovanju nisem mogel podpreti. Gre še za en poskus vsiljevanja določenega pogleda na svet državam članicam, ki ga je izrazil avtor tega poročila. S tem se ne morem strinjati.
v pisni obliki. - Neodvisna stranka Združenega kraljestva (UKIP) nasprotuje pohabljanju ženskih spolnih organov, homofobiji, rasizmu in ksenofobiji. Prav tako pa smo tudi proti temu, da EU nadzoruje temeljne pravice. Združeno kraljestvo že ima odlično zakonodajo in zaščitne ukrepe za temeljne pravice. EU ni demokratična in zato ni primerna, da varuje človekove pravice. Še več, družinsko pravo je v pristojnosti države članice in ne sodi v pristojnosti EU. Vprašanje, ali naj bo oseba, ki zlorablja droge, kazensko preganjana, je predmet zakonodaje države članice, EU pa ne bi smela poskušati vplivati na pravosodje.
Navaja, da priporočil tega Parlamenta, ki jih je navedel v svojem poročilu o dejavnostih agencije CIA v EU (februar 2007), institucije držav članic in EU še vedno niso uvedle. Boja proti terorizmu nikakor ne smemo izrabljati za zmanjšanje ravni varovanja človekovih pravic in temeljnih svoboščin. Varstvo človekovih pravic je dejansko boj proti vzrokom in posledicam terorizma. V zvezi s tem pozdravljam izjavo novoizvoljenega ameriškega predsednika Baracka Obame o zaprtju prostorov za pridržanje v Guantanamu in ukinitvi prakse izročanja.
Evropska komisija mora zaradi tega spodbujati države članice k tesnejšemu sodelovanju z njo in jih prositi, naj v prihodnja poročila o človekovih pravicah poleg analiz razmer v svetu na splošno vključijo tudi analize razmer v posameznih državah članicah. Pozornost je treba nameniti tudi vrsti predlogov, ki so namenjeni učinkovitemu boju proti diskriminatornim politikam v EU, in iz katerih izhaja, da so enake možnosti temeljna pravica vsakega državljana in ne privilegij. Zelo zaskrbljujoče je, da približno 20 % otrok v Evropski uniji živi pod pragom revščine in da mnogi izmed njih prihajajo iz enostarševskih družin ali družin, v katerih starši niso iz EU. V zvezi s tem moramo nujno sprejeti ustrezne ukrepe za ocenjevanje pravic, pri tem pa se moramo osredotočiti predvsem na potrebe otrok, države članice pa morajo sprejeti učinkovite ukrepe za boj proti revščini.
v pisni obliki. - (FR) Poročilo gospoda Catanie je zelo zaskrbljujoče. Gre za katalog vseh pravic, privilegijev in pretirane pravice skupne zakonodaje, ki bi po njegovem mnenju morale biti nujno podeljene manjšinam, predvsem če ne izhajajo iz Evrope. Gre za vrsto ukrepov, ki bodo uničili nacionalne in regionalne identitete, uničili vrednote, običaje in kulture naših držav, hkrati pa sistematično in institucionalno diskriminira Evropejce v njihovih državah. Gre za napad na našo neodtujljivo pravico do samoopredelitve - ki je podeljena vsem narodom, razen našemu.
v pisni obliki. - (PL) Glasoval sem proti poročilu o stanju temeljnih pravic v Evropski uniji 2004-2008, ki ga je pripravil italijanski poslanec v Evropskem parlamentu Giusto Catania, saj avtor ni predstavil stanja, ampak je izrazil svoja lastna mnenja, namige in celo poskušal uvesti zakonodajo držav članic, ki je izključno v njihovi pristojnosti. Ne verjamem, da je mogoče države Evropske unije prisiliti k izdaji zakonodaje, za katero njena javnost meni, da je nesprejemljiva.
Sama definicija "zakona" se mora uporabljati samo za zveze med moškim in žensko. Zaradi predloga gospoda Catanie ne bo večje strpnosti do homoseksualnega obnašanja (kar podpiram), ampak diskriminacija osnovnih bioloških, to je hetereoseksulanih, odnosov. Postavlja se vprašanje, ali je cilj dejansko omejiti pravice družine v njenem tradicionalnem pomenu, to je mati, oče in otroci. Zaradi tega postanejo zelo osebna vprašanja, ki se nanašajo na spolno življenje posameznika, spolitizirana dejanja, tudi če gre za javno izražanje homoseksualnosti, na primer na tako imenovanih "paradah ljubezni".
v pisni obliki. - (HU) Menim, da je poročilo kolega poslanca pomembno, saj človekove pravice predstavljajo enega izmed stebrov vrednot, določenih v Pogodbah Evropske unije. Od držav kandidatk pričakujemo poleg demokracije in pravne države tudi spoštovanje človekovih pravic, v naših mednarodnih odnosih pa prav tako poudarjamo priznavanje univerzalnih, neodtujljivih pravic. Vendar pa bo Evropska unija verodostojna globalna varuhinja človekovih pravic le, če bo na svojem ozemlju vedno uporabljala vse razpoložljive instrumente, namenjene varovanju vrednot, navedenih v Listini o temeljnih pravicah.
Ena izmed temeljnih svoboščin državljanov v Skupnosti je svoboda gibanja. Verjamem, da imajo vsi državljani EU enako pravico sodelovati v političnem življenju Evropske unije (EU) in svobodno izražati svoja politična mnenja. Te svoboščine so postale še pomembnejše po širitvi EU na države vzhodne Evrope, saj se je po njihovi pridružitvi gospodarsko preseljevanje iz novih držav članic v zahodno Evropo močno povečalo. Litva vodi po številu izseljencev od njenega vstopa v Skupnost. Ko sem se srečala z litovskimi izseljenci v Londonu, sem spoznala, da mnogi izmed njih načrtujejo dolgoročno ostati v Združenem kraljestvu, predvsem tisti, ki so si tam ustvarili družine, njihovi otroci pa tam hodijo v šolo. Takšne smernice se odražajo tudi v statističnih podatkih. Razmere so podobne tudi v drugih državah EU, kamor so se izselili Litovci. Menim, da je še posebej pomembno zajamčiti pravico teh državljanov, da sodelujejo na volitvah v Evropski parlament v državi, kjer trenutno prebivajo.
v pisni obliki. - (PL) Glasoval sem proti poročilu gospoda Catanie o stanju temeljnih pravic v Evropski uniji (2004-2008). Proti pa nisem glasoval zaradi tega, ker bi nasprotoval temeljnim pravicam. Prav nasprotno, prepričan sem, da so izjemno pomembne za Evropsko unijo in ves svet. Težava je v tem, da poročilo gospoda Catanie škodljivo za izvajanje temeljnih pravic. Zakaj? Zaradi zahteve po evropski zakonodaji, namenjeni boju proti homofobiji ali priznavanju istospolnih partnerstev, ki pa niso temeljne pravice. Če bodo zakonsko urejene, morajo biti del popolnoma ločenega poročila. Evropski parlament ne more razširiti opredelitev temeljnih pravic zaradi tega, ker ni pristojen za sestavo mednarodnega prava. Poleg tega nekatere države članice nasprotujejo takšni razširjeni razlagi. Zato je samo politična gesta in pobožna želja.
Obstaja nevarnost, da je to področje, na katerem odločajo in morajo odločati države članice same. Uvajanje takšnih stališč je klofuta za kohezijo v Evropski uniji. Ne maram homofobije, vendar je sprejemanje zakonov proti njej v pravu Skupnosti nesmiselno. Če se bo EU lotila reševanja problema homofobije, lahko rečemo tudi, da se mora lotiti reševanja problema protipolonizma, rusofobije, germanofobije, frankofobije, islamofobije, antipapeštva, antiklerikalizma, antikatolicizma in številnih drugih načinov in vzorcev obnašanja. Siljenje držav članic, da sprejmejo zakonitost istospolnih porok, pa je lahko še nevarnejše.
V zvezi s točko 61 pa bi rada povedala naslednje. Problematično se mi zdi, da bi nekdo istočasno nasprotoval ozaveščanju o pravici do reproduktivnega in spolnega zdravja (ki je na splošno milejši izraz za pravico do splava) in omembi lažjega dostopa do kontracepcije z namenom preprečevanja nezaželenih nosečnosti in splavov. Istočasno nasprotovanje obema štejem kot pomanjkanje stvarnosti, ki lahko ima le nezaželene posledice. To govorim ob vsem spoštovanju in bi se rada še enkrat zahvalila vsem strankam, da so sodelovale pri izmenjavi stališč.
v pisni obliki. - (SV) Junijska lista meni, da je varstvo temeljnih svoboščin in pravic izjemno pomembno, tako znotraj, kot tudi izven EU. Zelo pomembno je, da države članice EU spoštujejo temeljne svoboščine in pravice, prav tako pa je jasno, da nadzora ne moremo prepustiti državam članicam samim. Vendar pa je Junijska lista kritična do ustanovitve nove evropske agencije na tem področju in do želje po izvajanju "zunanje politike". Menimo, da so ZN - ne EU - s svojim globalnim obsegom, izjemnimi izkušnjami in pristojnostjo, najprimernejši za nadziranje in izvajanje potrebnih ukrepov.
Če se prebivalstvo posamezne države članice EU odloči, da bo homoseksualnim parom dopustilo poroke, da sklenejo civilno partnerstvo ali posvojijo otroke, drugih držav ne bi smeli siliti, da storijo isto. Če prepričanja verskih voditeljev ali politikov pomenijo, da niso ravno navdušeni nad homoseksualnostjo - kot to narekuje politično korektna prevladujoča večina -, ne bi smeli biti zaradi teh prepričanj obsojani ali preganjani. Enako velja za rasizem, ki je uperjen proti vsakemu, ki opozarja na pomanjkljivosti, povezane z azilom in tujimi državljani.
Namesto tega se poskuša državam članicam na nedemokratičen način, skozi stranska vrata, vsiliti homoseksualna partnerstva, kar lahko verjetno pričakujemo, če bomo sprejeli Lizbonsko pogodbo. Vsakogar, ki si drzne kritizirati homoseksualnost ali izpostaviti dogajanja v zvezi z azilom in sobivanjem s tujimi državljani, je treba stigmatizirati kot kriminalca - v nasprotju s človekovo pravico do svobodnega izražanja mnenja. Zaradi tega je treba poročilo gospoda Catanie ostro zavrniti.
Ena izmed tem, ki so obravnavane v poročilu, je prosti pretok delovne sile, česar pa na žalost v tem trenutku niso vsi evropski državljani deležni v enaki meri. Čeprav je dveletno obdobje omejitev na trgu dela, ki je veljalo za nove države članice, poteklo konec leta 2008, se je šest držav članic odločilo za podaljšanje omejitve za Romune in Bolgare za dodatna tri leta, pri čemer pa odločitev o podaljšanju omejitve utemeljujejo s trenutno finančno krizo. Poročilo tega problema izrecno ne obravnava, čeprav vključuje različno obravnavo med državljani EU, ki v tem primeru ni upravičena.
v pisni obliki. - (RO) Glasoval sem proti temu poročilu, ki poleg vsaj desetih točk, ki so vredne graje (povedano na lep način), vsebuje nesprejemljiv sklic na Priporočilo Sveta Evrope št. 1201. Tega priporočila ne bi smeli omenjati, ne da bi hkrati podali zelo natančno razlago, ki se nanj nanaša, saj ga je mogoče napačno tolmačiti, kot da podeljuje kolektivne pravice manjšinam ali ozemeljsko neodvisnost na podlagi etničnih meril. Pozdravljam potrditev spremembe 35, ki je zelo razumna, vendar pa po mojem mnenju številnih stališč poročila ni mogoče sprejeti.
v pisni obliki. - (EL) Poročilo skuša prikriti tako imenovani "demokratični in socialni deficit" že po svoji naravi zelo nazadnjaške EU, da bi tako bila privlačnejša in bi bilo mogoče ublažiti nezadovoljstvo, ki ga povzroča njena politika, naravnana proti navadnim ljudem. Povzema in pozdravlja vsa nazadnjaška načela in institucije, ki jih je sprejela EU, kot so štiri svoboščine v Maastrichtski pogodbi, hkrati pa skuša prikazati, da je njihova uporaba učinkovita.
Temelji predvsem na Listini o temeljnih pravicah EU in Lizbonski pogodbi, ki je naravnana proti navadnim ljudem in je pod ravnjo pravic, ki jih zagovarjajo številne države članice. To je predvsem poročilo idej in nejasen seznam želja, temeljne pravice, kot so pravica do dela, izobrazbe in zdravja, pa obravnava kot "priložnosti", ki jih je treba "enakomerno" razdeliti med vse, nekaj, kar je v praksi neizvedljivo, tam, kjer je nekoliko bolj specifično, pa predlaga obravnavo le nekaterih skrajnih primerov revščine, diskriminacije in tako naprej, z ukrepi, kot je sprejetje minimalne plače in tako dalje. S tem, ko ne navaja nobenih nedemokratičnih odločitev in pregonov državljanov, kot je prepoved komunističnih strank in drugih organizacij ter zapiranje komunistov in drugih borcev v državah članicah EU v srednji Evropi in na Baltiku, pa razkriva svojo pravo naravo.
v pisni obliki. - (EL) Glasoval sem za poročilo o stanju temeljnih pravic v Evropski uniji, saj verjamem, da se s konstruktivno kritiko dotika enega izmed najosnovnejših problemov naše poenotene strukture. Kot poročilo jasno izpostavlja, izhaja diskriminacija pri uživanju temeljnih pravic predvsem iz spola, starosti, izvora ali spolne usmerjenosti diskriminiranih oseb. Problem se še poslabša, kadar se žrtve takšnih kršitev ne morejo braniti, predvsem ker so zaprte v ustanovah za duševno bolne, domovih za ostarele in tako dalje. Evropa ne more ostati brezbrižna do tega stanja, predvsem na področjih, kjer bo zaostrovanje človekovih pravic prispevalo k utrditvi evropskega območja svobode in varnosti. Posledično in ob upoštevanju dejstva, da Listina o temeljnih pravicah ni zavezujoča, ter zelo omejenih možnosti posameznika, da bi pravico iskal na sodiščih Skupnosti, lahko le pozdravim predloge gospoda Catanie o vzpostavitvi splošne obveznosti institucij Skupnosti, da pri izvajanju svojih dolžnosti upoštevajo človekove pravice in o vzpostavitvi specializirane agencije v ta namen.
Predlagane spremembe in dopolnila, ki se nanašajo na reproduktivno zdravje, za katere je EP glasoval, odrekajo pravico do življenja in kršijo načelo subsidiarnosti. Zame je spoštovanje vsakega nerojenega otroka in potreba po zaščiti človekovega življenja vse od spočetja dalje stvar načelnosti. Ne strinjam se s tem, da bi morali odločitve o vprašanjih, kjer imajo države članice različna mnenja, ki izvirajo iz krščanskih tradicij, sprejeti na evropski ravni. Ne strinjam se s tem, da bi morale Slovaška, Poljska, Irska in druge države članice pod pritiski EU pristati na splav ali evtanazijo, ki v njihovih nacionalnih zakonodajah nista dovoljena. Na evropski ravni vedno govorimo le o pravici matere, da se odloči o življenju ali smrti otroka, pri tem pa pozabljamo na pravico do življenja nerojenega otroka.
Glasoval sem proti poročilu gospoda Catanie o stanju temeljnih pravic v Evropski uniji 2004-2008, saj presega svoja pooblastila s tem, ko vsebuje priporočila in komentarje, ki ne pokrivajo obdobja 2004-2008, na katerega bi se moralo nanašati. Namesto, da bi poročilo gospoda Catanie obravnavalo specifične primere kršitev človekovih pravic, vsebuje pripombe in priporočila državam članicam, naj uporabljajo predpise, ki so v nasprotju z nacionalnimi predpisi. V členih 38 in 76 se na primer uporablja ideja o istospolni poroki, nekaj, kar ni v nasprotju le z našimi verskimi stališči, ampak tudi z našimi pravnimi in razumskimi stališči.
v pisni obliki. - (PT) Če bi bil za "negativno" kampanjo na irskem referendumu, bi navdušeno pozdravil poročilo gospoda Catanie in njegove podpornike. Predstavlja grobo kršitev načela subsidiarnosti in tepta institucionalna pravila Evropske unije ter pristojnosti držav članic, in sicer tako, da daje verodostojnost vsem tistim, ki širijo nezaupanje glede politične pohlepnosti Bruslja. Napad na zaščitne klavzule, ki neposredno odražajo pogodbe in temeljno jamstvo demokracije držav članic, kot način za "kodificiranje ... diskriminacijskih praks", je pomilovanja vreden in resno ogroža temeljne pravice državljanov.
Izjava, da podpis mednarodnih konvencij s strani večine držav članic nalaga celotni EU, da jih spoštuje, je popoln pravni nesmisel, prehod v temno obdobje, ki je še hujše od najskrajnejšega federalizma. Prav tako zavračam skrajno izprijene izjave o "pomanjkanju verodostojnosti" Evrope, ki naj bi vodila do "taktične podrejenosti": kakršne koli specifične probleme že ima, Evropa ni Sudan, niti ni Ljudska republika Kitajska ali Kuba, Somalija ali Severna Koreja. Poročilo posega na področje političnega boja, ki nima ničesar opraviti s temeljnimi pravicami, ter s tem zmanjšuje njegovo verodostojnost, doslednost in učinkovitost. Glasoval sem proti.
v pisni obliki. - (DE) Glasoval sem proti poročilu gospoda Catanie. Presenečen sem, da je služba to poročilo v takšni obliki, kot je sedaj, sploh označila kot sprejemljivo. Vztrajno krši načelo subsidiarnosti. Celotna vsebina tega poročila je vredna kritike. Ko govorimo o temeljnih pravicah, nacionalne države ne smejo dopustiti, da bi bile onesposobljene ali da bi jim bila odvzeta pooblastila. To predstavlja poskus prisilne uvedbe manjšinskih pravic na škodo večine, ki jih ni mogoče izvajati na nacionalni ravni. Pozitiven odnos do splava je zame nedojemljiv. Dejanske teme, človekovih pravic in njihovega izvajanja v zadnjih štirih letih, sploh ne omenja.
Priznati je treba, da je bila Listina o temeljnih pravicah Evropske unije plod soglasja, ki je bilo doseženo po več kot leto dni dolgih pogajanjih med različnimi vpletenimi skupinami in lobiji, predstavniki civilnih družb in nacionalnih vlad in tako dalje. To pogajanje, h kateremu mi, kot predstavniki vzhodnih držav, nismo bili povabljeni, je zanimivo v več pogledih. Kot je poudarjeno v poročilu gospoda Catanie, bo listina pravno nezavezujoče besedilo, vse dokler ne bodo Lizbonske pogodbe ratificirale vse države članice.
Agencija za temeljne pravice, ustanovljena na Dunaju v Avstriji, v celoti temelji na tem političnem besedilu in ga uporablja za utemeljevanje svojih stališč. Zanimivo je, da lahko z analizo primerov, s katerimi se ukvarja Agencija za temeljne pravice, vidimo, kako so obravnavane temeljne pravice, ki izhajajo iz listine. To delovanje je še zanimivejše, če ga primerjamo z mrežo strokovnjakov FRALEX, ki je začela delovati poleti 2008, katere člani v veliki meri pripadajo nizozemski svetovalni mreži "Human European Consultancy".
Popolnoma podpiram sporazum, ki so ga sklenili delavci in delodajalci, o nekaterih vidikih delovnih pogojev za delavce v pomorskem sektorju, saj zagotavlja dobro ravnotežje med potrebo po izboljšanju delovnih pogojev in varovanju zdravja in varnosti pomorščakov. Poleg tega sem prepričan, da je nujno potrebno opredeliti in uveljavljati globalne minimalne standarde zaposlovanja ter zdravstvene in varnostne pogoje za pomorščake, ki so zaposleni ali delajo na ladji na morju. Zadovoljen sem z vlogo, ki so jo odpirali zaposleni in delodajalci pri izboljšanju zdravstvenih in varnostnih pogojev za delavce.
Glasoval sem za poročilo. Danes se bolj kot kadar koli poprej zavedamo vloge, ki jo lahko ima organ, kot je Svet za človekove pravice (HRC). Podpreti moramo dosedanja prizadevanja, prav tako pa bi morali ceniti aktivno vlogo, ki jo ima EU znotraj HRC, kljub nespornim omejitvam zaradi odsotnosti Združenih držav; prav zaradi te odsotnosti se EU pogostokrat znajde v osamljenem položaju. Vendar pa to ne sme biti izgovor za EU, ki bi morala vložiti vse politične napore v pripravo poenotenega, povezanega vodstva, ter s tem premagati nasprotujoče geografske bloke, ki jih je mogoče pogosto opaziti znotraj njega.
Glasoval sem za predlog resolucije Evropskega parlamenta, ker je spoštovanje, spodbujanje in zagotavljanje univerzalnosti človekovih pravic sestavni del pravnega reda Evropske unije in je eno izmed temeljnih načel EU. Prav tako sem glasoval zanj, ker je organizacija Združenih narodov in v njenem okviru UNHRC ena izmed najprimernejših organizacij za reševanje celovitih vprašanj, povezanih s človekovimi pravicami in izzivi v humanitarnem sektorju. Verjamem, da so človekove pravice in demokracije ključni elementi pri zunanjih odnosih in zunanji politiku EU.
Na žalost je pozitivnih elementov zelo malo. Enega izmed najspornejših besedil lahko najdemo v uvodni izjavi H, kjer se pritožuje nad "vztrajno željo držav članic, da bi pri Združenih narodih delovale neodvisno". Nenazadnje je "ena država, en glas" eden izmed temeljev Združenih narodov. Odbor za zunanje zadeve prav tako obžaluje vse večjo razdeljenost UNHRC na regionalne bloke. Presenetljivo pa je, da so nekateri regionalni bloki - na primer EU - zaželeni.
Kako lahko skupnost, ki trdi, da tako zelo spoštuje demokracijo, zavrača izide referendumov, ponavlja glasovanje vse dokler ne pride do želenega izida in kaznuje države članice za izide glasovanj? Če bi bila EU res tako zaskrbljena glede spoštovanja pogosto omenjene skupnosti vrednot, bi že zdavnaj prekinila pristopna pogajanja s Turčijo, če ne prej, pa vsaj takrat, ko je začela s hujskanjem k vojni. Namesto da bi si prizadevala za spodbujanje človekovih pravic in pravic ljudi ter skupnih vrednot, EU vsako leto zapravi približno 15 milijonov EUR za nepotrebno Agencijo Evropske unije za temeljne pravice (FRA)
Pri razpravi in odločanju z glasovanjem o človekovih pravicah v svetu z državami, ki teh pravic ne upoštevajo, lahko pričakujemo nenavadne izide. Tu ne gre le za vprašanje legitimnosti. Predvsem gre za vprašanje jezika. Za katere ocenjevalne standarde o človekovih pravicah lahko domnevamo, da jih vlade Libije ali Zimbabveja delijo z demokratičnimi državami, ki odgovarjajo svojim državljanom? Za nobene, seveda. Vendar diplomacija obstaja predvsem zaradi tega, da omogoča dialog med tistimi, ki govorijo različne jezike. Med enakimi posredovanje ni potrebno.
Rad bi izpostavil en vidik. Verjamem, da je objavljanje delovnega gradiva evropskih institucij le prvi korak, saj evropski državljani ne razumejo postopkov, ki jih uporabljamo, in ne bodo mogli najti informacij, ki jih potrebujejo. V zvezi s tem se strinjam s kolegom, ki predlaga vzpostavitev enotnega evropskega portala za dostop do vseh dokumentov, ki bo zasnovan tako, da ga bodo lahko razumeli vsi uporabniki. Ta portal naj bi predstavljal informacije na dostopen, poenostavljen način, da bi ga lahko uporabljali vsi evropski državljani brez kakršnih koli problemov. Takšne tehnične rešitve vsekakor obstajajo in upam, da bo mogoče najti finančna sredstva za vzpostavitev tega portala.
v pisni obliki. - (NL) Ker se zavzemam za kar največjo odprtost vseh institucij EU, sem odločno glasoval za to poročilo. Dobro je, da so bile različne evropske institucije resno opozorjene. Evropski svet sprejema večino političnih odločitev in razpravlja o zelo pomembnih in spornih vprašanjih. Prav tako je nesprejemljivo in obžalovanja vredno, da Svet v času sprejemanja odločitev ne sme dovoliti objave točnih stališč različnih nacionalnih delegacij. Tudi Parlament bi moral poskrbeti za svoje delovanje in zagotoviti kar največjo možno odprtost na vseh področjih svojega delovanja.
v pisni obliki. - (NL) Glasoval sem za to poročilo. S tem ni nič narobe. Čeprav pozdravljamo dejstvo, da so nekatere izmed evropskih institucij deležne hudih kritik, bi rad dodal pripombo. Glede na to, da je Evropski svet na čelu in sprejema odločitve o zelo pomembnih in spornih vprašanjih, je nesprejemljivo, da Svet v času sprejemanja odločitev ne bi smel dovoliti objave točnih stališč različnih nacionalnih delegacij. Prav tako je res, da bi moral Parlament poskrbeti za svoje delovanje in zagotavljati kar največjo možno odprtost na vseh področjih svojega delovanja, preden žuga ostalim.
To je del širšega vprašanja povečevanja vloge, ki jo imajo državljani Unije, in sicer na način, da ti vplivajo na zadeve in jih razumejo. Prebivalci Evrope ne marajo biti načrtno izključeni iz procesa sprejemanja odločitev, ki neposredno vplivajo na njihova vsakdanja življenja in v zvezi s katerimi nimajo pravice do pregleda ali nasprotovanja. Ob redkih priložnostih, ko je bilo njihovo mnenje mogoče slišati na referendumih, so se odrekli svojim voditeljem in bruseljski birokraciji, ki je slepa, gluha in se ne odziva na njihove potrebe in želje.
Za Evropsko unije je zelo pomembno, da imajo državljani občutek dostopnosti do institucij Skupnosti. To lahko dosežemo le z dostopom javnosti do dokumentov treh ustanov. Zato se popolnoma strinjam s poročevalcem, ko navaja, da moramo pozvati institucije in države članice EU k spodbujanju skupne administrativne kulture, ki je pregledna in temelji na načelih, izpostavljenih v členu 41 Listine o temeljnih pravicah Evropske unije, sodni praksi Sodišča Evropskih skupnosti, priporočilih evropskega varuha človekovih pravic in najboljših praksah držav članic.
v pisni obliki. - (DE) To poročilo sem zavrnil. Zahteve, ki iz njega izhajajo, močno presegajo tisto, kar jaz razumem pod preglednost. Nevarna se mi zdi celo objava seznama navzočih poslancev v Evropskem parlamentu in seznama glasovanja brez obsežnih dodatnih pojasnil. Moja evidenca kaže zelo pogosto prisotnost, zaradi tega nisem sumljiv. Prav tako je pomembno, da ohranimo pravno varstvo za poslance Evropskega parlamenta. Evropa bi lahko za začetek povečala preglednost z objavljanjem javnih sej Sveta in Komisije, preden od poslancev v Evropskem parlamentu zahteva, da se izpostavijo. Poleg tega mora med institucijami v obdobju težkih pogajanj vladati zaupnost.
V moji skupini smo včeraj zvečer ponovno razpravljali o resoluciji. Razprava je bila zelo poglobljena in zelo čustvena, ampak tudi zelo premišljena. Verjamem, da smo danes, ko se pripravljamo na glasovanje, vsi pretreseni zaradi novice gospoda Wurtza. Ko se oboroženi spopadi stopnjujejo že do te mere, da so ogrožene mednarodne ustanove, so razmere skrajno resne. Izrael moramo pozvati, zlasti v tem primeru, da spoštuje organe mednarodne skupnosti, saj vsakršno nespoštovanje ogroža humanitarno infrastrukturo, kar pa nikakor ni v skladu z mednarodnim pravom.
Odločili smo se, da bomo resolucijo podprli, vendar pa - glede na včerajšnjo dolgo razpravo - verjamemo, da je prav in tudi ključnega pomena, da jo sprejmemo sedaj, in da je za Evropski parlament kot institucijo pomembno, da svoje stališče sporoči svetu. Nekaj pa je nesporno - kadar se nasilje stopnjuje do te mere, da ne prizanaša niti šolam in vrtcem, takrat ni čas za obžalovanje ampak za najstrožjo obsodbo. Čeprav tega ni v resoluciji ...
Najlepša hvala, gospod Schulz. Ker se včerajšnjega sprejema nisem mogel udeležiti zaradi obiska predsednika Sveta, češkega predsednika vlade Mireka Topolaneka, bi želel gospodu Rocardu povedati naslednje. Gospod Rocard, rad bi izrazil svoje prijateljstvo in globoko spoštovanje ter vam zaželel veliko sreče in uspehov v vaših nadaljnjih načrtih. Upam, da se bomo tudi v prihodnje pogosto srečevali, in se vam zahvaljujem za vaš izjemen prispevek k evropski integraciji. Iskrena hvala, gospod Rocard!
Skupaj z drugimi aktivisti za človekove pravice je pogumno ustanovila Center za varstvo človekovih pravic v Teheranu. Njegov namen je poročati o kršitvah človekovih pravic v Iranu, zagotoviti pravne zastopnike političnim zapornikom in pomagati njihovim družinam. Toda oblasti ga že od vsega začetka poskušajo zapreti. Zaposlenim grozijo, jih zapirajo in ustrahujejo. Širin Ebadi je osebno prejela veliko groženj s smrtjo, mednarodna skupnost pa je že nekaj časa zaskrbljena za njeno varnost. Tik pred božičem, ko so v centru želeli proslaviti 60. obletnico Splošne deklaracije o človekovih pravicah, so iranski varnostniki center zaprli.
Tukaj težko dojamemo pogum, hrabrost in moč, ki jo potrebujejo aktivisti za človekove pravice, kot je Širin Ebadi, da delujejo v Iranu in se postavijo po robu diktatorstvu. Vendar pa je delo odvetnikov za človekove pravice in aktivistov potrebno, da osvetli dogodke v Iranu in vzbudi upanje takim, kot sta brata Alaei. Arash in Kamiar Alaei sta zdravnika, ki pomagata obolelim z virusom HIV in AIDS-om, obtožena pa sta bila sodelovanja s sovražnikom, medtem ko sta v resnici le želela pomagati bolnim.
Če pogledamo, kaj tukaj počnemo, moramo uvideti, da smo dejansko priča preobratu v priznavanju človekovih pravic s strani nekaterih vlad po vsem svetu in da to vpliva na države, s katerimi posluje Evropska unija. Te namreč zdaj menijo, da jim ni treba posvečati toliko pozornosti človekovim pravicam, saj lahko trgujejo in poslujejo z državami, ki jim je glede tega dejansko vseeno. Zato mislim, da je še pomembneje, da poskusimo zagotoviti spoštovanje teh standardov in, kot rečeno, da ne poskušamo povečati trgovanja z državami, kjer je področje človekovih pravic v slabem stanju, temveč vse sile upremo v podporo tistih, ki si prizadevajo za človekove pravice, in tistih demokratov, ki nasprotujejo nedemokratičnim silam.
Posledično v Iranu ves čas obstaja nevarnost vojne, kritika na račun pomanjkanja človekovih pravic pa ni izražena. To privede celo do položaja, ko se sodelovanje z iranskim režimom lahko kupi, v zameno pa se glavne izgnane opozicijske skupine nenehno uvrščajo na seznam terorističnih organizacij. Moramo ustaviti to bizarno situacijo, kjer vsakokrat, ko sodišče razglasi uvrstitev na seznam terorističnih organizacij za nezakonito, Svet v imenu Evropske unije sprejme nov, popolnoma enak sklep.
Gospod predsednik, komisar, najprej bi vas rad opozoril na odsotnost predstavnika češkega predsedstva med to razpravo. To me zelo žalosti, saj je Češka republika dedinja demokratične tradicije in boja za človekove pravice v vsej srednji in vzhodni Evropi. Ponavljam: velika škoda je, da v tej razpravi ne sodeluje predstavnik češkega predsedstva, čeprav so druga predsedstva Sveta, na primer nemško, vedno poslala svojega predstavnika.
Zagovarjamo Nobelovo nagrajenko Širin Ebadi in nasprotujemo nedavnim ukrepom oblasti in vladni kampanji, katerih namen je obrniti javno mnenje proti njej. Vašo pozornost bi rad usmeril tudi na nove aretacije univerzitetnih študentov v Širazu. Ta teden, medtem ko je Evropski parlament razpravljal v Strasbourgu (točneje 12. januarja), je bilo aretiranih še šest ljudi. Braniti moramo neodvisnost študentskega gibanja v Iranu. Rad pa bi vas tudi spomnil na zatiranje in nadlegovanje zdravnikov, ki sta se ukvarjala z raziskavami AIDS-a.
Čeprav vladajoči politiki v Iranu izrekajo zaveze na podlagi mednarodnih sporazumov, da bi izboljšali svoj ugled, je vsakodnevna stvarnost precej drugačna. Širin Ebadi, Nobelova nagrajenka in direktorica Centra za varstvo človekovih pravic, lahko služi kot primer. Njene dejavnosti so preganjane zaradi šibkosti vladajočega razreda, ki v bojazni za svoj položaj ne uspe disciplinirati fundamentalistov, ki sodelujejo v protidemokratičnih dejavnostih. Mi podpiramo to resolucijo. Mislim, da je treba na tem področju sprejeti radikalnejše ukrepe.
Spodbudno je, da je več političnih skupin predlagalo nekaj resolucij na tem področju. Verjamem pa, da resolucija, ki jo predlaga Evropska ljudska stranka, izpolnjuje našo obveznost, da učinkoviteje zaščitimo človekove pravice. Kot državljan države, ki je nedavno izkusila tako totalitarni režim kot svobodo govora, ki jo zagotavlja demokratičen režim, moram sočustvovati s to žensko, ki se bori za človekove pravice, in prepričan sem, da bo to upoštevano.
(PL) Gospod predsednik, Zbigniew Brzeziński opisuje lok nestabilnosti, ki se razprostira od Egipta do Pakistana, kot največjo grožnjo globalni stabilnosti in možnosti globalnega razvoja v prihodnosti. Meni, da je Iran glavna država v tem loku, neke vrste osnik. Če ne bomo rešili težav z Iranom, če ne bomo zagotovili, da postane predvidljiva in demokratična država, bomo zelo težko razmišljali o odpravljanju nevarnosti, o kateri govori gospod Brzeziński.
Zato Evropska komisija povsem podpira francosko predsedstvo Sveta EU pri dveh deklaracijah o primeru gospe Ebadi z dne 31. in 22. decembra lani. Komisija zlasti poudarja, da morajo iranske oblasti izpolniti svoje mednarodne obveznosti na področju človekovih pravic in predvsem zagotoviti pravico do mirnega zbiranja, ki jo opredeljuje Mednarodni pakt o državljanskih in političnih pravicah. Iran je ta pakt ratificiral in podpisal, zato mora dovoliti, da se prostori Centra za varstvo človekovih pravic ponovno odprejo, ter mu dodeliti pravni status, za katerega se poteguje že dolga leta.
avtor. - Gospod predsednik, Gvineja ima zelo burno zgodovino, evropske države pa so bile tako ali drugače vpletene v njeno tragično preteklost. Portugalci so jo zavzeli v 15. stoletju, njeni prebivalci pa so bili predmet evropske trgovine s sužnji v 16. stoletju in kasneje. Leta 1890 jo je kolonizirala Francija. Ko je leta 1958 postala samostojna, je vzpostavila tesne povezave s Sovjetsko zvezo. V obdobju po kolonizaciji je prevladoval predvsem predsedniški totalitarizem, vladarje pa je podpirala vojska, resda razmeroma primitivna.
Ne vem, ali je poveljnik Camara iskren v svojih prizadevanjih in če bo uspel izboljšati stanje v Gvineji. Nekaj pa je gotovo: stvari ne morejo biti slabše, kot so bile v zadnjih nekaj desetletjih, ko sta Evropa in preostali svet mirno čakala, gledala in uživala koristi izkoriščanja rudnin v Gvineji. Zato kljub temu, da a priori nasprotujem vojaškemu diktatorstvu, lahko le upam, da se bo v kratkem času zgodil prehod v demokracijo.
So bili v tistem trenutku možje, ki so vodili državo, ki jo je Transparency International označil za najbolj skorumpirano na svetu, in so se zanašali na načelo pravne države in demokracije, ki dejansko ni nikoli obstajalo, iskreni? So se v tistem trenutku spominjali, kako je pred 24 leti general Lansana Conté prevzel oblast, ko je leta 1984 umrl oče samostojnosti iz leta 1958, marksistični predsednik Sékou Touré? So v tistem trenutku mislili, da bo lahko prevzel oblast preprost častnik, zadolžen za nabavo goriva v vojski? So v tistem trenutku obžalovali, da si niso dovolj prizadevali za vzpostavitev prave pravne države in prave demokracije, kar bi omogočilo, da se izjemno pomembne volitve organizirajo v 60 dneh, kot določa ustava?
Če so to dejansko obžalovali, se je to obžalovanje poveljnika Mousse Dadisa Camare in njegovih prijateljev v nekaj urah spremenilo v skesanost. V sredo, 24. decembra, se je neznani poveljnik razglasil za predsednika republike, njemu v čast je vzklikalo na tisoče Gvinejcev, 25. decembra pa se je bahal z zavezništvom, ki mu ga je ponudila civilna vlada, ki je sprejela njegov ultimat. Obljubil je, da se bo bojeval proti korupciji in organiziral volitve pred letom 2010. Za ministrskega predsednika je imenoval poštenega moža, mednarodnega državnega uradnika iz Egipta. Z veseljem je povedal, da ga v Gvineji nihče ne obsoja; opozicijske politične stranke in civilna družba so sprejele to stanje.
Bi morali državni udar v teh okoliščinah obsoditi? Da, gospe in gospodje, moramo ga obsoditi! Skupina Evropske ljudske stranke (Krščanski demokrati) in Evropski demokrati, v imenu katerih imam čast govoriti, obsojamo ta državni udar, čeprav nismo naivni; vemo, da politične situacije niso nikoli preproste, ko se država otrese diktatorstva. Pozivamo vas, da glasujete za skupno resolucijo šestih političnih skupin.
Gospod predsednik, 15. februarja 2007 smo razpravljali o državnem nasilju diktatorja Lansane Contéja v Gvineji kot o nujni zadevi. Diktator se je zavihtel na oblast po državnem udaru leta 1984 in državi vladal vse od tedaj. Državo je imel za svojo lastnino, ki je bila zelo pomembna zaradi naravnih nahajališč zlata, železa in boksita. Večina strank ni sodelovala na volitvah, ki so bile organizirane pod njegovim nadzorom, uradna opozicija, ki je bila začasno zastopana v parlamentu, pa se je bila kasneje prisiljena umakniti.
Ta grozljiv režim se je nepričakovano končal, ko je diktator umrl lani decembra. Hunta je kot naslednjega ministrskega predsednika predlagala bankirja. Vprašanje je, kaj v resnici namerava vojaška hunta, ki je zatem prevzela oblast. Je to korak proti demokraciji in enakosti za vse prebivalce ali bo ta novi državni udar utrl pot novemu diktatorju, ki ga kot prejšnjega zanimajo predvsem naravni viri države in obeti, da si napolni lastne žepe?
Moja skupina je v preteklih letih vedno podpirala zahteve demokratske opozicije Gvineje, ki, kot kaže, še vedno ni v igri. Ne obsojamo prenosa oblasti, obsojamo pa možnost, da se neobstoj demokracije nadaljuje v bližnji prihodnosti. Zaenkrat še ni razloga, da bi Gvinejo kaznovali ali izolirali, vendar moramo nove vodje opozoriti, da se lahko njihov čas v središču zelo hitro izteče. Ta država ne potrebuje še enega diktatorja, temveč ponovno vzpostavitev demokracije.
v imenu skupine PPE-DE. - (PL) Gospod predsednik, komisar, k sreči je minil čas, ko je bil edini znan način strmoglavljenja vlade v zahodni Afriki vojaški udar. Medtem ko smo v državah, ki mejijo na Gvinejo, namreč v Sierri Leone, Slonokoščeni obali, Senegalu ali Liberiji, priča politični odjugi, strmoglavljanju vojaških režimov in porajanju mlade demokracije, pa Gvineja ostaja ujeta v preteklosti. Pokojni predsednik Conté je sam prišel na oblast z državnim udarom in zdaj imamo občutek že videnega. Štiriindvajset ur po razglasitvi smrti predsednika je vojska prevzela oblast v Gvineji in razveljavila ustavo.
(PL) Gospod predsednik, komisar, pred seboj imamo še en primer, ko skupina častnikov prevzame oblast. Vojaške hunte se vedejo podobno: najprej so na vrsti aretacije, nato se razveljavi ustava, kasneje pa napovedo, da se bodo organizirale demokratične volitve. V tem primeru bodo volitve v roku dveh let. V praksi pa častniki začnejo izvajati oblast in ugotovijo, da jim je to všeč. To vodi do družbenega zatiranja in uporov kot tudi do kršitve človekovih pravic in demokratičnih načel. Utemeljeno sumimo, da se lahko enako zgodi v Gvineji, čeprav vsi upamo, da bodo stvari tokrat drugačne, da se bo zasukalo na bolje in da bo izid pozitivnejši.
Mislim, da sta Gospodarska skupnost zahodnoafriških držav in Afriška unija s tem, ko sta Gvinejo začasno izključili iz svojih dejavnosti, povzročili določen pritisk in pozvali k zdravemu razumu. Po mojem mnenju bo glede na družbeno stanje, tj. neprekinjen padec dohodka na prebivalca, tudi Evropska unija in s tem Evropska komisija uvedla ustrezne in premišljene ukrepe, pa tudi drzne, da bi zagotovila, da se v državi čim prej vzpostavi normalno stanje ter prepreči genocid in kršitev človekovih pravic.
(PL) Gospod predsednik, državni udar v Gvineji je potekal po enakem vzorcu kot večina podobnih udarov v Afriki in na drugih celinah. Zgodil se je nemudoma po smrti predsednika Contéja, ki je prišel na oblast z državnim udarom pred 24 leti. Gospodarska in politična situacija v tej izjemno revni državi ljudi spodbuja k protestu. Te proteste nato mirijo oborožene sile, ki krepijo skorumpirano vlado in povečujejo razkol v državi med tistimi, ki živijo v blaginji, in tistimi, ki umirajo zaradi lakote.
Evropska komisija iskreno podpira razglasitev predsedstva EU, ki obsoja ta nasilen prevzem oblasti in organe oblasti v Gvineji poziva, naj čim hitreje postavijo civilno, ustavno in demokratično vlado. Dejstvo, da je gvinejska javnost, zlasti politične stranke in sindikati, vojaški režim sprejela pozitivno, jasno kaže, da se je življenjski standard Gvinejcev tako poslabšal, da se celo državni udar zdi kot sprememba na bolje in dogodek, ki poraja optimizem za prihodnost. Kaže pa tudi, da je prejšnji režim izgubil zaupanje gvinejskega naroda v tolikšni meri, da mu je bilo ljubše, da vladanje prevzamejo vojaške enote kot uradni nasledniki.
V tej nejasni situaciji je pomembno pozdraviti hitre in učinkovite pobude, ki sta jih uvedla Gospodarska skupnost zahodnoafriških držav (ECOWAS) in njen predsednik, gospod Chambas, kot tudi odločnost in neomajnost Skupnosti in Afriške unije, ki sta Gvineji preklicali članstvo in obsodili nasilen prevzem oblasti. Komisija je odločena, da bo podprla prizadevanja ECOWAS-a in Afriške unije in njun trud, da bi omogočila čim hitrejši povratek civilne, ustavne in demokratične vlade s svobodnimi in preglednimi volitvami.
(HU) V Medskupini za regionalne in manjšinske jezike smo sestavili poročilo z namenom zaščititi tradicionalne narodnostne manjšine. Zakaj je to pomembno? Veliko novih držav članic, med njimi tudi Romunija, nima na primer zakonodaje glede manjšin. Lansko leto smo bili priča pretepanju civilistov s strani uniformiranih policistov na Slovaškem. Že od prevzema funkcije s strani nove vlade v Romuniji opažamo, da se odstranjujejo simboli manjšin, da povzroča težave, če nekdo govori več kot en jezik in da je bilo več sto otrok po naključju izpuščenih pri vpisu v šolo. Zaradi tega menimo, da je za Evropski parlament pomembno, da izdela poročilo, resolucijo, ki bo zagotavljala zaščito manjšin, zaščito tradicionalnih etničnih manjšin. Najlepša hvala, gospod predsednik.
(ET) Gospod predsednik, gospe in gospodje, Češka je prevzela predsedovanje pred enim mesecem, a ji je že uspelo pljuniti nam v obraz in nas užaliti s svojim darilom: Estonija je prekrita s kladivi in srpi, na tleh finske savne leži pijan moški, Nemčija ima kljukasti križ, Italija nogometaše, ki držijo žogo blizu svojih spolovil, Bolgarija je polna stranišč itd., itd. Tako je umetnik, ki je ustvaril darilo Češke republike Evropski uniji, portretiral narode in države Evropske unije v svojem delu.
Umetnost lahko šokira in večkrat tudi mora, toda ali je posmehovanje drugi državi in ljudem najbolj primeren način za to? Češka vlada govori o umetnikovi svobodi izražanja: to že drži, toda tu je bila ta svoboda vsekakor uporabljena v napačnem kontekstu. Vlada se očitno ne sme vmešavati v umetnikovo ustvarjalno svobodo: tudi to drži, toda s tem darilom je češka vlada sporočilo, ki ga to darilo prinaša, sprejela in mora sedaj kot tisti, ki darilo daje, torej ona sama in ne umetnik, prevzeti odgovornost za posledice. Težko je razumeti, kako lahko vodstvo Češke republike smatra, da ima pravico žaliti druge države članice.
(PL) Gospod predsednik, pet tisoč težkih tovornjakov vsak dan pelje skozi mesto Augustów. Otroci vsak dan hodijo v šolo ob robu te ceste, ker ni nobenega pločnika. Skoraj vsak dan kakšen od njih umre pod kolesi težkega tovornjaka. Ekološki teroristi so ustavili izgradnjo obvoznice, in sicer zaradi zaščite ptic pred hrupom. Za vsak teden oviranja te izgradnje eden od otrok iz Augustówa plača s svojim življenjem. Niti ekološki teroristi niti sodniki Evropskega sodišča ne pošiljajo svojih otrok pod kolesa težkih tovornjakov. Vendar so življenja otrok iz Augustówa manj pomembna kot dobro počutje ptic.
Nedavno priznanje turškega igralca Attile Olgaça, da je ubil 10 ciprskih Grkov, ujetnikov med turško invazijo na Ciper poleti 1974, je še enkrat obelodanilo zločine, ki jih je zagrešila Turčija in nalaga neizogibno obveznost Turčiji, da odpre svoje arhive za preiskavo usode vseh pogrešanih oseb. Mednarodna skupnost, v kateri Evropska unija igra pomembno vlogo, mora v čim večji možni meri pritisniti na Turčijo glede njene uskladitve z mednarodnim pravom, povezanimi sklepi Evropskega sodišča za človekove pravice in vsemi ustreznimi resolucijami ZN.
Evropska unija ima petdeset milijonov Evropejcev z različnimi zdravstvenimi problemi, ki se v vsakodnevnem življenju soočajo z različnimi težavami. Veliko se jih je obrnilo name s prošnjo glede potrebe po vzajemnem priznavanju identifikacijskih kartic za težke invalide. Invalidni državljani teh kartic ne morejo uporabljati v vseh državah članicah EU. Zelo težko na primer parkirajo svoja vozila na označenih parkiriščih. To vprašanje sem predložila Svetu in Komisiji ter upam, da bodo ukrepi za uskladitev teh kartic čim prej sprejeti.
(HU) Gospod predsednik, v skladu z Ustanovno listino Združenih narodov imajo vsi narodi pravico do samoopredelitve. To velja tudi za 1,5-2 milijona Madžarov v Transilvaniji. Pred dvema letoma je Državni svet Székelyja organiziral neuradni referendum o regionalni avtonomiji za pokrajino Székely. Na tem referendumu, ki je bil izveden z uporabo mobilnih škatel za glasovnice, je kljub umetno sproženi protimadžarski propagandi 99 % volivcev od 210 000 vprašanih volilo pritrdilno. Nedavno je večje število lokalnih uprav v pokrajini Székely sprožilo novo pobudo za celovit uradni referendum. Državni organi in njihovi lokalni predstavniki, tako imenovani prefekti, se zelo trudijo ovirati Madžare iz pokrajine Székely pri mirnem, zakonitem in demokratičnem izražanju svoje volje. Parlament in predsednika Hans-Gerta Pötteringa prosim, da pozorno spremljata nadaljnji razvoj dogodkov v zvezi z referendumom v Romuniji in da razširita zaščito na lokalne uprave, ki so deležne groženj s strani organov oblasti. Hvala.
Zaskrbljena sem. V Guadeloupeju že 10 dni poteka strašna stavka, ki ustavlja vse, vključno z nafto. Ta stavka traja že toliko časa zaradi tega, ker ljudje Francoske Zahodne Indije in Gvajane trpijo zaradi življenjskih stroškov, ki so 1,5-krat višji od stroškov v velemestih Evrope. Čeprav je bil to doslej povsem francoski problem, pa je sedaj pravzaprav postal evropski, in zavrnitev pogajanj o posebnem sporazumu z državami Cariforuma za nas s strani Komisije je po mojem mnenju sramotno.
(EL) Gospod predsednik, nedavno smo slišali, brali in videli, kako bombardirajo civiliste in kako iztrebljajo otroke. Nedavno smo videli gospoda iz Turčije, ki je javno priznal, da je med turško invazijo na Ciper leta 1974 umoril 10 ciprskih Grkov, vojakov, ki so bili vklenjeni v lisice. Kar pa nismo videli, gospod predsednik, je pripravljenost Mednarodnega kazenskega sodišča v Haagu, pripravljenost, ki je bila tako očitna, ko je šlo za tiste, ki so bili vpleteni v dogajanja v Jugoslaviji; Mednarodno kazensko sodišče za nekdanjo Jugoslavijo jih še vedno poskuša izslediti. Posledično menim, da lahko zakonito zahtevamo od Parlamenta, da nam pove, če obstaja seznam držav, ki spadajo v pristojnost Haaškega sodišča, ali če obstajajo države, ki so za to sodišče nepomembne in nezanimive. Menim, da je naša zahteva, da izvemo, katere države in državljani se privedejo pred sodišče v Haagu kot obtoženci in kateri ne, zakonita.
(HU) Hvala za besedo, gospod predsednik. Za besedo sem zaprosil zaradi tragične nesreče, ki se je zgodila pred tremi dnevi na Hrvaškem. 18-letni moški je stopil na poljsko mino in postal ena od že tako številnih žrtev, med katerimi so italijanski, nizozemski in drugi evropski sodržavljani. Hrvaška ni udeležena pri celovitem programu odstranjevanja min, ki ga financira Komisija od leta 2008 do leta 2013, in tako je število takšnih nastavljenih min neznano. Čeprav Hrvaška nikoli ni izdelovala min te vrste, se življenjsko nevarne protipehotne mine nahajajo vzdolž njenega ozemlja v dolžini približno 1 000 kilometrov. Spoštljivo prosim Komisijo in vas, gospod predsednik, da posredujete, da bo tudi Hrvaška lahko imela korist od evropske pomoči - tako kot Bosna, Ukrajina, Kosovo in Ciper -, ker je to izredno draga in zelo nevarna operacija. Govorim v vlogi predsednika - na strani EU - Skupnega parlamentarnega odbora EU-Hrvaška. Za besedo se vam najlepše zahvaljujem.
(EL) Gospod predsednik, demonstracije kmetov v Grčiji skupaj z drugimi demonstracijami v Evropi pošiljajo pomembno sporočilo o spremembi v trenutnem pojmovanju kmetijstva in vprašanju hrane in zahtevajo reformo v evropski in državnih politikah. Če se na evropski ravni gospodarstva sesedajo, če je izgubljeno vse zaupanje v finančni sistem, če mala in srednje velika podjetja izginjajo in če se možnosti zaposlitve krčijo, ne moremo zamižati pred problemi, ki se kopičijo na podeželju, v kmetijstvu, v podeželskem gospodarstvu in pri regionalnem zaposlovanju. Dobro bi bilo, da Komisija in Parlament začneta z dialogom in da predstavita predloge v ponudbi, ki bi obravnavala probleme, ne le zaradi preživetja malih in srednje velikih podjetij, ampak tudi zato, da bi se le-ta v prihodnjih letih lahko izkopala iz krize, da bi aktivirali mehanizem posredovanja in okrepili mehanizem za obvladovanje krize - tako da se lahko pokrijejo tudi izgube dobička - in državne politike, ki bi lahko bile zastavljene prožnejše, ne da bi to nujno pomenilo sofinanciranje skupne kmetijske politike.
(LT) Evropski voditelji so nedavno izrazili stališče, da so razočarani nad voditelji Ukrajine in Gruzije. Začenjajo dvomiti o tem, ali lahko demokratizirajo te države in jih privedejo v NATO in Evropsko unijo. Takšna stališča in govori lahko zgolj podpirajo rusko politiko in njene posebne vplive. Prav pred našimi očmi lahko vidimo ruske provokacije, katerih cilj je oslabiti predsednika Juščenka, predsednika Sakašvilija in zahodno orientirano politiko, ki jo uresničujeta. Obstajajo tudi nevidne provokacije. Najboljši način, da izvemo, kako so organizirani, bi bil pregled arhiva KGB. Samo naivni politiki v zdajšnji Evropi lahko verjamejo, da se Rusija nič več ne poslužuje takšnih izsiljevanj in provokacij, čeprav jo vodi oficir KGB Putin. Zadnja informacijska provokacija je, da je Gruzija ugrabila ruskega vojaka. To informacijo so posredovali v Evropo cel teden. Kasneje je Rusija priznala, da je vojak sam pravzaprav dezertiral, ampak črna propaganda je že napravila škodo. Človek dobi vtis, da se Rusija igra s tanki, plinovodi, informacijami in lažnimi informacijami. Kakor koli že, višek naivnosti evropskih politikov je, da dovoljujejo Rusiji igrati takšne igre.
Čedalje več je pozivov k zglasitvi na policijske postaje in prav tako izginotij, pojavov zastraševanja in nepojasnjenih smrti. Ne moremo izključiti možnosti, da se bo ena od posledic zatiranja odrazila v nemirih Tibetancev, ki bodo prisiljeni izvesti skrajne ukrepe. Kitajska varnostna služba in vojska se bosta odzvali z brutalnim pomirjanjem teh protestov in morda se bo izkazalo, da imamo opraviti s premišljeno provokacijo s strani kitajskih oblasti, ki bodo računale na dejstvo, da se bodo celo demokratične vlade omejile samo na začasne proteste med splošno borbo z gospodarsko krizo. Evropski parlament bi se moral jasno in odločno izraziti glede tega vprašanja in zato si bom danes dovolila predložiti osnutek pritožbe predsedniku kitajske vlade. Skupaj pošljimo sporočilo komunističnemu režimu, da se ne strinjamo s kršenjem osnovnih pravic tibetanskega naroda.
(RO) Evropska komisija je leto 2009 proglasila za Evropsko leto ustvarjalnosti in inovacij. Ustvarjalno mišljenje je ključ do uspeha v globalnem gospodarstvu, dejstvo, ki ga je Evropska unija kot takega priznala že davno. Vsekakor je inovacija sestavni del tako Komisijinega svežnja o podnebnih spremembah kot tudi načrta za oživitev evropskega gospodarstva. Evropski parlament se mora bolj aktivno vključevati v spodbujanje ustvarjalnosti kot gonilne sile za inovativnost. Lansko leto je bil sprejet sveženj pravil na področju energije in podnebnih sprememb, potrjena pa je bila tudi pisna izjava o fibromialgiji, za kar se vam še enkrat zahvaljujem. Ti dokumenti utirajo pot inovaciji in ustvarjalnosti na najpomembnejših področjih kot sta zdravje, z odkrivanjem novih metod zdravljenja fibromialgije, in energija, s povečevanjem učinkovitosti novih alternativnih energetskih virov.
(HU) Gospod predsednik, čeprav je Madžarska 21. decembra 2007 prav tako vstopila v schengensko območje, ostajajo še vedno nerešena vprašanja v zvezi z avstrijsko-madžarsko mejo. Oblasti na Gradiščanskem se resnično ne pogovarjajo z nami. Zato so junija 2008 moji madžarski rojaki Odboru za peticije v Evropskem parlamentu predložili peticijo, ki smo jo nemudoma posredovali komisarju Jacquesu Barrotu. Po štirih mesecih se je gospod Barrot končno odzval in povedal, da ni imel dovolj informacij v zvezi s peticijo in da bodo poskušali stopiti v stik z osebo, ki jim je peticijo predložila. Dva meseca po tem odgovoru sem sama stopila v stik z osebo, ki je predložila peticijo in vprašala, kako je s to zadevo. Izvedela sem, da se jim do tega dne ni oglasil nihče iz Komisije; zaradi tega je za Komisijo seveda zelo težko pridobiti informacije. Ko sem se napotila nazaj k osebju Komisije, so mi rekli, da bodo zadevo preučili "z najmanjšo zamudo". Komisijo bi rada vprašala, kaj pomeni izraz "z najmanjšo zamudo", rada pa bi tudi izrazila upanje, da kampanjo za volitve, ki bodo čez štiri mesece, ne bosta prav tako "z najmanjšo zamudo" vodila gospod Barroso in gospod Jacques Barrot. Hvala lepa.
(HU) Hvala, gospod predsednik. Gospe in gospodje, podala vam bom kratek enominutni povzetek še vedno divjega evropskega rasizma. Pred nekaj dnevi je bil na Madžarskem nek upravnik policije, ki je podal rasistično izjavo, razrešen in nato ponovno postavljen na svoje delovno mesto po tem, ko je bila omenjena verjetnost notranje preiskave. Preiskava se ni dotaknila vprašanja, ali je bila rasistična izjava dejansko podana ali ne. V romunski občini Tărlungeni, blizu Braşova, je zgrajen zid, ki ločuje romske in neromske družine. V odgovor na vprašanje, postavljeno s strani lokalnega otroka o tem, zakaj so ločeni, bi oče morda odvrnil: zato, ker so tisti, ki živijo na tej strani zidu, slabi ljudje, medtem ko so tisti, ki živijo na drugi strani, dobri ljudje. Pred desetimi dnevi smo glasovali o sprejemu poročila delegacije v Italiji; od tedaj je Italija pred enim tednom, po tem, ko sta bila s strani neznane osebe zagrešena dva zločina, napotila oborožene sile proti Romom. Policijske sile švigajo med romskimi družinami s helikopterji, psi in oboroženimi policisti. Hvala lepa.
Sramotne zamude pri izplačilu plač in drugih nagrad, ki jih dolgujejo delavcem, pa prav tako naraščajo, kot se to med drugim dogaja v podjetjih za proizvodnjo plute, v nekaterih tekstilnih podjetjih in v sektorju za keramiko in metalurgijo. To stanje ustvarja resne socialne probleme, povečuje revščino in celo povzroča tragične situacije v primerih, ko je neka družina zaposlena pri istem podjetju. Pred nekaj dnevi sem se o tem lahko prepričala pri Subercorju, podjetju s sedežem v Santa Marii da Feira (del skupine Suberus, v obutvenem sektorju), kjer se delavci bojujejo za obstanek, ker ne prejemajo svojih plač, nekaj pa je tudi parov, ki stradajo in jim je že zmanjkalo hrane za njihove otroke. To so strašne situacije, ki jih povzroča kriza, ki pustoši pri nas, njene posledice pa se odražajo na človeških obrazih in na življenju ljudi. Zato ne pozivam le k solidarnosti, temveč tudi k rešitvi teh resnih problemov.
(HU) Gospod predsednik, javnost na Madžarskem z velikim zanimanjem spremlja razvoj dogodkov v zvezi z vodnimi topovi na Madžarskem in želi čim prej dobiti jasen odgovor na to vprašanje. V zvezi s to zadevo prosimo za pomoč Komisijo. To vprašanje zadeva dejstvo, da je madžarska vlada ves čas v letih 2006-2007-2008 zastopala stališče, da je bila kupila nove vodne topove iz schengenskega sklada in da so bili ti 22. oktobra 2007 v Budimpešti uporabljeni za razkropitev množic. Konec leta 2008 je minister za pravosodje in kazenski pregon izjavil, da ta nakup ni bil plačan iz schengenskega sklada, ki je eden od virov EU. Pristojni evropski komisar je potrdil, da topovi niso bili kupljeni iz schengenskega sklada. Dan kasneje je državni sekretar z istega ministrstva v nasprotju z Evropsko komisijo izjavil, da je madžarska vlada pokrila nakup vodnih topov iz domačih virov schengenskega sklada. Moje vprašanje se glasi: ali je Komisija preučila, ali je bil v tem primeru uporabljen schengenski sklad v skladu z namenom in ali je prišla do resnice v zvezi z nakupom vodnih topov? Po teh dogodkih se poraja vprašanje glede verodostojnosti in preglednosti tako madžarske vlade, kot tudi Evropske komisije. Hvala lepa.
(EL) Gospod predsednik, dolgo je trajalo, da se je Balkan rešil neplodnega nacionalizma, ki ne gre v korak z evropskimi standardi obnašanja in vrednot. Vendar pa izgleda, da bi morali nekateri ljudje to sporočilo ponovno slišati. Oktobra 2008 je vlada Nekdanje jugoslovanske republike Makedonije izpolnila prošnjo za financiranje Skupnosti za koridor 10, ki prečka njihovo ozemlje. Samo dva meseca kasneje, ko so sprejeli spotikljivo odločitev, ki so jo objavili celo v svojem uradnem listu, in sicer, da bodo to pot imenovali "Aleksander Veliki Makedonski", pa so očitno pokazali žaljiv odnos do začasnega sporazuma z Grčijo, ki jasno določa, da se je treba izogibati vladnim propagandam in uporabi simbolov, ki spodbujajo sovražnost, mržnjo in nasilje. Pozivam Evropsko komisijo, da ugodi prošnji za financiranje Skupnosti pod pogojem, da se ta škandalozna odločitev, ki kaže na to, da so na Balkanu še vedno nacionalisti, prekliče. Gradimo Evropo, v kateri ni prostora za nacionalizem.
Gospod predsednik, pred dvema letoma in pol, sem izvedel, da je Evropska komisija sprožila postopek proti Danski pred Sodiščem Evropskih skupnosti, ker je Danska uvedla 2 % prag za hidrogenirane maščobe v hrani. Komisija je to storila kljub znastvenemu dokazu o nasprotnem, ki je dejansko pokazal, da so hidrogenirane kisline zelo težavne z vidika koronarnih bolezni itd. Zato sem se pred dvema letoma odločil - v povezavi z dvema našima kolegoma poslancema, Danom Jørgensenom in Lindo McAvan -, da izdelam osnutek pisne izjave. Podprlo nas je 254 poslancev Parlamenta iz 25 različnih držav članic, kar je bila ogromna podpora.
(EL) Gospa predsednica, kmetje z malimi in srednje velikimi posestvi štirinajst dni protestirajo na ulicah, kar je pretreslo celo državo. Skupna kmetijska politika, ki jo skupno oblikujejo in izvajajo grški vladni organi in sporazumi v okviru Svetovne trgovinske organizacije, so privedli do zmanjšanja kmetijske proizvodnje, izrazitega upada dohodka kmetov z malimi in srednje velikimi posestvi in njihovega hitrejšega zatiranja. Trgovinska bilanca v kmetijstvu Grčije je s črnih številk prešla na rdeče v višini nič manj kot približno 3 milijarde EUR samo za leto 2008. Namesto da bi izpolnila osnovne zahteve malih in srednje velikih kmetij, poskuša Nova demokratična vlada le-te zavajati z nepomembnimi objavami in hkrati mobilizira posebne enote za udušitev njihovega boja. Komunistična stranka Grčije in delavci podpirajo boj malih in srednje velikih kmetij proti skupni kmetijski politiki, proti celotni politiki Evropske unije, naperjeni proti navadnim ljudem in proti buržoaznim vladam. Prav tako podpirajo njihovo zahtevo po zajamčenih minimalnih cenah za kmetijske in živinorejske izdelke, ki bodo pokrivali stroške proizvodnje in izboljšali dohodek malih in srednje velikih kmetij.
(EL) Gospa predsednica, pred dvema letoma je Parlament skoraj soglasno sprejel eno od resolucij. V tej resoluciji je šlo za ugotovitev usode pogrešanih oseb na Cipru. Minili sta dve leti, pa ni še nobenega napredka. Turško vojsko so zaprosili, da pristojnemu odboru postreže z vsemi informacijami, ki jih poseduje, a ni bilo v tej smeri storjeno še nič. Prav nasprotno, danes imamo javno priznanje s strani nekega Turka, ki je bil tedaj vojak in ki je zaradi slabe vesti, ker tega ni mogel več nositi v sebi, priznal uboj 10 ciprskih Grkov. Turška vojska ve za ta zločina in tudi druge in nedvomno danes ni civiliziranega človeka, Turka ali predstavnika kakšne druge narodnosti, ki bi ne obsojal teh vojnih zločinov. Toda kaj moramo storiti? Povečati moramo naša prizadevanja, da prepričamo turško vojsko, da posreduje informacije pristojnemu odboru in s tem konča trpljenje sorodnikov pogrešanih oseb.
Tukaj predstavljamo bič za Evropo različnih domovin, ki uničuje evropsko domovino v smislu - glej, zdaj je čas za nacionalistične proteste in ljudje z vseh strani bi se jih morali udeležiti -, in naša dolžnost je, da to Bruslju povemo. Čez dva dni bo imel govor Palestinec. Dejstvo, da je v nasprotju z vlado v Jeruzalemu 80 % izraelskih državljanov za Evropo, kot je to pokazala Fundacija Adenauer, torej kaže, da celo ljudje v Palestini, Libanonu, južnem Sredozemlju in Tuniziji niso upravičeni pripraviti se na revolucijo ...
(RO) Glede na trenutno podnebje v Evropi postaja prednostna naloga zagotavljanje energetske varnosti. Povečanje raznolikosti energetskih tranzitnih poti se lahko zagotovi z medsebojno povezavo evropskih plinskih omrežij, kar prav tako podpira solidarnost med državami članicami, eno od temeljnih načel Evropske unije. Poleg finančnih prispevkov s strani Romunije in Madžarske samih je Evropska komisija prejšnji teden dodelila 30 milijonov EUR za končanje projekta za izgradnjo plinovoda Arad-Szeged, katerega financiranje je bilo odloženo za več kot pet let.
(DE) Gospa predsednica, škandal z mesom na Irskem je po vsej Evropi dvignil veliko prahu, vključno v Avstriji, kjer so irsko meso prodajali kot tirolsko slanino, kar je bila groteskna posledica tega škandala. Po mojem mnenju je edina rešitev tega po vsej EU razširjenega problema obvezna izjava za sveže meso in mesne izdelke, ki bi vsebovala naslednjo informacijo: mesto izvora; trajanje potovanja živali do klavnice in od tam do mesta prodaje mesa; če meso prihaja izven EU, bi morala biti država izvora natančno navedena. Poleg tega je že skrajni čas, da Evropska unija preveritev teh stvari naloži inšpektorjem. Za resnično izvedbo tega pozivam Svet, Komisijo in vas, gospe in gospodje, da z ustreznimi ukrepi zagotovite, da evropski potrošniki na ta način ne bodo mogli biti več zavedeni.
Gospa predsednica, mnogi se zavedajo nedavnega preplaha v zvezi z dioksinom na Irskem. Govedorejci v Severni Irski so se prav tako znašli v teh težavah, ker so uvažali krmno mešanico, ki je povzročila težave njihovim živalim. Izvršna oblast Severne Irske je sedaj kmetom ponudila odškodnino v višini 25 %, kar zanje pomeni propad. Izvršna oblast zelo težko najde primerna sredstva in ne bo mogla črpati 37,5 %, ki jih je dala na razpolago Evropska unija. Razumem, da je vlada Republike Irske pojasnila, da ne bo prevzemala nobene odgovornosti, četudi je podelila licence tovarnam krmnih mešanic in so te pod njenim nadzorom. V neki tovarni je tudi precejšnja količina okuženega svinjskega mesa. To je zelo resen in nevaren problem, ki ga je treba rešiti čim prej.
Opozorila bi vas rada na dejstvo, da v času trenutne gospodarske krize evropska podjetja ne najemajo posojil, ki jih za svojo posodobitev zelo potrebujejo. Ni stvar evropskih podjetij, da proizvajajo manj, temveč le, da to počno na inteligentnejši in okolju prijazen način. Pozivam Evropsko komisijo, Evropsko investicijsko banko in države članice, da si za prednostno nalogo zastavijo trajnostni gospodarski razvoj in da s pomočjo Evropskega načrta za oživitev gospodarstva zagotovijo potrebne pogoje za posodobitev evropskih podjetij, da bi ta ostala konkurenčna na vedno bolj nepopustljivem trgu.
(HU) Hvala lepa, gospa predsednica. Evropska unija se sooča z izzivi zagotavljanja stabilnosti in varnosti, izboljšanja blaginje svojih državljanov in graditve skupne evropske prihodnosti. Zgodovinske, narodne in etnične manjšine so trajnega pomena za raznoliko Evropo. Spoštovanje pravic teh manjšin še ni zadovoljivo zagotovljeno. Upanje vliva obstoj dokumentov, kot sta Okvirna konvencija o zaščiti narodnih manjšin in Evropska listina za regionalne in manjšinske jezike. Jasno je, da bodo vse dokler vsaka država članica Evropske unije ne ratificira teh dokumentov, potrebna nadaljnja prizadevanja. Parlament bi moral stremeti k ustvarjanju zavezujočega okvirnega sporazuma, ki bo zagotavljal zaščito skupnosti narodnih manjšin, pri čemer bo priznaval dejstvo, da predstavljajo različne oblike avtonomije in samoopredelitve, ki temeljijo na načelu subsidiarnosti, pomirjevalne rešitve stanja manjšinskih skupnosti. Hvala lepa.
Zaradi teh razgovorov za okroglo mizo in poravnav so bile junija 1989 razpisane volitve, ki so privedle do vzpostavitve prve vlade, ki jo je vodil nekomunist: Tadeusz Mazowiecki. To je bila vlada, ki nam je pokazala, da prava pot, ki jo mora ubrati Poljska, ni bila le svoboda in demokracija, ampak tudi združitev z Evropsko unijo. Spremembe, ki so se zgodile v moji domovini, so takrat sprožile pohode mnogih držav Srednje in Vzhodne Evrope proti svobodi, demokraciji in združitvi z EU.
Po koncu Memoranduma o soglasju leta 2005 smo res sklenili sporazum o skupnem sistemu nadzora - na katerega nas je opozorila gospa Wortmann-Kool - in z njegovo pomočjo smo prejemali zgodnje informacije o trgovinskih tokovih. Zaradi tega se lahko lažje odzivamo v primeru soočenja z nenadnim kipenjem valov v naši industriji. To je tudi nadaljnji korak pri prehodu na odprte trge, ki jih - in prepričana sem, da poslanci to vedo - oblikujemo in razvijamo z zadevnimi gospodarskimi akterji in v razpravah z državami članicami in s Parlamentom. S pospeševanjem procesa postopnega spreminjanja smo temu sektorju pomagali, da se je prilagodil. Pri tem so nam pomagali socialni partnerji. Ti v skladu z Memorandumom o soglasju (MOS), ki je potekel leta 2008, niso prosili za širitev prostovoljnih ravni gospodarske rasti, niti niso prosili za podaljšanje sistema nadzora v leto 2009 - čeprav cenim, da so nekatere države članice hotele, da bi to storili raje mi. Uvozi iz Kitajske so se na splošno povečali, vendar znotraj razumnih meja. Precejšen porast pri nekaterih kategorijah - kot so na primer obleke, hlače in puloverji - je bil izenačen s padcem uvoza tekstila od dobaviteljev iz drugih držav. Na splošno je bil v letu 2008 dosežen le majhen splošni porast in trgi so to kar dobro sprejeli.
Zapiranje naših trgov ali spremljanje uvoza nista prava politična odziva. Zagotoviti moramo spremembo, prilagoditev, trgovanje in prenovo vseh podjetij v trenutnih razmerah. Prav zaradi takšne pomoči podjetjem je bil načrt za oživitev gospodarstva potrjen. To seveda predstavlja precejšnje povečanje BDP EU v višini 1,5 %, kar bi moralo biti sektorju tekstila in oblačil v pomoč. Ta sektor se je soočil z izzivi pred trenutno upočasnitvijo. Osem od petnajstih prošenj na osnovi Sklada za prilagoditev globalizaciji je bilo vloženih v korist tekstilnih delavcev.
Komisija je pripravljena podpreti pobude za vzpostavitev partnerstva v sektorju tekstila in oblačil, oblikovanega za soočenje s prestrukturiranjem, katerega namen je zaščita delovnih mest in na splošno korist sektorja na osnovi obstoječega dolgotrajnega okvira za socialni dialog. Pozdravljamo resolucijo Parlamenta o prihodnosti sektorja tekstila. Beležimo napredek pri dostopu na trge, pri pridobivanju sredstev od pobude za vodilni trg in pri sklenitvi vsakega sporazuma o prosti trgovini, kar so stvari, ki izpolnjujejo okoljske in socialne standarde. Devalvacija valute pa seveda ostaja na našem dnevnem redu.
Gospa predsednica, proizvodi iz tekstila in oblačila predstavljajo globaliziran sektor gospodarstva par excellence, sektor, za katerega so značilne stalne spremembe v smislu kraja proizvodnje, stalnega prestrukturiranja in prilagajanja novim razmeram, kot je liberizacija mednarodne trgovine. Za mnoge države članice Evropske unije, vključno z Grčijo, je ta sektor pomemben vir izvoza in zaposlovanja. Vendar pa je zaradi precejšnjega števila proizvodnih enot, ki se selijo drugam, in nenehnega zmanjševanja števila zaposlenih stanje postalo zelo zaskrbljujoče. Poleg strukturnih problemov igra negativno vlogo občutna neskladnost med uvoznimi tarifami Evropske unije na eni strani in uvoznimi tarifami njenih najpomembnejših konkurentov na drugi strani. Komisarka, govorimo o sektorju z izredno visokim odstotkom splošnih zasegov ukradenih proizvodov na mejah Evropske unije, odstotkom, ki nenehno narašča. V tem primeru menim, da je predlog za ustanovitev evropskega centra za spremljanje ukradenega blaga dobra zamisel, s katero bomo lahko dosegli boljše usklajevanje med pristojnimi oblastmi, državami članicami in službami Komisije in tudi pogoje za učinkovito sodelovanje z zasebnim sektorjem. Menim, da bi morali sprejeti uredbo o oznaki "izdelano v", ki bo v pomoč pri zaščiti pogojev poštene konkurence in zaščiti potrošnikov. Vzpostavitev učinkovitejših prvotnih pravil je pomembna glede na uporabo tarifnih kvot v okviru posplošenih tarifnih preferencialov in regionalnih sporazumov. Pozvani smo k oblikovanju novih okvirov za odnose sodelovanja med agencijami, ki uresničujejo industrijsko in regionalno politiko ter zaveze, in k učinkoviti podpori evropskim podjetjem, zlasti malim in srednje velikim podjetjem, da lahko ohranjajo in še naprej izboljšujejo svojo konkurenčno specializacijo. Govorim o proizvodnji izdelkov z visoko dodano vrednostjo v smislu kakovosti in oblike, inovacij in uporabe novih tehnologij.
Radi bi se vam zahvalili za odgovore na vprašanja za ustne odgovore. Rada bi poudarila, da je, kot je že dobro znano, prispevek sektorja tekstila v BDP vseh držav članic, vključno z Romunijo, še posebej pomemben. Dobro se zavedamo, da ta sektor ustvarja nova delovna mesta, zlasti za žensko delovno silo. Strinjam se z ukrepi, ki jih predlagate in jih podpiram, kajti glede na to, kako pomembna je trgovina v trenutni gospodarski krizi, se moramo zavedati, kako pomembni so ukrepi, ki jih moramo sprejeti za zaščito delovnih mest.
Ob upoštevanju, da je skupni sistem nadzora uvoza tekstila iz Kitajske prenehal delovati konec lanskega leta, in vem, da je bil to pomemben instrument za spremljanje dogajanj na trgu, bi Komisiji želela predlagati, da posveti večjo pozornost ne le sektorju tekstila, ampak tudi drugim občutljivim industrijskim sektorjem kot so industrija jekla, kemična in strojna industrija. Prav tako bi Evropski komisiji rada predlagala, da redno predstavlja študije o vplivih, statistične podatke ali druge elemente in ustrezne instrumente za te sektorje. Rada bi vam še enkrat čestitala za ukrepe, ki ste jih predlagali za dostop do trgov, prosto trgovino, pridobivanje sredstev in okolje.
Ob tem pa verjamem, da bolj kot finančna sredstva ta sektor, tako kot drugi industrijski sektorji, potrebuje pravila in zahteva, kot je že bilo omenjeno, pristno vzajemnost. Medtem ko glede na razvijajoče se države obstajajo nagnjenja k resničnemu odpiranju trgov za pospeševanje razvoja teh držav in s tem novih trgov, je precej manj razumljivo pomanjkanje vzajemnosti v smislu zakonodajnih in tarifnih ovir glede na najrazvitejše države: Združene države, Kanado, Avstralijo in Japonsko.
Komisarka, vedeti morate, da sodelovanje v boksarski tekmi z eno roko zvezano za hrbet ne prinaša zmage. Prav tako bi rad ponovil, da je to problem, ki zadeva tako Združene države kot nas, in ne le Kitajsko ali Indijo. Oni imajo svoja pravila sledljivosti, ki prav tako veljajo za naše izdelke, mi pa teh nimamo. To je potem temeljno vprašanje, glede katerega menim, da je treba pobudo Komisije okrepiti veliko bolj kot v preteklosti, kajti videli smo, da ji, kadar hoče, uspe prepričati celo tiste drugačnega mnenja, kot je bilo to v primeru okoljskega vprašanja.
Na koncu naj povem, da se mi zdi, da obstajajo dragi in manj dragi ukrepi, vendar so dragi ukrepi del skorajšnjega paketa ukrepov za boj proti krizi. Ti vključujejo Sklad za prilagoditev globalizaciji, več kreditov, razpoložljivih za pospeševanje naložb in krepitev kapitalizacije malih in srednje velikih podjetij, več sredstev za raziskave na platformi tekstilne tehnologije in več podpore izvozu s strani malih in srednje velikih podjetij. Manj dragi ukrepi pa so predvsem uredba o označevanju porekla, zaščita intelektualne lastnine, protidampinški ukrepi in boj proti ponarejanju. Če izpostavimo vse te drage in nedrage ukrepe, verjamem, da bomo pomagali evropskemu gospodarstvu brez spreminjanja konkurenčnih pravil in ne da bi zašli v neoprotekcionizem.
Več kot leto je minilo od razprave, ki je 12. decembra 2007 potekala v tem Parlamentu. Takrat smo zagnali preplah, da se bomo v primeru nesprejetja ukrepov za zaščito proizvodnje in zaposlovanja v sektorju tekstila in oblačil še naprej soočali z dolgotrajnimi mukami in uničenjem velikega dela tega strateškega sektorja. Od takrat in pred tem je na tisoče ljudi izgubilo službe in nešteto podjetij je prenehalo z delovanjem, pri čemer je samo v zadnjih dveh letih izgubilo službo 350 000 ljudi, 5 % podjetij pa je izginilo.
Komisarka, kdaj se bodo začela uporabljati zavezujoča pravila o nameščanju oznak o poreklu, na primer s sprejetjem uredbe o oznaki "izdelano v"? Kdaj se bodo začele uporabljati enake zahteve za varstvo in zaščito potrošnikov za uvožene proizvode kot so zahtevane za proizvode, izdelane v Evropski uniji? Kako bo Evropska unija še naprej spremljala sprotne uvozne trende in carinski pregled ter nadzor, z izčrpnim obveščanjem sektorja in uveljavljanjem zaščitnih kalvzul povsod tam, kjer bo to potrebno? Kako bo uporabljala finančni okvir 2007-2013, ki vključuje tako imenovani Sklad za prilagoditev globalizaciji, za podporo proizvodnje in zaposlovanja v sektorju tekstila in oblačil, zlasti pri malih in srednje velikih podjetjih, ki jih je prizadela liberalizacija? Kdaj bo oblikovana monetarna in devizna politika, ki ne bo kaznovala izvoza nekaterih držav članic? Kdaj bo oblikovan program Skupnosti, ki ga je predlagal ta Parlament, in kdaj bo odpravljena blokada finančnih sredstev za posodobitev in spodbujanje sektorja ter za povečanje raznolikosti industrijske dejavnosti, zlasti tistih sredstev, ki so namenjena regijam v najslabših pogojih, ki so odvisne od njih?
Protekcionizmu, ki spravlja na beraško palico, moramo reči "ne", zaščita za varovanje temeljnih pravic Evropejcev pa je vsekakor potrebna. To je zelo pomemben sektor v številnih evropskih regijah in državah, kot je na primer regija, iz katere prihajam, regija severne Portugalske. Ta sektor je ključnega pomena za regionalno gospodarstvo. To je sektor, ki je bil procesu globalizacije še posebej izpostavljen. V resni finančni krizi kot je ta, s katero se soočamo, ta sektor doživlja zelo hude čase.
Evropska unija in države članice bi morale posvetiti več pozornosti industriji tekstila in se odločiti za zaščitne in ofenzivne ukrepe. Zaščitni ukrepi nalagajo uporabo vseh razpoložljivih mehanizmov in instrumentov trgovinske zaščite. To vključuje tudi ohranjanje političnega dialoga z našimi glavnimi partnerji v boju s situacijami pravega monetarnega protekcionizma in situacijami, ki ogrožajo legitimne interese evropskih proizvajalcev. Zaščita evropskih proizvajalcev, zaposlovalcev in delavcev je zaščita evropskih državljanov in prav tako zaščita evropskih potrošnikov. To je tisto, kar si moramo enkrat za vselej zapomniti.
Istočasno moramo izvajati te zaščitne ukrepe v skladu z načeli, ki so tako preprosta, kot tisti, ki sta bili podrobno pojasnjeni tu: načelo vzajemnosti in načelo stalnega boja proti nelojalni konkurenci. Ne prosimo za kakršno koli posebno obravnavanje Evropske unije ali najbolj prizadetih regij Evropske unije. Zahtevamo le pravila, ki naj bi temeljila na temeljnih načelih vzajemnosti. Medtem ko se morajo Evropska unija in njene države članice odločno boriti za instrumente trgovinske zaščite, katerih uporaba je najprimernejša ob vsakem času, pa moramo prav tako razvijati ofenzivno politiko in ukrepe. To se pravzaprav že dogaja, in sicer v smislu posodabljanja sektorja in tudi na področju razvoja človeških virov, naložb v poklicno usposabljanje, tehnološkega posodabljanja in razvoja regij.
(LT) Morda bo letos v litvanskem sektorju tekstila in oblačil 50 % ljudi izgubilo svoja delovna mesta. Morda bo 20 000 delavcev izgubilo zaposlitev. To ne bo le posledica gospodarske in finančne krize. Industrija tekstila se mora zoperstaviti neenakim konkurenčnim pogojem in uporabiti višje proizvodne, delovne, higienske in okoljske standarde. Zaradi neuravnoteženega menjalnega tečaja, politike bančnih posojil, izostanka amortizacijskih odtegljajev in davčne politike je zelo težko konkurirati kitajski subvencionirani proizvodnji. Poleg tega Kitajska in druge države kar naprej povečujejo ovire za dostop na trg, kar je slabo za proizvode EU. Kaj Komisija meni o tem, da je cena kitajskega proizvoda nižja od surovin za njegovo izdelavo? Kaj namerava Komisija ukreniti za ponovno vzpostavitev enakih konkurenčnih pogojev? Poleg tega prosim za konkretna dejstva, ki bodo pokazala, kako Služba za pomoč uporabnikom, ki jo je ustanovila Komisija za pomoč malim in srednje velikim podjetjem, pomaga tekstilni industriji sprožiti preiskave uporabe ukrepov za zaščito trga v očitnih primerih nelojalne konkurence. Kot informacijo naj povem, da se proizvajalci lanenega tekstila že dve leti trudijo sprožiti protidampinški postopek zoper lanene izdelke kitajskega porekla, a jim doslej to ni uspelo, ker jim Komisija ni bila v pomoč. Kaj Komisija predlaga proizvajalcem tekstila, da naj ukrenejo?
Pravzaprav je lanskoletni uvoz tekstila iz Kitajske presegel vse meje. Če pogledamo majice, hlače, obleke in puloverje, z drugimi besedami občutljive kategorije proizvodov, se je uvoz v obdobju enega leta nedvomno skoraj podvojil in to je gotovo razlog za veliko zaskrbljenost. To pomeni, da sistem nadzora, ki smo ga ves ta čas imeli, ne deluje. Kot vsi vemo, sistem dvojnega preverjanja ne deluje več. Te razmere, gospa Ashton, so nevzdržne, ker ni pravih kazni, ki bi jih lahko naložili; povsem smo nemočni.
Kot je povedal prejšnji govornik, tudi številke kažejo, da je nekaj zelo narobe s cenami tega masivnega uvoza kitajskih proizvodov iz tekstila. Cene so padle skoraj za tretjino in tega padca ne gre pripisati samo razlikam v menjalnem tečaju. Poleg tega, komisarka, so se proizvodni stroški na Kitajskem v zadnjih letih spet močno dvignili, kar pomeni, da gre tu v bistvu za dampinške cene. Računamo na to, da boste v zvezi s tem kaj ukrenili. Kot je prej izjavila gospa Wortmann-Kool, je v zadnjih dveh letih 350 000 ljudi izgubilo službo. V veliki meri je to rezultat nelojalne konkurence in na te razmere se moramo odzvati.
To pa ni edini razlog za zaskrbljenost, komisarka. Kot veste, je v trenutnem ozračju veliko težje pridobiti kreditno zavarovanje, to pa neposredno, škodljivo vpliva na izvoz. Francoska vlada je že razvila sistem dodatnega kreditnega zavarovanja za sektor oblačil in tekstila. Preudarka vredno bi bilo, ali bi ta sistem lahko priporočili in racionalizirali naprej na evropski ravni. Ne predlagam usklajevanja, ampak da postavimo pobude na pravo mesto na evropski ravni in s tem do določene mere spodbudimo francoski sistem. Ali ste pripravljeni sprejeti zavezo, da boste s pomočjo pooblastil, ki jih imate, uresničili pobude v tem pogledu? Te pobude so lahko zastonj. To je preprosto stvar politične volje in usklajevanja.
Menim, da bi bilo treba delavcem v sektorju tekstila in oblačil pomagati in da bi bilo treba oblikovati socialne ukrepe v obliki načrtov za pomoč podjetjem, ki podlegajo prestrukturiranju in so se trenutno znašla v zelo težkih razmerah. Zaželeno bi bilo, da bi se znatni delež evropskega Sklada za prilagoditev globalizaciji namenil prestrukturiranju in ponovnem usposabljanju v tekstilnem sektorju, zlasti za mala in srednje velika podjetja, ki predstavljajo večino tega sektorja v Evropski uniji. MSP so zelo prizadeli učinki liberizacije na trgu.
Poleg tega bi bilo treba ponovno vzpostaviti sistem nadzora uvoza, zlasti uvoza iz Kitajske in njegovega obsega. To nikakor ni stvar spodbujanja trgovinskih ovir. To je bolj stvar nadomestila za negativne učinke te pomembne spremembe. Ne smemo pozabiti, da je Evropska unija drugi največji izvoznik proizvodov iz tekstila in oblačil na svetu in zato je treba nujno zagotoviti optimalen dostop na trge tretjih držav. To je bistvenega pomena za prihodnost tekstilne industrije in industrije oblačil v Evropski uniji ter zlasti za MSP.
(PT) Gospa predsednica, komisarka, poskušala bom postaviti zelo jedrnata vprašanja. Moje prvo vprašanje se navezuje na mehanizem Evropske unije za posebno spremljanje proizvodov iz tekstila, katerega veljavnost je potekla, kot je bilo omenjeno, 31. decembra 2008. Kar manjka, komisarka, je natančna in redna objava evidence o uvozu, izvozu in cenah, kot se to dogaja v Združenih državah. Brez teh podatkov se Evropska unija ne more odzvati na kakršno koli nepošteno prakso in Komisija sama ne more opredeliti svoje strategije. Prosila bi vas, da poskrbite za to, kot so za to poskrbeli drugi poslanci.
Tretjič, Evropska unija je uvedla načrt za oživitev gospodarstva z namenom premagati trenutno krizo. Kakšno vlogo bo v tem kontekstu igrala trgovinska politika? Kaj namerava Komisija storiti sedaj, ko številne druge države, kot je Kitajska, začenjajo uvajati vedno večje število ovir, ki niso povezane s tarifami, da evropski izdelki ne bodo imeli dostopa na kitajske trge? Kakšen predlog ima za izboljšanje stanja evropske tekstilne industrije glede na posodabljanje ali prilagajanje Sklada za prilagoditev globalizaciji kot tudi v okviru Strukturnih skladov razpoložljive pomoči?
(DE) Gospa predsednica, komisarka, gospe in gospodje, kaj bi ukrenili vi, komisarka, za pospešitev odpiranja kitajskih in indijskih trgov? Seveda je najpomembnejše, da bi lahko naše proizvode izvažali v te države. Mnogo evropskih podjetij je vlagalo v Kitajsko z gradnjo in prevzemom tamkajšnjih tovarn. Zaradi tega je bolj odprt trg resnično glavna prednostna naloga. V kakšnem obsegu - po potrebi s sodelovanjem komisarja Kovácsa - boste za tekstilno industrijo uvedli davčne olajšave, kot so krajše amortizacijske dobe, z namenom povečati kreditno sposobnost podjetij? To bi seveda prispevalo tudi k ohranitvi delovnih mest. Ko bo v prihodnosti uresničen Sporazum Basel II, bo treba imeti strukture, ki bodo podjetjem omogočale večjo kreditno sposobnost.
Sedaj bi rad še nekaj dodal in obvestil komisarko, da ima pravzaprav precej težko nalogo pri razreševanju določene dileme. Ena stvar je, da želijo potrošniki seveda kupovati cenejše proizvode, z drugimi besedami po nižji ceni, ne glede na to, ali blago prihaja iz Kitajske ali iz kakšne druge države, druga pa je, da morajo vedeti, da bo cena za to morda izguba delovnih mest njihovih lastnih sodržavljanov. Morda vam bo pri tem, kot nekomu, ki podpira rešitev te dileme, pomagala informacijska kampanja z vprašanji in predlogi, ki vam bodo prinesli podporo družbe. Kajti tu gre za potrošnika in ne le za Komisijo.
(CS) Hvala, gospa predsednica, imam samo eno kratko pripombo na vso zapleteno zadevo v zvezi s tekstilno industrijo in vplivom globalizacije nanjo. Menim, da verjetno ni prav, da se uporabijo zgolj zaščitni ukrepi. Najpomembnejši vidik je dvigniti raven tehnologije in kakovosti proizvodnje v Evropi ter spodbuditi evropsko tekstilno inudstrijo z usmeritvijo njene strukture na področje posebnih proizvodov in na raven kakovosti, ki jo azijska konkurenca ne more doseči. Ta možnost je izvedljiva in v nekaterih podjetjih v Evropi že stopajo po tej poti in ustvarjajo nove udobne tržne segmente. Menim, da bi takšna prizadevanja morali zaslediti po vsej Evropi in da zahtevajo dobro premišljen koncept.
članica Komisije. - Gospa predsednica, dovolite mi, da odgovorim na nekaj postavljenih vprašanj. Številni poslanci - gospod Papastamkos, gospod Susta, gospa Ferreira, gospod Grau i Segú in gospod Zaleski - so govorili o predlogu oznake "izdelano v". Menim, da je predlog, ki ga je predložila Komisija, pameten in bi ga morali sprejeti, ter da je v interesu gospodarstva. Kot pa poslanci vedo, še vedno nimam večine v Svetu in vsakršna podpora, ki bi mi jo poslanci lahko dali za dosego večine, bi bila več kot dobrodošla.
Slišali smo številne zanimive zamisli, kot so ocene vplivov za industrijo, in te bom posredovala mojemu kolegu Günterju Verheugnu. Čeprav on zelo dobro razume pomembnost zbiranja podatkov in statistike, bom poskrbela za to, da se bo seznanil z zaskrbljenostjo, ki ste jo izrazili. Vedeti moramo za vse obravnavane pobude in poznati način ukvarjanja z dostopom na trge, kot je bilo rečeno. Gospodu Guerreiru bi povedala, da povsem sprejemam strateški pomen proizvodov iz tekstila in oblačil ter njihovo pomembnost v razpravah, ki so potekale o pospeševanju odpiranja trgov.
v pisni obliki. - (PL) Uvoz poceni proizvodov iz tekstila iz Kitajske v Evropo je problem, ki je nedavno nastal kot posledica postopne liberalizacije v svetovni trgovini. Kitajska tekstilna industrija, ki razpolaga z več milijoni poceni delovne sile, ima očitno prednost pred evropskimi proizvajalci, ki so specializirani v glavnem za proizvode z zaščitno znamko. V povezavi z napredujočim izrivanjem domače proizvodnje z uvažanjem cenovno bolj konkurenčnih izdelkov iz Kitajske, lahko opažamo negativne socialne učinke, ki še zlasti skrbijo tiste regije, ki so že stoletja specializirane za izdelavo oblačil. Ker se trenutno bojujemo z eno najresnejših gospodarskih kriz v zgodovini, je nevarnost obubožanja obsežnih področij Skupnosti še tem večja.
Kot posledica poteka veljavnosti sporazuma o dvostranskem spremljanju ob koncu leta 2008, je nedvomno potrebno takojšnje ukrepanje za podaljšanje delovanja tega sistema. Priporočljiva je tudi ustanovitev skupine na visoki ravni v okviru EU, katere naloga bi bila spremljanje dotoka kitajskih proizvodov iz tekstila in pregledovanje kakovosti le-teh. Ob upoštevanju, da bi morale biti vlade držav članic in Komisija spričo gospodarske recesije še posebej pozorne na ohranjanje delovnih mest, pozivam, da se zadeva o zaščiti evropskega trga tekstila obravnava prednostno.
Sedaj smo vsaj na delu Karibov uspeli vzpostaviti tovrstni sporazum in upamo, da bo uspešen. Moje poročilo navaja, da bo ta sporazum nova podlaga za razvojno sodelovanje: pomagamo jim, da si bodo lahko pomagali sami. Poskušamo povezati trgovino in razvoj in s tem mislim na trgovinsko politiko in razvojno politiko. Seveda je zlasti tu v Parlamentu prišlo tudi do nekaj nesoglasij med našim odborom, Odborom za regionalni razvoj in Odborom za mednarodno trgovino, ki so se v glavnem nanašala na združljivost tega sporazuma s pravili STO in predvsem na vprašanje parlamentarnega nadzora.
Moje poročilo je prvotno vsebovalo dva odstavka, ki sta se navezovala na parlamentarni nadzor - številki 5 in 17. Na zahtevo in po nasvetu predsednika Odbora za mednarodno trgovino sem oba odstavka v celoti črtal in predložil alternativni osnutek poročila s tema črtanima odstavkoma, o katerem bomo glasovali v četrtek. Če odmislimo ta dva črtana odstavka, je osnutek poročila enak prvemu osnutku. Izpostavlja tako priložnosti kot tudi nevarnosti sporazumov o gospodarskem partnerstvu, zlasti pa poudarja morebitne pozitivne vplive teh sporazumov na prebivalce teh držav.
Preden zaključim, gospod predsednik, pa bi želel povedati samo še eno stvar: nekaj naših kolegov poslancev je večkrat zatrdilo, da imajo ljudje v državah AKP premalo časa za sklepanje teh sporazumov. To ni res: imeli so ga od leta 2000 do 2007, potem so dobili še eno leto časa do 2008, in mi še vedno čakamo. Vseeno pa smo jim povedali, da k temu ne bodo mogli pristopiti kadar koli bodo želeli: čas se izteka. To je v interesu ljudi iz držav AKP in zato pozivam vse poslance v tem Parlamentu, tudi tiste, ki so prvotno nameravali glasovati proti, da v četrtek glasujejo za moje poročilo. Tu ne gre za spor med levico in desnico, gre za pomoč ljudem v državah AKP, da bi postali bolj samozavestni in v bližnji prihodnosti enakovredni partnerji v mednarodni trgovini.
Obseg dokumentacije se še vedno povečuje. S karibsko regijo smo podpisali celovit sporazum o gospodarskem partnerstvu, medtem ko smo se z afriškimi in pacifiškimi državami in regijami pogajali o začasnih sporazumih. Ti začasni sporazumi o gospodarskem partnerstvu zagotavljajo trgovinski režim, ki je združljiv s pravili STO, in ohranjajo pomembne trgovinske prednosti teh držav. Začasni sporazumi so le prehodnega značaja, ker jih bodo nadomestili celoviti sporazumi o gospodarskem partnerstvu. Tempo teh pogajanj bodo določile zadevne regije za zagotovitev, da ti cilji in pokritost ustrezajo njihovim lastnim procesom povezovanja, zmožnostim, potrebam in političnim prednostim.
Komisija priznava bistveno vlogo financiranju razvoja. Istočasno pozdravljamo dejstvo, da poročilo potrjuje, da gre pri razvojnih ciljih in izidih sporazumov za precej širše vprašanje kot je zgolj finančna podpora. Prav tako priznavamo ključno vlogo reformi v regijah AKP, ki poskuša doseči razvojne cilje, izpostavljene v odstavku 14 poročila. To vključuje davčno reformo in spremembe v sistemih prihodkov. Reforme zaradi liberalizacije kompenzirajo premike v davčno osnovo in so same po sebi dragoceni koraki k zagotavljanju trajnostnega javnega financiranja v državah AKP.
Gospodarska vrednost trgovinskih sporazumov temelji na krepitvi zmožnosti na strani dobave za trgovanje in sodelovanje v blagovnih in storitvenih sektorjih. Stališče Komisije je, da protekcionizem ni nikoli tehtna politična izbira. Vendar pa potrjujemo, da je zaščita - zakonita uporaba ukrepov za zaščito občutljivih sektorjev in industrij v vzponu - učinkovito in pomembno politično orodje. Iz tega razloga sporazumi o gospodarskem partnerstvu vključujejo elemente prožnosti vseh vrst in zlasti izključitve ter razlike na strani držav AKP, k čemur poziva poročilo. Kar zadeva EU, so naši trgi popolnoma odprti za izdelke držav AKP in si prizadevamo vzpostaviti boljše sodelovanje za izpolnitev tehničnih in zdravstvenih standardov ter za omogočanje lažje trgovine. Države AKP bodo z morebitnimi izjemami svoje trge odpirale le postopoma.
v pisni obliki. - (FR) V četrtek bo Parlament podal mnenje o poročilu gospoda Schröderja o sporazumih o gospodarskem partnerstvu. Zelo bi bil razočaran, če bi bil izid tega prvega glasovanja naše institucije o tej zelo tehnični in izredno politični temi (kajti vprašljiva je celotna prihodnost naših odnosov z državami AKP) sprejetje poročila gospoda Schröderja. Skupina socialdemokratov v Evropskem parlamentu ne bo glasovala za to besedilo, ker na noben način ne odraža skrbi tako Evropejcev kot tudi naših partnerjev iz držav AKP glede sporazumov o gospodarskem partnerstvu in načina pogajanj.
V nasprotju s stališčem poročevalca je skupina PSE predložila in bo glasovala za predlog resolucije, ki postavlja razvoj nazaj v središče prednostnih nalog sporazumov o gospodarskem partnerstvu, ki zavrača liberizacijo javnih storitev in vsakršna pogajanja o singapurskih zadevah ali storitvah v nasprotju z željami držav AKP, ki spodbuja regionalno povezovanje, ki poziva k ogromni finančni podpori za oblikovanje gospodarstev držav AKP v skladu s standardi in ki upošteva posebne lastnosti in šibkosti teh držav, pa naj bodo to najmanj razvite države ali kakšne druge.
Okrog 46 % kopnega na svetu lahko smatramo za naravno okolje, divjino, ki se je človeška civilizacija še ni dotaknila. V Evropi pa divjina pokriva samo 1 % celotnega ozemlja. Narediti moramo vse, kar je v naši moči, da zavoljo prihodnjih generacij zagotovimo ohranitev vsaj tega 1 % ostanka divjine. To je cilj mojega poročila in upam, da bo v zakonodajo EU slej ko prej vključeno tudi povečano varstvo območij divjine. V evropski kulturi se divjina dojema na dva načina. Na eni strani je divjina prostor, ki se ga je treba bati in se mu izogibati, kjer obstajajo pošasti in prežijo neznane nevarnosti, kot to poskušajo prikazati mnoge ljudske povesti. Po drugi strani pa je to privlačen, prijeten prostor, ki nam nudi začasno pribežališče pred stresom urbane in industrializirane civilizacije.
Angleška literatura pa razlikuje med konceptom ohranjanja, to je ustrezno uporabljanje narave, in zaščite, z drugimi besedami varstvo narave pred uporabo s strani človeka. To so filozofske razprave, ki razkrivajo ozadje mojega poročila, za zapisnik pa naj poudarim, da je po mojem mnenju idealna rešitev trajnostni razvoj. Divjine ne moremo kar zapreti v bančni sef kot kakšno ogrlico ali paket delniških listin. Pravico imamo odkriti njene vrednosti. Naravo moramo varovati, vendar z uporabo za človeka.
Evropsko ozemlje je premajhno, da bi lahko imeli območja, prepovedana za državljane. Odkrivanje narave in soočanje z razmerami, ki jih je izkusilo človeštvo pred civilizacijo, nam vliva spoštovanje do narave in je lahko osnova za turizem visoke kakovosti. Istočasno pa so ta območja izjemno občutljiva na okoljske spremembe, ki jih povzroča človek - na primer kot rezultat motorizacije, kemikalij in podnebnih sprememb - in na pojav tujih vrst rastlin in živali. Paziti moramo, da obiskovalci divjine ne ogrozijo in zato bi bilo treba za vse oblike turizma vzpostaviti nadzor, ki bi ga izvajali strokovnjaki za ohranjanje narave. Razvoj trajnostnega turizma bi moral biti povezan z zaščito teh območij in vsi nadaljnji koraki bi morali biti posvečeni varstvu divjine.
Divjina je pribežališče za številne vrste kot so rjavi medved, volk in ris, ki sicer ne morejo preživeti že v rahlo spremenjenih razmerah. V Evropi je še vedno veliko neodkritih vrst, ki jih je še treba opisati. Večina med njimi živi v tleh ali trohnečem lesu in so zelo občutljive na spremembe. Ta nedotaknjena območja so zelo primerna za preučevanje evolucije, naravnih sprememb v naravi. Območja divjine so večinoma del omrežja Natura 2000, a zahtevajo strožje varstvo. Moje poročilo zato poziva Evropsko komisijo k sodelovanju z državami članicami pri kartiranju ostalih območji divjine in oblikovanju strategije za strožje varstvo le-teh. Določiti je treba naravne vrednote še nedotaknjenih območij in lastnosti habitatov ter zagotoviti njihovo nadaljnjo zaščito. Strokovnjaki so mi svetovali, naj ne razmišljamo v smislu nove zakonodaje, temveč naj raje uvedemo podrobnejšo in strožjo zaščito območij divjine v okviru predpisov Natura 2000. Ker je financiranje Nature 2000 vsekakor nedosledno in tarča precej upravičenih kritik, bomo v vsakem primeru v naslednjem parlamentarnem ciklu morali spremeniti ustrezne predpise, a najkasneje v novem proračunu. To bi lahko bila tudi lepa priložnost za pravno opredelitev in povečano zaščito divjine.
Decembra 2008 je Komisija sprejela prvo celovito oceno napredka tako na ravni Evropske unije kot tudi držav članic. Kljub pozitivnemu razvoju dogodkov v zadnjih letih - na primer z omrežjem Natura 2000 - je biotska raznovrstnost EU še vedno pod stalnim pritiskom zaradi uničenja habitatov, onesnaženja, podnebnih sprememb in vpliva invazivnih vrst. Zaključek Komisije je bil, da bomo do leta 2010 zelo težko izpolnili cilj glede zaustavitve upada biotske raznovrstnosti - in da bo tako na ravni držav članic kot Evropske unije treba vložiti še veliko truda.
Večina teh območij je že del omrežja Natura 2000. To poročilo pa daje tudi pobudo, da se še enkrat ozremo po divjini in skoraj divjini v EU ter da preverimo, ali še obstajajo primeri, kjer dodatna evropska dejanja lahko pripomorejo k zaščiti teh posebnih krajev. Komisija je naročila izdelavo številnih študij in sodeluje s češkim predsedstvom EU. Maja 2009 bo v Pragi konferenca. Ta konferenca bo ponudila platformo za preučitev vprašanj glede območij divjine v Evropi in opredelila ukrepe, potrebne za zagotovitev ohranjanja le-teh.
V skupini PPE-DE smo se prejšnji teden zelo razburkano in vneto prerekali tako v delovni skupini kot tudi na ravni skupine o številu točk po členu 45(2) na vašem dnevnem redu ta teden. Menim, da je zares nujno še enkrat preučiti ta člen. Vem, da je ta člen oblikoval Parlament in da so poslanci sami odstopili od njega, a imam občutek, da se naša dobra volja izigrava s številom točk na našem dnevnem redu - najpomembnejših točk na našem dnevnem redu -, o katerih smemo vedno manj razpravljati.
A povečane zahteve po turizmu v divjini pritiskajo prav na tiste vrednote, ki jih turizem išče in lahko povzročijo uničenje občutljivih ekosistemov. Rešitev bi bila v odprtju omejenega dela območij divjine visoko kakovostnemu trajnostnemu turizmu, ki ne škoduje ciljem po ohranitvi teh območij. Turistične aktivnosti bi smele potekati pod strogimi pogoji kot je omejeno število turistov na dan in na podlagi trdnega načrta za trajnostni turizem, ki podpira podbude za ohranjanje in spodbuja odgovorne izkušnje z divjino. Turistični načrti in aktivnosti nosilcev dejavnosti bi morali biti ocenjeni s pomočjo temeljitih mehanizmov ocenjevanja, posebej oblikovanih za območja divjine. Cilj tega je opozoriti turiste in nosilce dejavnosti, da divjina ne prinaša le svobode, ampak tudi odgovornost.
Biotska raznovrstnost Evrope je najdragocenejša dediščina, ki jo lahko zapustimo prihodnjim generacijam. Pozdravljam in podpiram to poročilo o divjini v Evropi. Rad bi opozoril na alarmantno stanje območja z najbogatejšo biotsko raznovrstnostjo v Evropi, rečnega ustja Donave. To ustje je stalno izpostavljeno agresivnemu divjemu lovu, nezakonitim gospodarskim interesom in nenazadnje nenadzorovanemu turizmu. Eden od največjih razlogov za agresijo, kateri je ustje izpostavljeno, je zakoreninjen v pomanjkanju zavesti tam živečega prebivalstva in podeželskega prebivalstva, živečega vzdolž pritokov Donave, ki tečejo skozi Romunijo.
Številke povedo vse: samo v poslovnem letalstvu se povečuje število malih in srednje velikih podjetij, ki delujejo na tem področju, v naslednjem desetletju se pričakuje podvojitev števila zrakoplovov na 3 500 in letni promet znaša več kot 25 milijard EUR. Neposredno ali posredno ustvarja to letalstvo 154 000 delovnih mest po vsej Evropi. Skupaj s splošnim letalstvom, kjer je v skladu z izračuni med 30 000 in 50 000 zrakoplovov, predstavlja ta sektor 9 % vsega registriranega zračnega prometa in se ponaša z najhitrejšo rastjo v Evropi, ki je dvakrat višja od rasti drugega prometa.
Če se ozrem na poročilo samo, se kot poročevalec strinjam s potrebo, ki jo je poudarila Komisija v svojem sporočilu, da je treba obravnavati posebne potrebe tega sektorja in opredeliti njegove osrednje teme. Slednje se nanašajo na zbiranje podatkov in temeljijo na nujnosti zadostne oskrbe oblikovalcev politike s podatki in statističnimi informacijami, da bodo lahko bolje razumeli delovanje tega sektorja in ga bodo lahko na primeren način regulirali. Druga točka se nanaša na uporabo načela sorazmernosti pri reguliranju tega sektorja. Ključno vprašanje je, ali bodo predpisi, oblikovani za urejanje upravljanja komercialnih zrakoplovov primerni za upravljanje enostavnejših in manjših, pogosto zrakoplovov z enim motorjem.
Jasno je, da je to pobudo treba v celoti podpreti. Vendar pa je treba paziti na to, da se v postopku oblikovanja in uresničevanja politike pri načrtovanju in optimiziranju zmogljivosti upoštevajo potrebe vseh kategorij uporabnikov infrastrukture začnega prostora in letalstva. Za spodbujanje nadaljnjih reform pa je treba za splošno in poslovno letalstvo vzpostaviti osnovni evropski sistem zbiranja podatkov. Konec koncev bo treba omogočiti tudi dostop tega sektorja na tuje trge, podpirati razvoj novih, konkurenčnih tehnologij, istočasno pa skrbeti, da se bo ohranjalo spoštovanje načel varstva naravnega okolja.
v pisni obliki. - Pozdravljam to poročilo, ker poskuša uskladiti in bolje pojasniti pravila splošnega in poslovnega letalstva na ravni skupnosti. To je najhitreje rastoči segment civilnega letalstva v Evropi in zagotavlja specifične družbene in ekonomske koristi. Da pa bi ga lahko kar najbolj izkoristili, moramo vzpostaviti ustrezno ureditev. Trenutno na primer primanjkuje zanesljivih podatkov o tem sektorju in to pomanjkanje je treba iz razlogov upravljanja, varnosti in zaščite obravnavati hitro.
v pisni obliki. - (PL) V času, ko se kar naprej govori o "krizi", je težko govoriti o stabilni prihodnosti splošnega in poslovnega letalstva. Zato se zahvaljujem Luísu Queiróju, da se je potrudil pripraviti poročilo o tej zadevi. Čestitam. Prepričan sem, da je zračni promet lahko tista gonilna sila, ki bo pognala svet in evropsko gospodarstvo v tek. Spomnimo se, da sta brata Wright komaj pred 106 leti izvedla prvi nadzorovan polet na svetu z zrakoplovom na pogon (čeprav le v dolžini 40 metrov). To je bil začetek pravega letalstva.
Danes je letalstvo visoko razvita industrija, ki izdeluje "leteče stroje", ki so vedno bolje opremljeni z vrsto instrumentov. Letalstvo prav tako vključuje celotno zapleteno področje navigacije in kontrole letenja, z gradnjo zemeljske letališke infrastrukture, varnostnim sistemom in tako naprej. Zavedati se moramo, da se v Evropi v splošnem in poslovnem letalstvu uporablja približno 50 000 zrakoplovov, skoraj štirikrat več malih zrakoplovov in jadralnih letal pa se uporablja za šport in rekreacijo. Te številke povedo vse.
poročevalec. - Gospod predsednik, posebej primerno je, da danes za Komisijo odgovarja gospa Reding, ker se moje poročilo osredotoča na predlog, ki smo ga z njenimi službami izdelovali več let. Gre za izjemno pomemben predlog s širokimi možnostmi za celotno evropsko gospodarstvo. Danes zvečer bi rad komisarko najprej poprosil, da prenese mojo zahvalo svojim službam za njihovo vodenje, a da menim, da bi morala biti ta pobuda veliko bolj poznana. Iz Generalnega direktorata za informacijsko družbo jo je treba občutno razširiti - in mislim, da se to zdaj že dogaja -, ker je njen pomen v trenutnih gospodarskih razmerah tako velik.
O čem torej govorim? No, bistvo vprašanja je, da javni organi v Evropski uniji porabijo ogromne vsote javnega denarja za nakup izdelkov in storitev. Ocenjuje se, da se vsako leto za javna naročila porabi 1 800 milijard EUR. Koliko od teh naročil se dejansko porabi za preiskave, raziskave in spodbujanje razvoja novih rešitev za velike izzive, s katerimi se javni organi in seveda družba vsak dan soočajo: boljše zdravstvene storitve, boljše prometne rešitve, ukvarjanje s podnebnimi spremembami, bolj energetsko učinkovite stavbe? Poraba naročil EU v povezavi z raziskavami in razvojem znaša manj kot 1 % skupnega proračuna naročil.
Tukaj pa nastopi celoten pomen predkomercialnih naročil. V bistvu iščemo inteligentne, na raziskave osredotočene javne organe, ki bi ustvarili potrebo po inovativnih rešitvah in bi potem z velikimi in malimi podjetji - a predvsem z malimi podjetji, ki imajo od tega zares lahko koristi - sodelovali pri izpolnjevanju teh zahtev. Hočemo, da te inteligentne stranke zares razmislijo o prihodnosti, da so zahtevne, da razmišljajo o rešitvah, za katere doslej ni še nobene komercialne rešitve, a kjer v glavnem ogromno rešitev obstaja, in te se potem lahko razvijejo s finančnimi prispevki javnih organov tako, da ti financirajo v raziskave in razvoj, morda s prvim konkurenčnim faznim pristopom o zamislih in potem s prenosom teh razvojnih rešitev v naslednjo fazo v smer obstanka izdelka ali storitve, ki se lahko lansira na trg.
To je tudi v skladu z drugo pobudo Komisije, ki jo pokriva moje poročilo, "pobudo za vodilni trg", kjer iščemo javne organe, ki bi prevzeli vodilno vlogo na številnih področjih ključnih tehnologij v zvezi z zdravstvom, podnebnimi spremembami v prometu. Zaslediti je pojavljanje celovite politike, a moje poročilo pravi, da potrebujemo več usposabljanja, več najboljših praks, to poročilo pa večjo razpršitev in več razširjanja. Upam, da bosta Komisija in seveda kolegij postala na to pozorna in da bo ta Parlament podprl to rešitev.
Na koncu - in če mi dovolite izkoristiti malo več časa, kajti na nek način gre tu za vprašanje o pravilnosti postopka - bi v prvi vrsti v tem praznem Parlamentu rad poudaril, da sem imel dve mnenji k mojemu poročilu, in sicer mnenje gospoda Sakalasa iz Odbora za pravne zadeve in gospe Podimate iz Odbora za industrijo. Teh mnenj se seveda tu ne sme predstaviti, kar je precej sramotno, kajti predstavljali sta dragocen prispevek, ki sem ga dodal k svojim spremembam. Za sodelovanje bi se rad zahvalil tudi mojemu stalnemu spremljevalcu, gospodu Hasseju Ferreiru, ki je prav tako ogromno prispeval.
Veseli me, da je poročevalec, gospod Harbour, skupaj s Komisijo podprl tisto, kar se je že dolgo pripravljalo. Vendar obstaja razlika med tistim, kar se pripravlja, in tistim, kar se prenaša v prakso. Resnično upam, da bo poročilo Parlamenta postalo sprožilo in pomemben element, ki ga bomo lahko vključili v našo politiko raziskav in inovacij. Seveda se s sproženjem močne potrebe v javnem sektorju po razvoju novih inovativnih izdelkov in storitev v Evropi stvari lahko spremenijo na bolje, predvsem za naša mala in srednje velika podjetja, zato pozdravljam to pobudo. Gospodu Harbourju čestitam za njegovo delo.
Pripombe v poročilu nam bodo pomagale izvajati ta predlog. Večina vsebine poročila bi morala najti prostor v novem okvirnem sklepu, če pa se bo izkazalo, da to zaradi tehničnih ali pravnih razlogov ni mogoče, bomo poskusili najti najprimernejše orodje za izvajanje kakršnih koli predlogov, ki ne bodo vključeni v ta okvirni sklep. Videli bomo, ali obstaja možnost političnih pobud, predvsem z dialogom s tretjimi državami, ali celo možnost vzpostavitve finančnih instrumentov, kot je to v primeru obstoječih programov.
pripravljavka mnenja Odbora za pravice žensk in enakost spolov. - (DE) Gospod predsednik, gospe in gospodje, novi predlog, ki ga je podala Komisija, je nujno potreben. Člani Odbora za pravice žensk in enakost spolov imajo v zvezi s predlogom specifična vprašanja in pripombe. Bistvenega pomena je, da presežemo meje programa Daphne in uvedemo zakonodajne pobude na področju otroške pornografije. To je seveda tudi odgovornost uporabnikov, toda ukrepati morajo države. Prepričana sem na primer, da je Europol pomembno orodje, ki se ga lahko skupaj z učinkovito mrežo strokovnjakov in posebno enoto, katere člani so se usposabljali glede zelo specifičnih zadev, uporabi za boj proti otroški pornografiji in prostituciji. S skupnim evropskim pristopom moramo prav tako rešiti vprašanje ekstrateritorialnosti.
v imenu skupine PPE-DE. - gospod predsednik, Europolovo poročilo o organiziranem kriminalu iz leta 2006 navaja, da prednosti, ki jih ponuja medmrežje v smislu informacijske in komunikacijske tehnologije, zelo koristijo organiziranemu kriminalu. Glede tega ni nobenega dvoma, da so otroci najbolj ranljiva skupina. V skladu s podatki strokovnjakov 90 % otrok, starih od 12 do 17 let, klepeta po medmrežju. Poleg klepetov s sošolci in iger uporabljajo omrežja z "neznanim uporabnikom" preko klepetalnic na spletnih straneh, ki so odlične kontaktne točke za pedofile, ki uporabljajo lažno identiteto, da zvabijo potencialne žrtve.
Priča smo dobro organizirani mreži pedofilov in organiziranega kriminala, povezanega s spolno industrijo, kot je navedla gospa Angelilli. Po drugi strani je mednarodno sodelovanje organov pregona omejeno. Skoraj neverjetno je, da še vedno manjka osem ratifikacij v primeru Izbirnega protokola h Konvenciji o otrokovih pravicah glede prodaje otrok, otroške prostitucije in otroške pornografije, štiri v primeru Palermskega protokola, ki je temeljni dokument za mednarodno sodelovanje v boju proti trgovini z ljudmi. Nekaj manj kot polovica držav članic še vedno ni ratificirala Konvencije Sveta Evrope o kibernetski kriminaliteti.
Tretji predlog je, da se moramo zdaj resno spopasti z internetom in skupaj z največjimi družbami, ki izdajajo kreditne kartice, razviti tehnična sredstva, s pomočjo bank in menjalnic, ponudnikov internetnih storitev in upravljavcev iskalnikov ter seveda potovalno industrijo, ustaviti delovanje plačilnih sistemov, če se izvede plačilo za spolna kazniva dejanja ali nasilje ali spolno izkoriščanje otrok in mladih ljudi. Enaka mnenja je najti povsod, kjer si ljudje prizadevajo za ustavitev delovanja spletnih strani, in to je, da imajo otroci prednost pred zaupnostjo in da je treba zlorabo otrok in mladih ljudi prijaviti.
v imenu skupine ALDE. - (DE) Gospod predsednik, gospod podpredsednik Komisije, poročevalki bi se rad zahvalil za njen trud in njeno pobudo o tem poročilu. Zaščita otrok, medtem ko uporabljajo internet, in boj proti otroški pornografiji sta dve izmed najnujnejših vprašanj, ki jih moramo obravnavati. Zame je zelo pomembno, da ta Okvirni sklep o boju proti spolnemu izkoriščanju otrok in otroški pornografiji zagotovi višjo raven zaščite. Zlorabo otrok preko interneta se lahko obravnava samo kot skupno pobudo na evropski ravni, saj interneta ne omejujejo nacionalne meje.
V tem poročilu so tri točke, ki jih je po mojem mnenju potrebno izboljšati. Prvi, ohraniti je treba ravnotežje med varnostjo otrok in varstvom podatkov. Upoštevati moramo ne samo osebne podatke otrok, temveč tudi osebne podatke ljudi in vsebino, ki je pomembna za zagotavljanje te zaščite otrok. Poleg določitve kaznivih dejanj za internetne uporabnike in dobavitelje otroške pornografije moramo najprej identificirati ljudi za temi strašnimi dejavnostmi in jih aretirati. S to zlorabo se lahko borimo samo tako, da se je lotimo pri koreninah. Nasloviti moramo tudi tiste ljudi, ki te storitve, ta grozljiva kazniva dejanja, dajejo na razpolago drugim in imajo od njih koristi.
Poleg kriminalizacije storilcev, kot je opisano v poročilu gospe Angelilli, moramo tudi ozaveščati ljudi, ki skrbijo za otroke, in pojasniti tveganja, povezana z uporabo interneta. Osredotočiti se moramo na razvoj novih tehnoloških metod in vzpostavitev načela zasebnosti posameznika. Poleg tega moramo spodbujati izmenjavo informacij in izkušenj med posameznimi organi v državah članicah. Organi za varstvo podatkov v državah članicah lahko v tem pogledu delujejo kot pomembni posredniki. Uspešen bo samo vseobsežen pristop.
v imenu skupine Verts/ALE. - Gospod predsednik, gospe Angelilli se želim zahvaliti za to poročilo. Ponovila bi, kar je povedala naša kolegica, gospa Bauer, glede naših držav članic, ki morajo ukrepati glede podpisa in ratifikacije konvencij in protokolov, ki trenutno manjkajo. Če iščemo skupni okvir in skupni pristop, so to najosnovnejše izhodiščne točke, ki prav tako pošiljajo znak s strani držav članic, da so tudi one zaskrbljene glede teh vprašanj. Menim, da je to ena od ključnih zadev, ki bi jo morale storiti, in bilo bi zanimivo vedeti, zakaj določene države članice dejansko še niso podpisale zadevnih konvencij in protokolov.
Pozdravljamo večino poročila v smislu pristopa na temelju pravic, za katerega bi rada videla, da se nadaljuje in spelje stran od vidika, da gre samo za kazensko pravosodje. Dejansko gre za pravice in zaščito otrok in mladih ljudi. Potrebujemo te jasne ukrepe za podporo otrokom, ki so bili žrtve - bodisi med sodnim postopkom, kjer je seveda ključnega pomena najti resnico, toda ne na način, zaradi katerega so otroci bolj travmatizirani, kot so bili na začetku postopka, ali s skupnim delom pri identificiranju otrok.
v imenu skupine GUE/NGL. - (SV) To poročilo ima podporo Konfederalne skupine Evropske združene levice/Zelene nordijske levice. Spolno izkoriščanje otrok in otroška pornografija sta ostudni kaznivi dejanji, za preprečitev katerih je potrebno mednarodno sodelovanje. Nad otroci se izvaja nasilje s siljenjem k poziranju v spolnem kontekstu, fotografiranju ali snemanju in objavi na internetu. Te posnetke in podobe je mogoče videti po vsem svetu, zato je za zaustavitev tega nasilja potrebno okrepljeno mednarodno sodelovanje. Vemo, da vsekakor obstajajo povezave med trgovino s spolnimi sužnjami in spolnim izkoriščanjem otrok. Združeni narodi ocenjujejo, da je 85 % žrtev trgovine s spolnimi sužnjami otrok v starosti pod 18 let.
Vendar moramo biti previdni, ko gre za predpisovanje natančnih kazni za te zlorabe na evropski ravni. Države članice same si bodo morale nadvse prizadevati za kaznovanje zlorabe modernih medijev. Internetno otroško pornografijo bo treba urediti v kazenskem pravu držav članic. Svet bi si moral v skladu s prepovedjo opravljanja poklica posameznika prizadevati za zapolnitev vseh vrzeli v pravni mreži, da se izkoriščanje in prenos prek interneta ne preselita v države, kjer ni ustrezne zakonodaje. Od Komisije bi želel slišati, ali bi bilo z državami, ki niso članice EU, mogoče razpravljati o tem, vendar Svet žal ni prisoten.
Nezaslišano je, da je na tisoče ljudi, ki so bili obtoženi kaznivih dejanj otroške pornografije in v zaporu niso preživeli niti enega dneva. Prav tako bi rad spomnil poročevalko, gospo Angelilli, katere kakovost dela smo vsi občudovali, da je bil v njenem mestu lansko leto primer, znan kot "lotosov cvet", ki je vključeval 200 romskih otrok. Ko se je primer zaključil, so romski otroci dobesedno izginili; nihče ne ve, ali so se vrnili v iste tabore, kjer je prihajalo do zlorabe.
(HU) Gospod predsednik, komisar, gospe in gospodje, ta Parlament danes razpravlja o temi, ki po pravici razburja ljudi vse dobre ljudi. Obsojamo ta pojav, pri tem pa mislimo, da se lahko takšna travma zgodi samo otrokom drugih ljudi. Toda v nevarnosti so vsi naši otroci, saj se žrtve spolnega izkoriščanja otrok in otroške pornografije množijo. Zato se moramo z vsemi razpoložljivimi sredstvi boriti, da preprečimo takšna dejanja. Zagotoviti moramo, da se kazni, določene v nacionalnih pravnih sistemih učinkovito uporabljajo, in da vsakodnevna praksa odraža ta boj. Države članice morajo narediti vse, kar je mogoče, da povsem odpravijo povpraševanje.
Posebno pazljivi moramo biti glede nenehnega izziva, ki ga tozadevno predstavlja uporaba novih spletnih tehnologij - spletne kamere, mobilni telefoni in še zlasti uporaba interneta. Uvedba tehnologij, ki onemogočijo dostop, je lahko poleg ozaveščanja družin in otrok o nevarnostih eden od načinov za to. V vsakem primeru moramo poudariti, da so to huda kazniva dejanja in da je treba, da bi jih odkrili, nujno odstraniti vse ovire na poti nemotene izmenjave evidenc organov pregona med državami članicami, da bi omogočili vzpostavitev centraliziranih podatkovnih baz za informacije o storilcih.
S tem priporočilom se zavzemamo za konkretne ukrepe: zahtevamo uskladitev razlik o starosti privolitve, strožje kazni za spolno zlorabo in močnejše, okrepljene nacionalne programe in sisteme za posredovanje. Za dosego tega se moramo osredotočiti na države članice, da lahko - kot je poleg prenosa okvirnega sklepa Sveta o tej zadevi storila Španija - razvijemo in izvajamo akcijske načrte, v katerih so vključene interesne skupine, vključno s programi ozaveščanja javnosti in družbene mobilizacije, ne da bi pri tem zanemarili prizadevanja za mednarodno sodelovanje.
(EL) Gospod predsednik, komisar, gospe in gospodje, najprej bi želel čestitati gospe Angelilli za njeno izjemno delo na tako občutljivem vprašanju, ki zadeva vse. Spolno izkoriščanje otrok je pojav, ki še naprej šokira družbo v državah članicah Evropske unije in drugod. Otroška pornografija na internetu je problem, ki se slabša, če pomislite, da se je med leti 1997 in 2007 število spletnih strani, ki prikazujejo spolno izkoriščanje otrok, povečalo za tisoč odstotkov. Okrepljeno sodelovanje z zasebnim sektorjem bi lahko učinkovito prispevalo k omejevanju števila strani, ki gostijo otroško pornografijo. Sodelovanje bi se lahko na primer spodbujalo tako, da bi se izdajatelji kreditnih kartic na evropski ravni borili proti otroški pornografiji na spletu z uporabo svojih sistemov za plačilo komercialnih strani, ki prodajajo fotografije otrok.
Poleg tega bo novi program Skupnosti za zaščito otrok, ki uporabljajo internet, spodbujal varnejše spletno okolje. Konvencija Sveta Evrope, ki jo je podpisalo 20 držav članic Evropske unije, je prvi mednarodni pravni akt, ki različne oblike spolnega izkoriščanja otrok opredeljuje kot kaznivo dejanje. Da bi učinkovito obravnavali ta problem, morajo države članice vsako obliko prisile otrok k sodelovanju v spolnih dejanjih opredeliti kot kaznivo dejanje. Nazadnje se mi zdi zelo pomembna vzpostavitev registrov pedofilov in preprečevanje dostopa do delovnega mesta ali prostovoljnega dela, zaradi katerega so v neposrednem stiku z mladoletniki.
(HU) Hvala lepa, gospod predsednik, gospe in gospodje, na svetu je okoli 40 milijonov otrok v starosti pod 12 let, ki so žrtve neke oblike nasilnega dejanja. Glede na nove tehnologije in zlasti stalen razvoj interneta in novih spletnih metod, ki jih uporabljajo pedofili, je izredno pomembno povečati raven zaščite otrok. Po Evrobarometru 74 % mladoletnih otrok vsak dan uporablja internet in zato so mnogi izmed njih izpostavljeni nasilnim ali pornografskim elementom.
V interesu učinkovite zaščite bi želel v Evropi priporočiti uvedbo tako imenovanih brezplačnih informacijskih paketov za družine. Te določeni evropski internetni ponudniki že široko uporabljajo in menim, da se lahko temu prizadevanju priključijo tudi drugi. Paketi obravnavajo štiri teme osnovne varnosti - varnost in komuniciranje, zabavo, prenos in virtualno nasilje ter na igriv način ponujajo družinam pomoč pri varni uporabi interneta. Nadalje priporočam, da ti paketi vsebujejo brezplačen, otrokom prijazen internetni brskalnik, ki bi lahko služil kot spletni filter, da bi otroke držali stran od nezaželenih vsebin na svetovnem spletu. Prepričani moramo biti, da so naši otroci varni, ne samo na internetu, ampak tudi v javnih in zasebnih ustanovah. Zato je izredno pomembno, da se od vsakogar, ki je zaradi svojega dela v rednem stiku z otroki, zahteva, da sporoči vsako situacijo, v kateri je prišlo do spolne zlorabe. Hvala.
(PL) Gospod predsednik, zelo sem zadovoljen, da se je Parlament resno lotil vprašanja boja proti spolnemu izkoriščanju otrok in otroški pornografiji. Zlasti sem zadovoljen, ker so se doslej mnoge levo usmerjene skupine v Evropi javno borile za največjo možno spolno svobodo, ob tem pa niso posvečale pozornosti posledicam takšnega ravnanja v zvezi z otroki. Prišlo je celo do poskusov oblikovanja pedofilskih političnih strank. To mora vsakega dostojnega državljana Evropske unije navdati z grozo. Obseg tega pojava je ogromen, kot lahko vidimo že, če preletimo dnevno časopisje.
Vašo pozornost želim obrniti k dejstvu, da imajo storilci spolnih deliktov nad otroki visoko stopnjo ponovitve kaznivega dejanja. V določeni meri tu velja rek naših nemških prijateljev einmal ist keinmal (enkrat ni nikoli). Toda če nekdo stori takšno kaznivo dejanje dvakrat ali več, potem bi morali biti sposobni preprečiti storitev nadaljnjih kaznivih dejanj. V takšnih primerih je treba uporabiti terapevtske in različne preprečevalne ukrepe, predvsem prepoved dela z otroki in mladostniki. Ker lahko med ponovitvami kaznivih dejanj preteče veliko časa, je treba informacije o nagnjenju k takšnim kaznivim dejanjem dolgoročno hraniti v evidenci. Predlagal bi tudi obvezno preverjanje oseb, ki se prijavijo na delovno mesto učitelja, trenerja in nadzornika mladih, glede preteklih spolnih prestopkov.
Dejstvo je, da internet zdaj ponuja nove poti za ta kazniva dejanja, in zato mislim, da moramo obvezno pozvati k temu, da se dejanja uporabe interneta za otroško pornografijo in za spletno psihološko manipulacijo otrok za spolne namene opredeli kot kaznivo dejanje. Ni dovolj, da se države pritožujejo, da je to težko storiti. Moramo sodelovati in uskladiti naša prizadevanja, da zagotovimo, da zmoremo. V vseh državah članicah bi moralo biti mogoče katerega koli državljana ali osebo, ki živi v Evropski uniji in ki je storila kaznivo dejanje zunaj Evropske unije, postaviti pred sodišče.
(PT) Gospod predsednik, gospod Barrot, gospe in gospodje: namen okvirnega sklepa iz leta 2003 je bil zmanjšanje zakonodajne vrzeli med državami članicami v boju proti spolnemu izkoriščanju otrok in otroški pornografiji. V ta namen je sprejel skupni okvir določb, da bi med drugim uredil opredelitev kot kaznivo dejanje, veljavne sankcij in zaščito žrtev in pomoč žrtvam. Menim, da je vredno obžalovanja, da morajo nekatere države članice še sprejeti ukrepe, potrebne za izvajanje tega okvirnega sklepa, čeprav je rok za to že potekel.
Ključnega pomena je, da vse države članice vse vrste spolnih zlorab otrok opredelijo kot kaznivo dejanje in da se vse evropske državljane, ki storijo spolno kaznivo dejanje nad otroci v kateri koli državi v Evropski uniji ali izven nje, kaznuje v skladu z enotno ekstrateritorialno kazensko zakonodajo, veljavno v vsej Uniji. Pomembno je zagotoviti, da se storilci takšnih kaznivih dejanj ne morejo izmuzniti roki pravice. Prav tako podpiram revizijo okvirnega sklepa, da bi zagotovil vsaj enako raven zaščite kot konvencija Sveta Evrope iz leta 2007. Obžalovanja vredno je, da nekatere države članice še niso podpisale te konvencije.
Zato se gospe Angelilli zahvaljujem za njeno poročilo. To temo sem že večkrat načel. Na tem področju so potrebni profilaktični in preventivni ukrepi. Bistveno je povečati ozaveščenost glede nevarnosti tako med otroci, kot tudi med njihovimi starši in skrbniki. Nujna sta hitro odkrivanje kaznivih dejanj in strogo izvrševanje kazni. Potrebno je sodelovanje medijev. Ti ukrepi morajo vključevati ves svet, saj v nekaterih državah obstajajo organizacije, ki dvomijo v kaznovanje spolnega stika z otroki. Obstajajo celo zgrešene ideje o tako imenovani "dobri pedofiliji". Do osramotitve naših otrok ali do njihove bolečine in ponižanja ne bi smeli biti brezbrižni. To je sramotno za čas, v katerem živimo.
(EL) Gospod podpredsednik, priporočilo, ki ga je danes tako brezhibno predstavila gospa Angelilli in ki ga podpirajo moji kolegi poslanci, je v pretežni meri naslovljeno na Svet. Ker pa ste dejali, da boste marca podali svoj predlog, bi prosila, da bo ta predlog v skladu s številnimi politikami Evropske unije in ne premik v samo eno smer. Ta predlog bo moral predvideti opredelitev kot kaznivo dejanje, stroge ukrepe in sodelovanje Europola, katerega konvencija prva omenja trgovino z ljudmi. Ne pozabimo, da imamo poleg groženj, nasilja, goljufij in zlorabe vzdrževanih oseb, predvsem v družini, tudi izkoriščanje zaradi namernega izpostavljanja javnosti predvsem ljudi v takšni starosti, ko se še ne morejo odzvati. Mislim pojav trgovine z zapuščenimi dojenčki, ki se je pojavil na internetu, in ko rečem internet, ne mislim samo svetovnega spleta in klepetalnic, v katere vstopajo otroci in svojih sob, ampak tudi številna druga sredstva, vključno z mobilnimi telefoni, ki jih lahko uporabljajo otroci, zato moramo določiti predpise za vse parametre.
Ko govorimo o kaznivem dejanju, moramo pomisliti tudi na situacijo v kazensko poboljševalnih zavodih in zaporih. Če zmanjšamo število ljudi v teh ustanovah, se poveča tveganje za te pojave. Prav tako je treba predvideti izboljšanje življenjskih pogojev žrtev. Glede na to, da se nasilje storilcev širi in so sredstva, ki jih uporabljajo, močnejša od obrambe, ki je na voljo žrtvam, moramo zaščititi žrtve in njihove družine. Zato sem prepričana, da bo vaš novi predlog vseboval večjo raven zaščite mladoletnikov in natančno specificirana sredstva.
Živim v majhni vasi, kjer se ljudje med seboj poznajo in jih zanima, kaj se dogaja okoli njih. Tujec zbudi zanimanje. V majhni vasici na jugu Poljske bi kdor koli težko neopazno navezal stik z otroki, toda drznem si reči, da je prav v teh tihih in varnih krajih po vsej Evropi, ko starši mirno berejo časopis ali gledajo televizijo, v sobi njihovega otroka nezaželen tujec, ki je z otrokom vzpostavil stik prek interneta. Ali smo kot starši nemočni? Ne, nismo. Morda so naši otroci spretnejši pri uporabi novih tehnologij. Morda jih je težko spraviti od njihovega računalnika.
Dragi starši, že danes naredite nekaj, da zaščitite svoje otroke. Spomnite jih na nekaj, kar so učili nas, namreč: "ne pogovarjaj se s tujci." To je tako enostavno sporočilo. Danes ti tujci z vrečo sladkarij ne prežijo pred šolo, vstopijo v internetne klepetalnice in tam poiščejo svoje žrtve. So bolj nevarni, ker ne vidimo, kdaj brez težav smuknejo iz sobe enega otroka v sobo drugega. Naše otroke bi morali naučiti, da se ne smejo pogovarjati s tujci, in jim tudi na internetu pred nosom zapreti vrata.
Ne moremo dovoliti, da bi kakor koli prezrli dejstvo, da je preprečevanje tega pojava del boja proti njemu, in sicer z: izobraževanjem otrok in staršev o tem, kako se izogniti stiku s tem pojavom in ljudmi, povezanimi z njim; omejitvijo vseh vrst oglaševanja, ki izzove odprto in agresivno spolnost; večjo skrbjo za otroke v različnih ustanovah, ki pogosto postanejo žrtve spolnega nasilja; vključevanjem prizadevanj za preprečevanje trgovine z otroki - eden od glavnih razlogov za trgovino je namreč spolno izkoriščanje; in vzpostavitvijo mrež, sestavljenih iz nevladnih in vladnih struktur, kot protiukrep.
Nadalje ju pozivam, da javno imenujeta države članice, ki imajo tozadevno pomanjkljivo zakonodajo. eden od ukrepov, za katerega predlagam, da se ga preuči, je vzpostavitev vseevropskega - ali celo bolje, mednarodnega - javnega seznama obsojenih storilcev spolnih deliktov. Predlagam, da je takšen seznam trajen, brez možnosti, da se ime kogar koli izbriše z njega, razen če se s sodno odločbo razveljavi prvotno obsodbo. Kaznivo spolno dejanje nad otrokom povzroči trajno škodo žrtvi in mora imeti za posledico tudi trajno označitev storilca. To bo dodaten kaznovalni ukrep, ki bo služil tudi kot preprečevalni ukrep.
Razvoj znanosti in tehnologije in novih načinov komuniciranja ter predvsem interneta in mobilne telefonije, je prav tako razkril nov način za zvabljanje otrok v spolno izkoriščanje in tudi nov način za distribucijo otroške pornografije. Ključnega pomena je uvedba kazni za tovrstne dejavnosti v kazensko pravo vseh držav članic. Vendar uvedba kazenske odgovornosti za takšna dejanja ni dovolj. Druga obveznost je vzpostavitev sistemov, ki bodo preprečili situacije, v katerih bi bila mogoča nevarnost spolnega izkoriščanja otroka, na primer z izobraževanjem staršev in otrok ter odkrivanjem pedofilskih organizacij, ki so dejavne na internetu.
(CS) Gospa predsednica, to poročilo pozdravljam s samo dvema pridržkoma. Prvič, ne verjamem, da je pregon staršev, ki svoje otroke silijo v prisilno poroko, učinkovit. Realno je to nemogoče dokazati v družini, kjer obstaja tudi izredna pravica do molka. Drugič, bolj natančno bi bilo treba oblikovati določbo o prednostni poklicni zaupnosti. Ne glede na ta dva pridržka pozivam države članice, Svet in Komisijo, vključno s češkim predsedstvom, da nujno posodobijo zadevno evropsko in nacionalno zakonodajo in ratificirajo mednarodne sporazume za učinkovit boj proti pedofiliji. Čim prej je treba vzpostaviti vseevropsko podatkovno bazo pedofilov, da bi preprečili zaposlovanje teh ljudi v izobraževanju ali otroškem skrbstvu v drugih državah članicah. Prav tako je treba uskladiti starostno mejo za spolno motivirana kazniva dejanja. Prav tako bi rada opozorila, da morajo države članice financirati razvoj in širitev programov, ki bodo staršem pomagali zaščititi njihove otroke pred spletno psihološko manipulacijo otrok za spolne namene prek medmrežja.
Gospa predsednica, gospe in gospodje, Parlamentu bi želel tudi povedati, da ni dovolj imeti dober pravni okvir. Obstaja tudi potreba po orodjih. Zato si prizadevamo na evropski ravni okoli Europola vzpostaviti platformo, ki se jo lahko uporabi za povezovanje informacij, zbranih v državah članicah, in za razdeljevanje poročil in statistik nacionalnih platform. Nekaj držav članic ima takšne platforme, toda zdaj je treba na evropski ravni zagotoviti, da so vsi seznanjeni z vsemi temi informacijami. V zvezi s tem lahko Evropska unija ponudi dodano vrednost, če bomo uspeli vzpostaviti to platformo okoli Europola.
Povedal bi tudi, da imamo nadaljnje orodje, v katerega zelo zaupam, z drugimi besedami neformalno zasebno skupino, ki jo je vzpostavila Komisija in ki je uvedla evropsko finančno koalicijo proti komercialnim podobam otroške pornografije. Glede na štirikratno povečanje števila strani med leti 2003 in 2007 moramo vključiti zasebni sektor, ker nadzira velik del infrastruktur IT. Predvsem je treba pritegniti ponudnike dostopa. To je bistveno.
Nadalje bi poudarila, da so otroci dejansko tisti z največjo potrebo po zasebnosti in varstvu podatkov. To je omenil tudi gospod Barrot: med pravnimi postopki, ko izbruhne škandal, v katerem je žrtev žal otrok, se pogosto ravno izkoriščenega otroka vrže medijem brez kakršne koli oblike zaščite in rekla bi tudi brez kakršnega koli usmiljenja bodisi do njegove podobe ali njegove zasebnosti, in vse to samo za povečanje gledanosti televizije in prodaje nekaj več časopisov. Prav tako bi želela dodati, da ta nevarnost ne izključuje nobenega otroka, in otroci brez spremstva in romski otroci so pogosto še bolj ranljivi.
Za preprečevanje kaznivih dejanj je treba povečati ozaveščenost. Raziskava Evrobarometra 2008 kaže, da velik odstotek staršev ne pazi na to, kaj njihovi otroci počnejo na internetu. Sam na primer predstavljam državo, kjer je uporaba interneta med najvišjimi v EU, prav tako pa je med najvišjimi v EU omalovaževanje s strani staršev. 60 % jih namreč ni zaskrbljenih, da bi njihovi otroci lahko postali žrtve nadlegovanja, 47 % jih ni zaskrbljenih, da njihovi otroci vidijo pornografijo ali nasilne materiale, 62 % pa jih ni zaskrbljenih, da bi lahko njihovi otroci razkrili osebne podatke.
Gospa predsednica, glede vprašanja o pravilnosti postopka, se sklicujem na člen 142(2)(a) in (b) o dodelitvi časa za govor. Včeraj, ko smo v tem Parlamentu razpravljali o zaporu v Gvantanamu, smo bili, jaz in številni drugi govorniki, neusmiljeno prekinjeni, ko smo presegli čas za govor za nekaj sekund. Grobega ravnanja smo bili deležni s strani gospoda Pötteringa in gospoda Siwieca, podpredsednika, ki ga je kasneje popoldan nadomestil.
Po drugi strani, da je gospod Pöttering dovolil gospodu Schulzu, vodji skupine socialdemokratov, da je presegel časovno omejitev za več kot minuto. Ne bi si drznil namigovati, da je do tega prišlo, ker sta gospod Pöttering in gospod Schulz prijatelja - alte Kameraden - kot rečejo Nemci - vseeno pa sem opazil ponavljajoč se vzorec. Kolegi iz velikih skupin, ki posredujejo politično sporočilo po okusu predsednika, so obravnavani zelo velikodušno. Kolegi iz manjših skupin, ki posredujejo politično sporočilo, ki ni po okusu predsednika, pa so deležni nesramne obravnave. To je kršitev Poslovnika, kjer je jasno navedeno, kako je treba dodeljevati čas za govor.
Pa poglejmo na hitro zgodovino. Imeli smo krizo BSE in leta 1997 je začasni preiskovalni odbor izdal končno poročilo, v katerem je Parlament zahteval to odprto deklaracijo. Komisija je predstavila predlog, ki je pozneje postal Direktiva 2002/2/ES. V kompromisu s Svetom (predlog so obravnavali vsi organi) je Direktiva uvedla odprto deklaracijo, ki pomeni, da je treba na oznakah navajati sestavine s toleranco ±15 % in na zahtevo zagotoviti natančno sestavo.
To je bila bolj direktiva kot uredba in države članice so jo izvedle z velikim obotavljanjem ali pa sploh ne. Industrija krmil je sprožila postopek pred Sodiščem Evropskih skupnosti, ki je dalo naslednjo prvorazredno potrditev: razen natančnih informacij, zakonitost te direktive ni sporna. To odločitev smo potem upoštevali pri nadaljnjem postopku v Parlamentu in smo zdaj pripeljali stvari do zaključka v obliki te uredbe. V čast mi je, da sem bil ves čas poročevalec in da sem bil v tem dolgem obdobju deležen intenzivnega sodelovanja s Komisijo, ki je temeljilo na zaupanju.
Danes imamo rezultat, za katerega smo se bojevali trdo, a pošteno in na katerega smo lahko ponosni. Očitno je tudi, da uživa podporo večine v tem parlamentu in skupinah. Ker ni nobenih sprememb, sklepam, da bo ta uredba sprejeta z res veliko večino. Torej imamo dobro uredbo, ki prinaša odprto deklaracijo v treh stopnjah, ki jih poznate, prvič, sestavine v padajočem vrstnem redu glede na odstotek, drugič, zagotovitev informacij za nosilce dejavnosti poslovanja s krmo s toleranco ±15 % (v tem smislu v tej zakonodaji nismo določili pridržka za pravice intelektualne lastnine, ampak smo se raje sklicevali na splošno zakonodajo) in tretjič, zagotovitev natančnih informacij za oblasti.
Kompromisni paket ohranja visoko raven varnosti krmil, ki je bila dosežena v EU. Našel je pravo ravnotežje med varstvom potrošnikov in pravicami intelektualne lastnine. Odpravlja breme postopka izdaje dovoljenj pred dajanjem v promet za bioproteine, posodablja označevanje krmil z ustreznim obveščanjem strank in postavlja koregulacijo v središče zakonodajnih postopkov. Izboljšuje preglednost trga s sistemom obveščanja za nova posamična krmila, pospešuje inovacije in konkurenčnost v poslovanju s krmo in označuje konkretne ukrepe proti zavajanju uporabnikov krmil, najsi bodo kmetje ali lastniki hišnih ljubljenčkov.
Kar je najpomembnejše, je, da je treba zavarovati intelektualno lastnino proizvajalcev krme za govedo. Če v našem sektorju želimo inovacije (in včeraj smo res glasovali o poročilu o podnebju), je veliko možnosti za izboljšanje tudi v sektorju krme za govedo, tako da bi se lahko zmanjšale emisije vseh vrst plinov, ki jih povzroča živina. Dobro, to je izziv, s katerim se moramo odkrito soočiti. Ko se bodo proizvajalci krme za govedo odločili za inovacije, jih ne bi smeli ovirati s pretirano strogo zakonodajo o razkritju. To razkritje je po mojem mnenju zavarovano, kot so že drugi omenili, in se lahko to stori na zahtevo vlade ali na primer določenega kupca. Nič pa ne ovira proizvajalcev krme za govedo, da tega ne storijo prostovoljno.
Sestavine kot take niso najpomembnejša stvar: natančna prehranska vrednost krme za govedo je veliko pomembnejša in treba bi jo bilo pravilno označiti. Vse, kar je na oznaki, na primer energija, beljakovine in podobno, so dragocene informacije. Na kratko, Skupina Zavezništva liberalcev in demokratov za Evropo bo podprla ta kompromis. Proizvajalcem krme za govedo bomo tudi povedali, da jim bo, če na primer želijo izboljšati proizvodne procese in sestavo krme za govedo, ta kompromis pri tem pomagal.
v imenu skupine Verts/ALE. - Gospod predsednik, nobena izjema ne bom in izražam čestitke svojemu kolegu v skupini, Friedrichu-Wilhelmu Graefeju zu Baringdorfu, ki je zelo trdo delal, verjetno z najtežjimi tehničnimi dokumenti, s katerimi smo imeli opraviti. Pokazal je tudi salomonsko modrost pri iskanju ravnotežja med potrebami potrošnikov in zelo legitimnimi potrebami proizvajalcev po varstvu njihovega proizvoda in intelektualne lastnine.
To je tisto, kar bi doma imenoval za enega bolj klasičnih dokumentov Evropskega parlamenta. Če pogledam naše goste v galeriji za obiskovalce, lahko s precejšnjo gotovostjo rečem, da označevanje krme verjetno ni ena najsijajnejših tem, o kateri nas bodo lahko danes slišali govoriti, vendar je ključnega pomena in resnični primer, kje lahko ta parlament doda vrednost in kje lahko zagotovimo našim potrošnikom, državljanom in volivcem zaupanje v prehranjevalno verigo hrane, ki jo jedo.
Dostop uporabnikov krme do informacij o vsebnosti krme bo še vedno omejen z vastvom pravic intelektualne lastnine. Če proizvajalec krme uporablja nevarno sestavino, bomo še vedno ranjivi. Problem krme je nadaljnji dokaz napačne smeri, ki jo je zavzela kmetijska politika, ki kljub izjavam podpira najprej in predvsem industrijsko kmetijstvo in v takšnem kmetijstvu kmetom ni treba imeti lastne krme in lahko redijo živali z uporabo krme, ki jo proizvedejo specializirana podjetja. Ta podjetja žene seveda dobiček in bodo vedno našla način za zmanjševanje stroškov, vendar ni nujno, da bodo upoštevala varnost živali ali naše zdravje. Posledica je, da moramo množiti posebne določbe in povečevati spremljanje, kar pripelje zadevo na absurdno raven.
Ali ni čas, da bi spremenili te trende in se vrnili k trajnostnemu razvoju kmetijstva, v katerem imajo kmetje svojo lastno krmo in ne bodo izpostavljeni izgubam, ki so jih povzročili dioksini ali BSE? Za napredek v kmetijstvu ni nujno, da pomeni koncentracijo proizvodnje ali koncentracijo proizvodnje krme. Ne smemo pozabiti, da imamo v EU trenutno 15 milijonov kmetij in da je kar 95 % teh kmetij malih ali srednje velikih. Večina teh kmetij lahko uporablja trajnostni model kmetijstva v dobro kmetov, okolja in vseh nas. Samo korenito moramo spremeniti svoj pristop h kmetijstvu in s tem spremeniti pristop k sedanji skupni kmetijski politiki.
(FR) Gospod predsednik, kar je dobro v zvezi z živalmi, je to, da leta minevajo, problemi pa ostajajo enaki. Na primer, ko govorimo o prostoživečih živalih, vedno omenimo čeljustne pasti, in v zvezi z živalmi na kmetiji se vedno pojavi vprašanje prevoza, vzreje in krme. Krma za živali je klasičen primer, kolobocija in kup neumnosti. Uporabljajo se antibiotiki, klenbuterol, rastni hormoni, celo ostanki drugih živali in vse to je tisto, za kar je šlo v Združenem kraljestvu pri problemu kontaminirane krme v 90-ih letih.
In potem ostaja še pomembno vprašanje uvožene krme, in sicer surovin, ki prihajajo iz ameriške celine že od 60-ih let prejšnjega stoletja. V 60-ih letih je krma prihajala v obliki koruznega glutena (melase, ostankov oljnic) in danes v obliki transgene soje iz Argentine, Paragvaja in Brazilije in transgene koruze iz Kanade in Združenih držav. In to, upam si reči, ker so ljudje proti lokalnim GSO, ne pa proti uvoženim GSO.
Varnost hrane v EU so v preteklih letih pretresale številne krize, na primer BSE in več škandalov z dioksinom, ki so se nazadnje očitno pojavili v pretekli jeseni. Pogosto je bila kot vzrok za krize ugotovljena krma, kontaminirana zaradi malomarnosti ali celo zaradi kaznive dejavnosti. Dobrodošla je ta uredba, ki poenostavlja in razjasnjuje zakonodajo. Uredba mora podpreti zaupanje potrošnikov v prehranjevalno verigo po vsej Evropi. Potrošnike je treba zavarovati in imeti morajo možnost, da ugotovijo, kje in kako je bila pridelana hrana, ki jo kupujejo.
(IT) Gospod predsednik, komisarka, gospe in gospodje, pred nekaj leti so v Italiji trdili, da je treba hrano, ki jo kmetje zmešajo v skednju, obravnavati kot krmo in da je zato treba skednje obravnavati kot tovarne krme. Kmetijski proizvajalci se ne bi bili nikoli sposobni uskladiti z zapletenimi zdravstvenimi predpisi, HACCP in sledljivostjo in bi bili zato prisiljeni kupovati od pravih tovarn krme tisto, kar se je stoletja pridelovalo na kmetiji. Sčasoma nam je uspelo, da smo se izognili tej zanki.
Poročilo, o katerem razpravljamo danes, opredeljuje krmo, ne pa tovarn krme. Da se ne bi Evropa še enkrat osramotila, mora biti kristalno jasno, da hrana za živino, ki se zmeša v prostorih živinorejskega gospodarstva, ne pomeni krme, ampak preprosto improvizirano mešanje hrane in surovin, pridelanih neposredno na poljih, in da kmetijsko gospodarstvo ni tovarna krme. Morda je to pristransko stališče, a človek ne more biti nikoli preveč previden, kadar imajo razlage znaten gospodarski pomen.
(NL) Rada bi ponovila vse pohvale, ki so bile izrečene našemu poročevalcu. Ni treba reči, da bi moralo biti javno zdravje in zdravje živali jedro zakonodaje o krmi za živino. To se prenaša v jasna pravila v zvezi z uporabo in označevanjem surovin. To bi moralo seveda ostati izvedljivo in ne bi smelo povzročati večjega upravnega bremena ali, kot je bilo že omenjeno, ogroziti intelektualne lastnine proizvajalcev. To bomo še naprej spremljali s kritičnim očesom, vendar kaže, da bo nova uredba izpolnila te zahteve.
Rada bi dala pripombo v zvezi z inšpekcijskim nadzorom. Še enkrat, z učinkovitim nadzorom in sankcijami za ločevanje zrna od plevela bo ta zakonodaja ali uspela ali propadla. Uredba določa, da morajo biti kazni, ki jih lahko države članice same uporabijo, učinkovite, sorazmerne in odvračilne. Pozvala bi Evropsko komisijo, naj v bližnji prihodnosti pozorno spremlja stanje, da se bo prepričala, ali je tako v vseh državah Evropske unije. Navsezadnje ni sprejemljivo, da bi bila ena država strožja od druge. Odličen primer so po mojem mnenju pogojne obsodbe za belgijski škandal z dioksinom, ki so bile izrečene ta teden, deset let po dogodku.
Na koncu bi rada omenila temo, ki ne more ostati nedotaknjena, namreč mesno in kostno moko. Po čustvenem govoru prvega govornika izmed samostojnih poslancev bi se rada omejila na dejstva. Mesna in kostna moka v živalski krmi sta prepovedani od krize BSE. Vendar to vodi na primer pri piščancih v pomanjkanje beljakovin v njihovi krmi, ne glede na pošteno kritiko, da se uničujejo dragocene beljakovine. Poleg tega je krma za živali največji režijski strošek za pet milijonov rejcev goveda v Evropski uniji, ki jim na začetku sploh ni bilo lahko.
Seveda se nočemo vrniti nazaj v stanje, ko so živalske beljakovine znotraj iste vrste končale v krmi. Kanibalizma nikoli več! Določiti moramo preskuse, da bi pravilno obvladali to stanje. Evropska komisija navaja, da bi bili ti preskusi lahko na voljo leta 2009, kar pomeni, da bi se mesna in kostna moka lahko ponovno varno uvedli v krmo za piščance ali, na primer, prašiče. Rada bi izvedela od Evropske komisije, kakšni so zadnji rezultati v zvezi s tem in katere korake lahko pričakujemo v tem pogledu naslednje leto.
Če naj bi bili proizvodi živalskega izvora dobre kakovosti, je bistvena kakovostna krma (to je najpomembnejši dejavnik), pa tudi ustrezne življenjske razmere za živali. Večino sestavin krme pridela kmetijstvo samo, dodatki, ki se uporabljajo, pa so ponavadi kemični proizvodi. Ti so tisti, ki ustvarjajo večino polemik. Zato se moramo zavzemati za to, da bo navedena natančna sestava industrijske krme. To nima nič opraviti s pravicami intelektualne lastnine in njihovim varstvom. Proizvod je zavarovan šele takrat, ko patentni urad izda varstveni certifikat.
Kadar novi dodatki h krmi niso dovolj preskušeni, so lahko škodljivi za naše zdravje, pa čeprav zagotavljajo najboljšo rast in najboljši videz proizvoda. Kmet nima pripomočkov za preskušanje krme in se lahka zanaša le na informacije, ki jih dobi od proizvajalca. Ne smemo pozabiti BSE in rezultatov dodajanja mesne in kostne moke v krmo za živali. Industrija bo storila vse za dobiček. Zato v celoti podpiram poročilo gospoda Graefeja zu Baringdorfa.
Rada bi še enkrat ponovila, da sem prepričana, da bodo morala biti tudi podjetja, ki predelujejo hrano za pripravo krme, pod boljšim nadzorom, da bo treba za pridobitev dovoljenja (po možnosti za dovoljenje po vsej Evropi) zahtevati koncept HACCP, kajti tudi to je bil problem v obeh razpravah, današnji in včerajšnji. Za enaka tveganja potrebujemo enak nadzor po vsej Evropski uniji. Čeprav ne moremo nikoli izključiti zlorab, sta to poročilo, pa tudi včerajšnja razprava postavila dobro podlago za varnost, ne da bi šla čez rob. To je seveda druga točka v današnjem poročilu, da smo se učili iz razvoja po krizi BSE in da zdaj vemo, da bi lahko in morali kar nekaj stvari storiti drugače.
(FR) Gospod predsednik, odlično poročilo našega kolega poslanca, ki mu čestitam, o katerem bomo danes glasovali, je pomembno, ker je evropski sektor krme eden od glavnih kmetijskih sektorjev, tako v smislu proizvodnje, ker pomeni polovico kmetijske proizvodnje v Evropski uniji (120 milijonov ton), kot v smislu prometa (okrog 50 milijard EUR). Znotraj Evropske unije je dejansko 5 milijonov kmetov in 60 milijonov družin s hišnimi ljubljenci.
V preteklosti je imela Evropska unija številne zdravstvene krize, kar pomeni, da moramo biti danes pazljivejši glede preglednosti, da bomo izpolnili pričakovanja ne le kmetov, temveč tudi potrošnikov. Določbe, napisane v tem poročilu, imajo prednost, da pomenijo minimalni strošek za industrijo in veliko korist za potrošnike, ki so vse bolj pozorni na kakovost blaga, ki ga kupujejo. Sprejetje tega poročila bo omogočilo, da bomo omejili tveganja z zajamčeno boljšo kakovostjo blaga, boljšim spremljanjem, večjo sledljivostjo in boljšimi informacijami za kmete in s tem na koncu za potrošnike.
Resnično potrebujemo preglednost in vedeti moramo, kaj je krmna mešanica, o tem ni dvoma. Nimam nobenega problema s tem, da ohranimo zaupnost pravic intelektualne lastnine. Vendar nam je vsem po zadnjih dogodkih v Republiki Irski s problemom dioksina popolnoma jasno, da je potreben nadzor. Kmetje imajo lahko najvišje možne živinorejske standarde in naredijo vse prav, a je lahko vse zaman, kot smo videli, če dogodki daleč zunaj njihovega nadzora uničijo vse njihovo dobro in trdo delo.
Drugič, ali ni pri obravnavanju naključne navzočnosti majhnih ravni GSO v krmi že zdavnaj čas za referenčno vrednost za ukrepe namesto sedanjega režima nične tolerance, kajti posledica so kazensko nesorazmerne izgube pošiljk krme in žit ter kazensko nesorazmerne sankcije? Govorim seveda o navzočnosti gensko spremenjenih sestavin, ki jih je predhodno odobrila Evropska agencija za varnost hrane (EFSA), ki imajo že po definiciji popolno oceno tveganja, ali morda GSO, ki so v celoti odobreni v drugi sodni pristojnosti.
To poročilo je bilo tek na dolgo progo. Kot vemo, je Evropsko sodišče izdalo sodbo, ki ji je sledila jasna, poštena razprava. Imeli smo možnost obširno razpravljati o tem, poročevalec gospod Graefe zu Baringdof pa je pokazal, da je mogoče precej hitro, že na prvi obravnavi, najti ustrezno rešitev. Od leta 1994 sva se kar nekajkrat sporekla, vendar je bilo najino sodelovanje vedno pošteno in rad bi se mu še enkrat zahvalil za njegovo delo.
Glede vprašanja, ali je mogoče preprečiti kaznivo dejavnost: to poročilo tega seveda ne more, a boljša intenzivnost nadzora, ki jo predvideva, lahko takšno dejavnost odvrne. Kazniva dejavnost se vedno osredotoča tja, kjer vidi priložnost, kjer vidi luknje v zakonu in zdaj nam je uspelo, da smo jih na nekaterih področjih zaprli. Upam, kot je rekel gospod Nicholson, da bodo industrija krme in kmetje razumeli, da je tukaj nekaj, kar je treba zagovarjati, da je v teku oblikovanje skupnosti proti tem poskusom odprodaje strupenih snovi prek krme. Prepričan sem, da bo to ublažilo tudi kaznivo dejavnost.
Dovolite mi, da končam z zahvalo poročevalcem v senci. Tudi tukaj, seveda, so bili spori, saj navsezadnje imamo v tem parlamentu različna mnenja, vendar sem prepričan, da vsi podpiramo to, kar smo pozneje ustvarili. Rad bi se zahvalil tudi administrativni ekipi našega odbora, v tem primeru gospe Emmes, ki je opravila pomembno temeljno delo. Čeprav imamo člani Evropskega parlamenta vedno vodilno vlogo na političnem področju, pa se moramo na administrativnem področju res zanesti na to temeljno delo. Tudi to je bilo zelo uspešno.
Rad bi dodal, da je parlamentarizem, kadar imamo soodločanje, zabaven. Vedno je bilo rečeno, da bi soodločanje v kmetijstvu povzročilo, da bi bilo vse zapleteno in da bi porabili veliko časa. Pa ni res in videli smo, da se lahko stvari ob dobrem delu, dobrem razumevanju stvari, dobrem temeljnem delu in dobrih političnih nasprotnikih opravijo zelo hitro. Mislim, da je to dokaz, da lahko strokovno znanje Evropskega parlamenta služi in pomaga spraviti v tek dobro zakonodajo.
Etnična raznolikost države upravičuje in krepi to diktatorstvo. V velikih območjih prevladujejo manjšinska ljudstva. Prizadevajo si za avtonomijo in organizirajo proteste proti centralni diktaturi. Vojaški poveljniki menijo, da je njihova diktatura potrebna, da lahko trajno obdržijo državo skupaj in si podredijo uporniška ljudstva. Bolj jih zanima ozemlje, kot ljudje, ki živijo na njem. Z izdajanjem pomembnih koncesij za izkoriščanje tujim podjetjem so bistveni viri za dohodek odvzeti domorodnemu prebivalstvu, narava in okolje pa sta v tem procesu resno poškodovana.
Potrebo po begu iz države še bolj krepi dejstvo, da regionalno večinsko prebivalstvo sploh ni upoštevano. Režim rad odstranjuje težavne skupine, bodisi tako, da jih pobija, bodisi tako, da jih prežene iz države. Mnogi pobegnejo po morju v provizoričnih rešilnih čolnih in tvegajo, da se bodo utopili. Burmina soseda Tajska je sprejela veliko beguncev, ki so prečkali mejo. Po nekaterih ocenah je v zadnjih 25 letih pobegnilo kar dva milijona ljudi, več deset tisoč pa je takšnih, ki so jim zavrnili vstop in ostajajo brezdomci na nikogaršnji zemlji ob meji.
avtor. - Gospa predsednica, ta primer osvetljuje stanje manjšine v državi, kjer so manjšine v najboljšem primeru odrinjene, v najslabšem pa se z njimi surovo ravna. Ljudstvo Rohingov že leta trpi zaradi dvojne diskriminacije. Kot muslimani nimajo pravice, da bi svobodno prakticirali vero, pravice, ki jo v Evropi priznavamo kot temeljno, in njihove mošeje so bile poškodovane in oskrunjene. Kot etnični manjšini so Rohingom sistematično odrekali državljanske pravice, ki jih večina preostalega sveta jemlje za samoumevne: pravico do poroke, pravico do svobodnega gibanja, pravico do državljanstva v državi, v kateri živijo, in pravico do ustrezne izobrazbe.
Grozljiva usoda malo znanega ljudstva Rohingov, zlasti ljudi, ki so zbežali z ladjo kot begunci, o katerih govori ta resolucija, je ponovno oživila našo pozornost na nasilni režim v Burmi, državi, ki ima sicer bogat človeški potencial. Brutalnost vojaške hunte je v popolnem nasprotju z ukrepanjem Tajske, ki je po mojem mnenju le delno opravila svojo dolžnost do beguncev Rohingov, ker na žalost domneva, da so večinoma zgolj ekonomski begunci, kar je po mojem prepričanju izredno malo verjetno, in jih je poskušala poslati nazaj. Tajska mora resneje vzeti svojo vlogo sile za stabilnost in humanost v regiji.
Med temi obubožanimi ljudmi je domorodna skupnost Rohingov na zahodu Burme, ki so bili zadnja leta žrtve etničnega čiščenja, ki ga izvaja burmanska vlada. Na žalost tajske oblasti tem beguncem niso dale humanitarne pomoči, ki si jo tako jasno zaslužijo. Namesto tega se govori, da so te ljudi nasilno pregnali. Pozivamo tajsko vlado, da spoštuje človekove pravice burmanskih beguncev in jih obravnava s spoštovanjem, sočutjem, dostojanstvom in humanostjo.
Ta resolucija mi daje tudi priložnost, da obravnavam primer 41-letnega avstralskega pisatelja ciprskega porekla Harryja Nicolaidesa, ki je bil na Tajskem obsojen na tri leta zapora zaradi domnevne razžalitve državne kraljeve družine v romanu, ki ga je napisal leta 2005. Gospod Nicolaides je takrat učil angleščino na tajski univerzi in je v svojem romanu zgolj namignil na neimenovanega člana tajske kraljeve družine, obtoženo delo pa je sicer popolnoma izmišljeno.
Tajska je dejala, da tega ni pripravljena odobriti, vendar je to problem, ki ne bo izginil. Obstajajo stalna poročila o ravnanju z burmanskimi begunci, ki vstopajo v Malezijo. Številni od teh ljudi so prodani kot sužnji, ženske in otroke prisilijo v spolno suženjstvo in moške prodajo kot prisilno delovno silo na ribiške ladje. Nekatere od teh rib morda pridejo celo na trg EU. Upam, da lahko danes osvetlimo stanje burmanskih beguncev in zlasti položaj Rohingov.
V tem pogledu sem med obiskom opazil, da so na Tajskem pa tudi mednarodna skupnost prevzeli moteče stališče poslušnosti hunti. Na primer, številna pravniška združenja, opozicijske stranke, begunci in politični zaporniki so nas opozorili na strašne posledice, ki bi doletele Burmance, če bi mednarodna skupnost in zlasti Evropska unija podprla in potrdila lažne volitve, ki jih je sklicala SPDC za leto 2010. Opozarjajo nas, da bi s tem dali hunti proste roke, da nekaznovano nadaljuje s široko lestvico kaznivih dejanj.
Burma, država, znana po svojih čudovitih budističnih templjih, ki se kopljejo v zlatu, je tudi ječa za tisoče Burmancev. Živijo v enem najbolj političnih režimov na svetu, iz katerega poskušajo pobegniti v ZDA, Avstralijo, Kanado in evropske države ter svoje sosede. Po sprejetju resolucij, ki pozivajo k izpustitvi na tisoče političnih zapornikov, vključno s številnimi opozicijskimi voditelji in med njimi predvsem Nobelovega nagrajenca, in po protestih mednarodnih organizacij proti novačenju otrok v Burmi, ki so potem prisiljeni delati in so prikrajšani za primerno oskrbo, danes razpravljamo o problemu kršitev človekovih pravic.
Muslimansko etnično manjšino preganja vladajoči vojaški režim v Burmi. To vključuje primere odrekanja državljanskih pravic, zaporno kazen, omejen dostop do izobraževanja, prepreke za poroko, omejitve prostega gibanja in uničevanje mošej, cerkev in drugih bogoslužnih objektov. Čeprav bi morali ceniti dovoljenje, ki so ga dale tajske oblasti za začasno bivanje beguncev pri njih, in tudi izjavo ministrskega predsednika Tajske, v kateri je najavil preiskavo, so nedavni dogodki kljub temu očiten primer kršitev človekovih pravic s strani Tajcev.
Problem burmanskih beguncev ima regionalno razsežnost in sosednje države, npr. Indija, Bangladeš in Indonezija, morajo tesneje sodelovati, da bi rešile problem in zagotovile beguncem ustrezno oskrbo in zatočišče. Mednarodne agencije poročajo o primerih nehumanega ravnanja z burmanskimi begunci in o njihovem brutalnem izgonu, ki je sopomenka za obsodbo na gotovo smrt. Ko je tajska obalna straža pognala na odprto morje ladjo s tisoč begunci vendar brez zalog hrane na krovu, je bilo to nehumano dejanje in je vodilo v smrt številnih beguncev.
(LT) Obstajata dve plati teh tragičnih dogodkov na burmansko-tajski meji. Obžalovanja vredno je, da so se tajske oblasti zatekle k neopravičljivim ukrepom, toliko bolj, ker je Tajska znana kot država, ki spoštuje človekove pravice in sprejema številne begunce. Ministrski predsednik je izjavil, da bodo ti dogodki raziskani in da bodo tisti, ki so se neprimerno vedli do burmanskih beguncev z ladje, kaznovani. Upajmo, da bodo te obljube izpolnjene. Po drugi strani pa ni prvič, da razpravljamo o nesramnem in nesprejemljivem vedenju burmanskega režima. Mislim, da bi morala Evropska unija sprejeti strožje ukrepe in vsekakor s strani večjih držav ne pričakujemo zgolj besed, temveč ukrepe. Zlasti Kitajska mora pritisniti na Burmo, da bo spoštovala pravice tamkajšnje opozicije in manjšin.
Gospa predsednica, gospe in gospodje, Antonio Santoro, zaporniški paznik, Lino Sabadin, mesar, Perluigi Torregiani, draguljar, in Andrea Campagna, policistka, to so imena štirih državljanov, ki so skupaj s številnimi drugimi izgubili življenje med 6. junijem 1978 in 19. aprilom 1979 v nesmiselnem poboju teroristične organizacije, ki je poskušala strmoglaviti demokratični red v Italiji. Ime enega od morilcev je Cesare Battisti.
Naj vas spomnim, da Battistija ni obsodilo le italijansko, temveč tudi francosko sodstvo in Evropsko sodišče za človekove pravice. To dejanje je nerazložljivo in izredno resno in ne more in ne sme neopaženo mimo evropskih institucij. Imamo dolžnost do sorodnikov Battistijevih žrtev, a kar je najpomembnejše, zavezuje nas tudi to, da se je Evropska unija že pred več leti odločila za protiteroristično strategijo za jamstvo varnosti državljanov in varovanje demokratičnih institucij. Če bi to mirno gledali, bi uničili večletna prizadevanja za vzajemni boj proti stalno navzočim grožnjam.
Skupina Evropske ljudske stranke (Krščanskih demokratov) in Evropskih demokratov upa tudi, da bo Brazilija ponovno pretehtala in dobro razmislila o tej zelo občutljivi, vendar povsem upravičeni in legitimni zahtevi. Brazilija je velika demokratična država in je imela vedno odličen odnos z Evropo in Italijo in prav zato smo bili presenečeni, ko nam je pred nosom zaloputnila vrata. Zaradi prijateljstva in spoštovanja, ki povezuje naši državi, ter zaradi prijateljstva in sodelovanja ter partnerskih sporazumov, ki povezujejo Evropsko unijo, bodisi politično bodisi gospodarsko, mora biti odziv vseh strani odločen in učinkovit.
avtor. - (SV) Želim si, da bi namesto tega obravnavali Filipine, kjer bi EU lahko resnično prispevala k rešitvi življenj številnih ljudi. Zdaj razpravljamo o posamezni pravni zadevi, ki se trenutno obravnava na sodišču, in jezno pravimo, da se bomo postavili za načelo pravne države. Tam, od koder jaz prihajam, je eno najbolj temeljnih načel pravne države, da se parlament ne vmešava v posamezne sodne primere.
Moja skupina in jaz menimo, da je povsem narobe, če se v parlamentu razpravlja o posameznih sodnih primerih, ki so v teku. Na žalost, to ni ne prvič ne zadnjič, ker bomo kmalu glasovali o poročilu gospoda Medina, ki dela povsem isto. V zadevi o avtorskih pravicah, ki trenutno poteka proti Pirate Bayu na švedskem sodišču, je imel Parlament pripombe o vprašanju krivde, ko je primer še vedno potekal. Resnično upam, da to ne bo prišlo v navado, kajti če bo, bomo mi tu v Evropi tisti, ki bomo nasprotovali in se upirali lastnim načelom pravne države in to bi bilo nadvse neugodno. Hvala.
Dovolite, da prikažem naš problem. Vlada prijateljske države, s katero sodelujemo, ne more zagovarjati pobesnelosti terorista in večkratnega morilca, ki je bil večkrat obsojen. Radi bi poudarili, kar je že izraženo v pismu predsedniku Unije, da je potrebna razprava v Svetu, ki se bo, najprej glede tega neverjetnega položaja in ob upoštevanju novega internacionaliziranega terorizma, lotil in odločil glede skupnega pravila o izročanju, bodisi med 27 državami Unije bodisi med Unijo in tretjimi državami.
Cesare Battisti je v Italiji obsojeni morilec in stališče brazilskih oblasti, da ga bodo zaščitile pred dosegom pravosodja EU, ni le nesprejemljivo, temveč tudi najmočnejšega obsojanja in obžalovanja vredno. Mi ali katera koli druga oblast in kateri koli drug organ v EU rečemo to z vso pravico. Upam, da se bo brazilska vlada spametovala in ponovno preučila to zadevo in da bo storila, kar se od nje pričakuje, ter izročila gospoda Battistija Italiji takoj, ko bo to mogoče in preden bo ta zadeva začela dobivati resne posledice za sicer dobre odnose med EU in Brazilijo. Brazilija ne sme postati varno pribežališče za obsojene zločince in EU ne sme nikoli dovoliti morilcem, da se izognejo kazni.
v imenu skupine UEN. - (IT) Gospa predsednica, gospe in gospodje, s tem skupnim predlogom resolucije bo ta parlament dosegel, da se bo na mednarodni ravni slišal njegov odločen glas, da je treba ponovno premisliti o izročitvi Cesareja Battistija, predvsem pa bo izkazal dolžno spoštovanje spominu žrtev in pokazal solidarnost z njihovimi družinami, ki že več kot 20 let čakajo na svojo temeljno, tako dolgo zanikano pravico do sodnega varstva, da bo končno izpolnjena. K temu ni kaj dodati in tako bi rada, gospa predsednica, gospe in gospodje, posvetila nekaj preostalih sekund svojega časa trenutku molka v spomin.
(IT) Gospa predsednica, gospe in gospodje, hvala, gospa Angelilli, za vašo pomembno gesto, ki kaže, kako drugačno je stališče tega parlamenta od stališča Evropske unije, ki si kot Poncij Pilat hipokritsko umije roke nad zadevo, dejansko pa sta v ta primer vpleteni dve državi: Italija, ki je plačala izjemno visoko ceno za terorizem s svojimi žrtvami in zelo težkimi leti, in Francija, ki je do vratu vpletena zaradi pomilovanja vrednega interesa za razvpiti levičarski "kaviarski" lobi, ki se je že pokazal v primeru Petrella in verjetno tudi v vlogi tajnih služb.
Na ta način Evropa spodkopava svoje protiteroristične direktive in izgublja ves ugled v svetovni strategiji za boj proti terorizmu. Zanima me, ali bi se zgodilo isto, če bi šlo na primer za nemškega terorista iz Frakcije rdeče armade? Evropa namreč pravi Braziliji, da se bo s tem, če ne bo izročila navadnega zločinca in komunista, kakršen je Battisti, ki si danes upa celo iz ječe posmehovati svojim žrtvam, ponižala na raven države, ki je zatočišče za najhujše zločince in teroriste.
Kot je pojasnila tudi italijanska vlada, se Komisija v tem primeru ne more vpletati. Pogodba EU je glede tega zelo jasna: pravosodne pristojnosti Evropske unije in Komisije na področju sodelovanja v kazenskih zadevah so omejene na pravni prostor EU-27. Evropska unija lahko olajša izročanje med državami članicami, vendar nima pristojnosti glede odnosov držav članic v zvezi z vprašanji sodelovanja v kazenskih zadevah s tretjimi državami. Italijanske dvostranske odnose z Brazilijo o tej zadevi ureja dvostranski sporazum, podpisan leta 1989.
Izvirno besedilo pravi "obdobje ne-ognja" in to se nam je zdelo nesmiselno, zato smo ga spremenili v "prekinitev ognja". Zdaj je prišlo na dan, da uradno besedilo v Izjavi sopredsednikov, ki vključuje Evropsko unijo, uporablja besede, kar je sicer čudno, vendar je tako napisano, "obdobje brez ognja". Torej, smemo samo spremeniti "obdobje ne-ognja" v "obdobje brez ognja" namesto "prekinitev ognja", ker bi to odražalo uradno besedilo sopredsednikov?
avtor. - Gospa predsednica, pravkar sem dojel, da sem zaradi vrstnega reda, v katerem so spremembe natisnjene na seznamu za glasovanje, dejansko prebral ustno spremembo k uvodni izjavi K. Opravičujem se za zmedo, vendar zdaj dejansko spreminjamo odstavek 2. To lahko pojasni, zakaj je prišlo do zmede. Ali lahko seznam glasovanja obrnemo? Res se opravičujem, a na mojem seznamu imam stvari v napačnem vrstnem redu. V resnici sem bral spremembe, ki sem jih hotel dati k uvodni izjavi K, ne pa k odstavku 2, torej k tistemu, ki je naslednji, o katerem bomo glasovali. Res se opravičujem za zmedo.
Gospe in gospodje, pred dvema tednoma so teroristi v Pakistanu umorili poljskega inženirja Piotra Stańczaka, ki so ga od septembra zadrževali kot talca. V imenu Evropskega parlamenta bi rad izrazil svoje ogorčenje nad tem grozovitim umorom nedolžnega človeka, poljskega državljana in državljana Evropske unije. Evropski parlament najodločneje obsoja to zločinsko dejanje. Družini preminulega in vsem njegovim sorodnikom izrekamo naše iskreno sožalje.
Gospe in gospodje, v gozdnih požarih po Avstraliji v zadnjih dneh tragično umirajo ljudje. Ti gozdni požari, najhujši v zgodovini Avstralije, so terjali veliko življenj v grozljivih okoliščinah. Vsi smo zgroženi ob silovitosti te naravne nesreče in ob njenih strašljivih posledicah. Avstralskemu ministrskemu predsedniku sem v imenu Evropskega parlamenta v pismu izrazil iskreno sožalje. Naj v imenu Evropskega parlamenta na današnjem plenarnem zasedanju še enkrat izrazim našo solidarnost z Avstralijo, njenimi državljani in oblastmi v tem žalostnem času.
Gospe in gospodje, iz Islamske republike Iran spet prihajajo zaskrbljujoče novice. Maja 2008 so tam zaprli sedem vodilnih predstavnikov verske skupnosti Bahá'í. Osem mesecev so jim odrekali pravico do pravnega svetovanja. Ta teden pa naj bi se proti tem sedmim dostojanstvenikom verske skupnosti Bahá'í začel sodni proces, ki ne izpolnjuje niti najosnovnejših meril pravnega reda. Nobelova nagrajenka, iranska odvetnica Shirin Ebadi, ki je bila pripravljena prevzeti obrambo zaprtih voditeljev, je sama izpostavljena grožnjam s smrtjo.
Evropski parlament še enkrat najnujneje poziva iranske oblasti k spoštovanju človekovih pravic in spoštovanju pravic verskih manjšin in k ponovnemu pretehtanju obtožb proti sedmih voditeljem skupnosti Bahá'í. Obtoženi so Fariba Kamalabadi, Jamaloddin Khanjani, Afif Naeimi, Saeid Rasaie, Mahvash Sabet, Behrouz Tavakkoli in Vahid Tizfahm. Te ljudi preganjajo izključno zaradi njihovih prepričanj in jih je treba nemudoma izpustiti iz zapora.
Gospe in gospodje, prejšnji petek, 13. februarja 2009, so španskega poslanca tega Parlamenta, gospoda Herrera, venezuelske oblasti v glavnem mestu Caracasu aretirale in nato izgnale iz države zaradi pripomb, ki jih je izrazil o venezuelski vladi v medijih. Gospod Herrero je obiskal to državo kot član uradne delegacije Skupine Evropske ljudske stranke (Krščanskih demokratov) in Evropskih demokratov, ki jo je na obisk povabila ena od opozicijskih strank v okviru priprav na ustavni referendum. Da so ga lahko aretirali, so organi vdrli v njegovo hotelsko sobo, nato pa so ga odpravili na letalo na rednem poletu v Brazilijo, brez kakršnega koli uradnega pojasnila in brez možnosti, da bi vzel s seboj svoje osebne predmete. Smatramo, da je kaj takega nesprejemljivo!
Parlamentu je znano, kako težavno in brezizhodno je videti stanje. Vse prepogosto to območje preplavljajo nasilje, vedno hujši ekstremizem in revščina. Po drugi strani pa so danes razmere za sodelovanje Evropejcev in Američanov pri iskanju mirne rešitve za Bližnji vzhod verjetno ugodnejše kot kdajkoli. Pravkar sem se vrnil iz Washingtona, kjer sem imel koristne in plodne razgovore s predstavniki Obamove administracije. Po mojem se lahko zanesem, da so trdne zaveze, ki jih izražajo, resnične. Voljni in pripravljeni smo sodelovati z njimi pri oblikovanju uspešne rešitve tega spora.
Upamo, da bomo kmalu lahko pozdravili sporočilo o prekinitvi ognja. Predvčerajšnjim so bili opravljena koristna srečanja in upajmo, da se bodo nadaljevala danes in tudi v prihodnje, da bo prekinitev ognja razglašena čim prej. Kot že veste, bo Egipt 2. marca gostil tudi pomembno konferenco o obnovi in pričakujemo, da bo mednarodna skupnost na konferenci sprejela ustrezne zaveze. Tudi Evropska unija opravlja svojo vlogo. Takoj smo izrazili svojo pripravljenost konkretno prispevati k trajni prekinitvi ognja. Izrazili smo tudi svojo pripravljenost odposlati svoje nadzornike na mejni prehod Rafa v skladu s sporazumom, ki smo ga podpisali leta 2005. Pripravljeni smo delovati na mejnem prehodu Rafa in na vseh drugih mejnih prehodih, kjer bo naša pomoč potrebna oziroma bodo zanjo zaprosili.
Visoki predstavnik, najlepša hvala. Gospe in gospodje, rad bi vas opozoril na to, da bom kot predsednik Evrosredozemske parlamentarne skupščine prihodnjo nedeljo vodil delegacijo na obisk Gaze, Ramale, Sderota in Jeruzalema, ki bo trajal dva dni in pol. Med drugim bomo imeli v Jeruzalemu razgovore s predsednikom Peresom in ministrskim predsednikom Olmertom, v Ramali pa s predsednikom Mahmudom Abasom in ministrskim predsednikom Fajadom. V Gazi bomo sodelovali pri pripravah obiska Združenih narodov, ki bo sledil.
Stanje, kakršno vlada v začetku leta 2009, vsekakor ni zadovoljivo. Če pa naj nekega dne med Izraelci in Palestinci zavlada mir, je edina možna pot naprej narediti vse za obnovitev njihovih pogovorov. Humanitarna tragedija v Gazi zelo vpliva na celotno regijo. Ravno sinoči sem se vrnila z obiska v Siriji in Libanonu in bom o tem še poročala, zlasti pa naj poudarim, da moramo vsem izraelskim voditeljem dati jasno na znanje, da EU pričakuje njihovo trajno zavezanost mirovnemu procesu in rešitvi z dvema državama.
To je bila tudi tema mojega omenjenega obiska Sirije in Libanona, kjer sem se srečala s sirskim predsednikom Asadom, libanonskim predsednikom Sleimanom in drugimi ključnimi partnerji. Nedavni konflikt je zelo slabo vplival na pogajanja ne le s Palestinci, pač pa tudi s Sirci. Zato smo opravili široko izmenjavo pogledov na mirovni proces. Ponovno sem izrazila zelo močno podporo Evropske unije arabski mirovni pobudi in pozvala partnerje k njihovi nadaljnji zavezanosti tej pobudi, saj predstavlja soliden okvir za mirovna pogajanja v regiji.
V teku je veliko občutljivih dejavnosti. Zgolj v ilustracijo intenzivnosti dejavnosti, v katerih smo vsi vključeni: osebno sem se na primer udeležila delovne večerje pariških sopredsednikov dne 15. januarja, vrhunskih srečanj v Šarm el Šejku in Jeruzalemu dne 18. januarja in ministrskih srečanj med EU in Izraelom dne 21. januarja ter med EU in skupino, ki so jo sestavljali Egipt, palestinske oblasti, Jordanija in Turčija, dne 25. januarja. Poleg tega je bil komisar Louis Michel, ki je odgovoren za humanitarno pomoč, 24. in 25. januarja na obisku v Gazi.
Na začetku marca egiptovska vlada organizira mednarodno konferenco v Šarm el Šejku za podporo palestinskemu gospodarstvu pri obnovi Gaze. Komisija se bo tega dogodka udeležila kot eden od sopodpornikov. Veseli me, da sem imela priložnost razpravljati o obljubah, ki jih namerava dati Komisija, s predsednikoma Odbora za zunanje zadeve in Odbora za proračun tu v Parlamentu dne 2. februarja. Še enkrat hvala za vašo podporo.
Evropska unija ima že zdaj eno od glavnih vlog v regiji. Finančna pomoč, ki jo je že zagotovila in jo še zagotavlja Palestincem, je znatna. Evropska unija je vložila precej truda v to, da bi preprečila humanitarno katastrofo, ki smo ji priče danes. Ne glede na ovire še naprej zagotavljamo humanitarno pomoč prebivalstvu območja Gaze. Ravno danes je Evropska unija dodelila 41 milijonov EUR Agenciji Združenih narodov za palestinske begunce. Zato nam ta trenutek ni treba biti tiho.
Nadalje moramo izreči opozorilo Hamasu. Incidenti v preteklem mesecu, ko je Hamas zasegal in ni vračal humanitarne pomoči, ki jo je na tem področju delila Agencija ZN, so škandalozni in nesprejemljivi in se ne smejo več ponoviti. Vsi udeleženci morajo računati na fazo obnove in se morajo aktivno pripraviti nanjo z oceno škode na terenu in z oblikovanjem načrtov za finančno, gospodarsko in socialno obnovo območja Gaze. Ta obnova je nujna za stabilnost v regiji. To je tudi cilj konference donatorjev v Šarm el Šejku 2. marca.
Upanje pa prihaja tudi iz Združenih držav. Predsednik Obama, Hillary Clinton in njuna ekipa ponujajo model soglasja in dialoga, kar je popolna novost v primerjavi s prejšnjo administracijo, ki se ji je na srečo iztekel mandat. Torej v Washingtonu je upanje. Kaj pa v Jeruzalemu? Kar je imel povedati Benjamin Netanjahu v času predvolilne kampanje, je vsekakor grožnja mirovnemu procesu, po drugi strani pa tudi Avigor Liebermann vsekakor predstavlja grožnjo mirovnemu procesu na Bližnjem vzhodu. Ta časovna neusklajenost pomeni tveganje.
Kaj se dogaja v Libanonu? Kakšen bo v prihodnje vpliv Hezbolaha? Koliko se je pripravljen vključiti v konstruktiven dialog, pred volitvami v Libanonu in po njih? Kako je z zahodno usmerjeno večino? Ali bi bila ta večina pripravljena ob volilni zmagi integrirati Hezbolah? Ali se je Hezbolah pripravljen integrirati? To je bistveno odvisno od tega, kdo bo vladal v Teheranu. Izid volitev v Iranu je osrednjega pomena. To velja tudi za odnos Hamasa.
Vprašanje, ali bomo imeli opravka z radikalnim predsednikom, ki bo zanikal Izraelu pravico do obstoja - kar počne sedanji vršilec dolžnosti -, ali pa z vlado, ki bo pripravljena na pogovore in bo pripravljenost segala od Teherana do Bejruta in do Rafe, je bistvenega pomena za stabilizacijo celotne regije. Smo za enotno vlado Palestincev. Brez enotne vlade Palestincev si ni mogoče predstavljati mirovnega procesa. Zdaj je torej na Hamasu, da pokaže svojo pripravljenost in sposobnost vključitve v tako vlado.
Osnovni predpogoj za tak izid pa so pogovori s Hamasom, podpora tistim Palestincem, ki so pripravljeni pogovarjati se s Hamasom, namesto da jih oblasti v Jeruzalemu, ki poznajo le politiko nadaljnjega naseljevanja, potiskajo v stalno defenzivo. Mimogrede, če je res, da so sedaj ponovno odobrili gradnjo novih naselij na 163 hektarih, to pomeni element destabilizacije in to moramo dati našim prijateljem v Izraelu jasno vedeti.
Na Bližnjem vzhodu so vse zadeve prepletene. Ni mogoče preprosto izbrati posamičnega elementa in verjeti, da je mogoče vojaško rešiti posamičen problem. Zato je osnova vsega pripravljenost na pogovor. Načrt Arabske lige, mirovni načrt Savdske Arabije, predvideva konec nasilja ob hkratnem priznanju pravice do obstoja Izraelu. To je drzen in ambiciozen načrt, o katerem je treba razpravljati. Dejstvo, da v Arabski ligi, v arabskem taboru, obstajajo ljudje, pripravljeni na tako razpravo, že samo po sebi pomeni napredek. To je treba podpreti. Bombardiranje ni prava oblika podpore, naj pa dodam, da tudi ni prava oblika podpore dosedanjim naporom Evropske unije dopuščati, da se vsi naši dosedanji dosežki porušijo zaradi kakršnih koli že vojaških razlogov. Zato je lahko naše sporočilo le, da je predpogoj za karkoli dialog.
Visoki predstavnik gospod Solana, rekli ste, da ste danes prvič letos med nami. To je mogoče tudi vaš zadnji obisk pred junijskimi volitvami v Parlament. Dialog je zelo verjetno sine qua non uspeha, in naj povem v imenu svoje skupine, da ste vi poosebljenje dialoga. Vaše delo zasluži več kot le spoštovanje. Zasluži občudovanje, med drugim zaradi vašega stalnega prizadevanja za dialog. Za to vam izražamo našo najglobljo zahvalo.
Če pogledamo pravkaršnji konflikt v Gazi, veljajo vse stare in znane fraze: krivda na obeh straneh, provokacije Hamasa, nesorazmeren odgovor Izraela. Ampak ob tem začaranem krogu nasilja smo te oguljene fraze uporabili že tolikokrat, da so izgubile ves naboj, ki so ga nekoč imele. Tako ne moremo več naprej. Seveda je naša moralna obveza sodelovati pri obnovi Gaze. Seveda je smiselno zahtevati zavarovanja od Izraela. Slabo je, če mečejo v zrak letališče, šole in kanalizacijske sisteme, še slabše pa je, če take objekte obnavljamo z evropskim denarjem, pri tem pa vemo, da bodo verjetno spet uničeni.
Prišel je čas za diplomacijo, prefinjeno, a odločno. V katerem forumu? V okviru četverice, gospod Solana? No, morda, ampak najprej si priznajmo, da so se neuspehi politike, razočaranja in postopen vzpon ekstremizma v zadnjih sedmih letih dogajali v mandatu četverice. Odposlanec četverice, Tony Blair, ni bil nikoli v Gazi. Če bi šel tja, bi lahko obiskal industrijsko cono, enega od svojih priljubljenih projektov za nova delovna mesta, ki pa je bila prejšnji mesec zravnana z zemljo.
In nazadnje, na prihodnost se lahko pripravimo le, če si odkrito priznamo, kaj se je zgodilo v preteklosti. Sprožiti bi morali odprto in pošteno mednarodno raziskavo domnevnih zločinov med konfliktom v Gazi. Agencija ZN za pomoč in zaposlovanje palestinskih beguncev in naš parlamentarni odbor poročata o zaskrbljujočih dokazih vojnih zločinov in njune obtožbe so resne. Če Izrael obtožujemo po krivici, je treba njegovo ime oprati, če je zločine v resnici zagrešil, pa mora sprejeti odgovornost zanje. Naš cilj mora biti oblikovanje sporazuma o mirni in uspešni prihodnosti obeh nasprotnih si strani, po katerem bodo lahko sedanji sovražniki spet postali partnerji. Neuspeh našega dosedanjega pristopa pa je zapisan s prelito krvjo. Gospod Solana, izkrčiti moramo novo pot k miru in Evropska unija mora pri tem prevzeti vodstvo, če bo potrebno.
Tretjič, in to je najpomembneje, ob vseh političnih sporih, zemljepisnih sporih in zgodovinskih sporih že ves čas trpijo eni in isti ljudje: ženske, otroci, nedolžni civilisti, ljudje, ki nimajo nikakršne zveze s političnimi skupinami, političnimi organizacijami ali paravojaškimi ali terorističnimi organizacijami. Ti ljudje so nedolžne žrtve, ujete v navzkrižnem ognju bombardiranja in - grenko se smejem temu izrazu - "ciljnega inteligentnega bombardiranja". "Inteligentnih" ali "varnih" bomb preprosto ni. Ko bomba prileti, eksplodira - in ubije ljudi.
Imamo obilo dokazov, da niso ubijale nedolžnih ljudi le Hamasove rakete, izstreljene na Izrael, pač pa so, v stoternem merilu, na tisoče ljudi v Gazi in na okupiranih ozemljih pobile in ranile izraelske bombe in granate Irec John King, ki dela za Agencijo ZN za pomoč in zaposlovanje palestinskih beguncev v Gazi, nam je predložil dokaze, da so po tem, ko so obvestili izraelske oblasti, da njihove bombe padajo v bližino skladišča ZN za gorivo in živila v Gazi, v katerega so se zatekli otroci, katerih šola je bila zbombardirana, začele bombe padati še bližje, po drugem telefonskem klicu pa so bombe zadele prostor za gorivo.
Seveda moramo palestinskemu ljudstvu zagotoviti pomoč za obnovo. Seveda moramo zagotoviti in vztrajati, da bo prišlo do mirovnih pogajanj in da bo mir uspešno vzpostavljen, ampak za to so potrebni tudi pogumni koraki v sami Evropi. Tako kot Martin Schulz čestitam Javierju Solani za prehojeno samotno pot nagovarjanja ljudi, s katerimi se ni hotel pogovarjati nihče drug, odpiranja vrat za dialog, saj je navsezadnje edina pot za vzpostavitev miru med sovražniki dialog, in mir edina možnost za vzpostavitev temeljev za trdno rešitev z dvema državama, ki bo jamčila mir, enakopravnost, varnost in pravičnost na Bližnjem vzhodu.
Gre za resnično humanitarno krizo in kakšen bo naš nujni odziv nanjo? Devetdeset odstotkov ljudi v Gazi je odvisnih od pomoči ZN. To nima nikakršne povezave s pogajanji. Zagotoviti moramo, da bo pomoč prišla do njih, za to pa je treba odpraviti obleganje in odpreti prehode. Kako naj se gosto naseljeno območje 1,5 milijona prebivalcev, ki je utrpelo 22 dni bombardiranja in več kot 1 000 smrtnih žrtev, sploh začne vračati v normalnejše stanje, če je dovoljena dostava samo 15 kategorij sredstev humanitarne pomoči: živil, nekaterih zdravil in vzmetnic? Domov in poslovnih stavb ne moremo ponovno zgraditi brez cementa in stekla, katerih dostava je prepovedana. Ne moremo učiti otrok v šolah, ki nimajo papirja, ker je ta prepovedan. Ne moremo prehraniti ljudi, če ni dovoljena zadostna dobava živil. Ne gre za to, da pomoči ne bi bilo, ampak ne more se prebiti skozi blokado. Pritisniti moramo na izraelsko vlado, da bo odpravila blokado in odprla prehode.
Tisti, ki se proglašajo za prijatelje Izraela, da lahko upravičujejo nedotakljivost in neskončno uvidevnost do njegovega sedanjega vladajočega razreda, naj se zamislijo nad besedami velikega izraelskega pisatelja Davida Grossmana, ki naj jih citiram tukaj: "V valu skrajnega nacionalizma, ki zdaj preplavlja naš narod, ne bi škodovalo upoštevati, da je v končni analizi najnovejša operacija v Gazi zgolj ena od postaj na poti, ki ji dajejo pečat ogenj, nasilje in sovraštvo. Poti, ki jo enkrat zaznamuje zmaga, drugič poraz, vendar neizogibno vodi v propad".
To odpira vprašanje, gospod Solana, saj niste ničesar rekli na temo mednarodnega prava. Kakšen pritisk je pripravljena Unija izvajati na Izrael glede Gaze in Zahodnega brega, vključno z Jeruzalemom, da bi opomnila njegove sedanje in prihodnje voditelje, da je članstvo v mednarodni skupnosti nekaj celovitega, da ima svojo ceno, da pri tem ni prostora za vojaško okupacijo, vojne zločine ali politiko, ki vsak dan bolj vodi v razkol med Evropo in arabsko-muslimanskim svetom?
Že samo preživetje velike večine ljudi v Gazi je odvisno od humanitarne pomoči - v obliki živil, vode, zavetja, oblačil, in zlasti zdravil. To je ljudstvo, ki že zelo dolgo trpi obleganje. Vsi prehodi so zaprti že 18 mesecev, zdaj, ko je Gaza doživela to strahovito agresijo, pa so ljudje še bolj obupani. Ker obleganje še ni odpravljeno in so prehodi še vedno zaprti, je ljudem zelo težko dostavljati nujne potrebščine.
V uvodni izjavi E te resolucije sem opazila, da smo Evropejci precej ponosni na svoj trud na področju humanitarne pomoči. Gospa komisarka, govorili ste o svojih političnih prizadevanjih, ampak ali si pohvalo zaslužimo? Letni obseg trgovine med Izraelom in EU znaša 27 milijard EUR. Če bi zares želeli kaj ukreniti glede Gaze, bi izkoristili moč, ki nam jo nudi ta trgovina, z uvedbo gospodarskih sankcij. Da tega nismo storili niti na vrhuncu bombardiranja v januarju, je znak, da imamo raje stanje, kakršno je, in nemoteno poslovanje, naš prispevek k humanitarni pomoči pa nam služi le za pomiritev vesti. Ne le da nismo voljni tvegati motenj pri ugodnem trgovanju in poslovanju za končanje krivice v Gazi, pač pa zaenkrat nismo pripravljeni niti razdreti ali celo vsaj začasno prekiniti sporazuma med EU in Izraelom.
Če se vrnemo na nujnost humanitarne pomoči: obnova fizične infrastrukture je pomembna, razumljivo pa je oklevanje agencij pri tem, saj je videti, da v Izraelu prihaja na oblast še bolj grozeč režim. Obnova človeške infrastrukture pa ne more čakati. Moramo doseči dostavo potrebščin. Zlasti bi rada poudarila, da je zaradi januarske uporabe brutalnega orožja veliko ljudi invalidov ali hudo opečenih. Sama vem, kako hudo je, če zdrav otrok postane invalid.
ZDA in Izrael bombardirajo, Evropa pa financira obnovo. Taka je delitev nalog med zavezniki. Škodo pa bi morali plačati tisti, ki jo napravijo. Egipt ima osrednjo vlogo pri mirovnih pogovorih o podaljšanju premirja s Hamasom. Ta izziv pa je velikanski, saj nova izraelska vlada pod pritiskom zunanjega človeka, gospoda Liebermanna, skrajnega desničarskega vodje, ki pa tam velja za demokratično sprejemljivega, tvega, da se bo njena naloga na teh pogajanjih skrajno zapletla. Dejansko gospod Netanjahu, ki velja za prihodnjega ministrskega predsednika, že od nekdaj nasprotuje premirju s Hamasom.
Dovolite mi, da dodam svojo misel o vrnitvi Francije v združeno vojaško strukturo Nata, o kateri bomo razpravljali ob Vatanenovem poročilu. Ta vrnitev bo za Francijo pomenila prevzem velikih obveznosti. V Nato se vračamo, čeprav se je hladna vojna končala že leta 1990. Videti je, da je gospod Sarkozy pozabil na padec berlinskega zidu in vrnitev Rusije v svobodni svet. Ali je res treba krepiti klasično blokovsko razmišljanje v času, ko smo priče večpolarnosti in rasti moči novih držav, tudi njihove vojaške moči?
visoki predstavnik za skupno zunanjo in varnostno politiko. - (ES) Gospod predsednik, v kratkem času, ki mi je na voljo, ne bom mogel odgovoriti vsem govornikom v razpravi. Dovolite mi, da izrazim najiskrenejšo zahvalo za to, kar ste povedali o meni osebno in mojem delu. Želim vam zagotoviti, da bom nadaljeval svoje delo enako - in po možnosti še bolj - odločno, saj je stanje vsak dan težavnejše.
Prvič, humanitarne zadeve: ni dvoma, da je najnujnejše in najpomembnejše humanitarno vprašanje. Nasilje v preteklih dneh je hudo zaostrilo potrebe po olajšanju trpljenja prebivalstva, zlasti prebivalstva Gaze. Zato bomo storili vse v svoji moči, da bomo olajšali stiske vsakdanjega življenja v Gazi. Tako bo delovala Komisija, nikakršnega dvoma pa ni, da bodo tako delovale tudi države članice Sveta, pa tudi vsa mednarodna skupnost.
Drugič, za to je nujno odprtje mejnih prehodov med Gazo in Izraelom ter med Gazo in Egiptom. Še več, prehode je treba odpreti hitro, brez odlašanja. Mi bomo vso pomoč dostavljali, kjer koli bo potrebna, kar se tiče posebej prehoda Rafa, bomo pripravljeni na dostavo, kakor hitro bo mogoče. Tam so že pripravljeni opazovalci Evropske unije, tako da bomo lahko pomoč začeli dostavljati, kakor hitro bo meja pri Rafi odprta.
Številni govorniki so omenili možne obveznosti, ki bi jih lahko sprejeli, če bo prišlo do nove palestinske vlade na podlagi splošnega soglasja. Po mojem mnenju, spoštovani poslanci - in to je moje osebno mnenje -, bi Evropska unija morala podpreti palestinsko vlado, oblikovano s splošnim sporazumom, katere cilj bo rešitev z dvema državama, katere cilj bo graditev dveh držav z miroljubnimi sredstvi, ki bo imela program obnove Gaze in ki bo skušala zagnati proces volitev v letu 2009.
Četrtič, vprašanje Izraela: po volitvah bosta odprti dve pomembni vprašanji. Prvič, vlada, ki bo nastala na podlagi volitev ali na podlagi večine volilnih glasov, mora, kar se tiče nas, nadaljevati mirovni proces. Zato bomo ne glede na to, kakšna vlada bo nastala na podlagi volitev, nadaljevali svoje delo in napravili vse, da se vlada vzpostavi, da deluje in prispeva k mirovnemu procesu ter da napravi vse v svojih močeh, da bi se mirovni proces kolikor mogoče že tudi zaključil v letu 2009.
Naj vam povem, da sem leta 2001 s senatorjem Mitchellom sodeloval pri pripravi znanega poročila, ki nosi njegovo ime. Bil sem eden od štirih ljudi, ki smo sodelovali pri tem programu. Prosim vas, spoštovani poslanci, da si to poročilo, objavljeno leta 2001, ponovno preberete, saj so v njem navedene stvari, ki na žalost veljajo še danes, npr. v zvezi z naselji. Če v Evropski uniji nismo zmožni poskusiti spremeniti načina vzpostavljanja naselij, je malo možnosti, da bo kakršna koli mirovna pobuda uživala verodostojnost. Zato moramo vprašanje obravnavati resno. Resno se moramo pogovarjati z našimi prijatelji v Izraelu in zagotoviti radikalno spremembo obravnave vprašanja naselij.
Gospod predsednik, spoštovani poslanci, kot sem že rekel, bo leto 2009 izredno pomembno. Še naprej bomo morali obvladovati krizo, dostavljati humanitarno pomoč, narediti vse v naših močeh za ohranitev premirja in narediti vse v svojih močeh za začetek pogajanj med Izraelom in Gazo ter med Egiptom in Gazo. Če pa, spoštovani poslanci, svojega razmišljanja ne bomo preusmerili z obvladovanja krize na reševanje konflikta, bomo v prihodnje spet pristali tam, kamor smo se na žalost vrnili v začetku leta 2009.
članica Komisije. - Gospod predsednik, želim samo ponoviti, da smo že lani jasno povedali, da neuspeh ne pride v poštev. Vsi smo upali v uspeh procesa v Annapolisu in v uspeh mirovnega procesa. Na žalost je vojaški vdor v Gazo po raketiranju Izraela iz Gaze spremenil enačbo. Zdaj vsi vemo, da je za vrnitev k mirovnim sporazumom nujno potrebno izpolniti niz elementov. Vsekakor pa je jasno nekaj: vojaška rešitev ni nikakršna rešitev. O tem se strinjam z vami vsemi. Zato bomo morali ne glede na ceno vsi delati na vzpostavitvi miru.
v pisni obliki. - (RO) Nedavne volitve v Izraelu in nova administracija ZDA odpirajo priložnost za nov začetek mirovnega procesa na Bližnjem vzhodu. Menim, da mora EU poslati jasno sporočilo podpore novemu kabinetu v Tel Avivu, ob tem pa jasno izraziti svoja pričakovanja od izraelskih partnerjev glede ukrepov, ki bodo omogočili trajni mir, med drugimi ukinitve naselij na Zahodnem bregu in močne podpore rešitve z dvema državama, ter sodelovanju pri preprečevanju vojaških ekscesov ter hudih humanitarnih pretresov, ki jih povzročajo.
Evropska unija mora tudi storiti vse v svoji moči za prekinitev spopadov, v katerih izgubljajo življenja nedolžni državljani. Nadalje se morajo naša prizadevanja usmeriti na zagotavljanje pomoči ljudem, na zagotovitev osnovnih potrebščin za njihovo preživetje. Prebivalstvo Gaze ima na voljo le 60 % potrebnih živil za dnevne potrebe, kar pomeni, da je še bolj izpostavljeno nevarnostim bolezni in težkim razmeram. Pomanjkanje pitne vode ni nič manj nevarno od pomanjkanja živil. Mislim, da mi ni treba omenjati pomanjkanja zdravstvene nege ali uničenja šol in javnih ustanov, kar znatno ovira vzpostavitev reda in vrnitev v normalno stanje.
Z resolucijo Evropskega parlamenta o humanitarni pomoči Gazi poskuša EU po načelu enake obravnave izraelskih klavcev in palestinskih branilcev prikriti svojo veliko odgovornost za pokol med palestinskim ljudstvom med morilsko izraelsko invazijo na Gazo, ki je povzročila več kot 1 300 smrtnih žrtev, večinoma otrok, žensk in ostarelih, in več kot 5 000 ranjenih. Popolno uničenje tisočev domov in vse družbene infrastrukture je v povezavi s popolno gospodarsko osamitvijo s strani Izraela povzročilo, da palestinsko ljudstvo živi v tragičnih in nečloveških razmerah.
Ni dvoma, da palestinsko ljudstvo nujno potrebuje pomoč. Ni dvoma, da moramo sočustvovati s trpljenjem palestinskega ljudstva. Prav tako pa je nujno obsoditi agresorja in ga poklicati na odgovornost. Namesto tega resolucija odvezuje Izrael odgovornosti za agresijo na območje Gaze, saj jo skriva v izraz "konflikt". Ta agresija je del strategije, kako premagati legitimni odpor palestinskega ljudstva proti okupaciji in spodkopati temelje za oblikovanje palestinske države.
Predlogi Pariškega vrha 14. julija lanskega leta zastavljajo dva cilja, ki zaslužita našo podporo. Prvi od njiju je praktično oblikovanje projektov gospodarske, regionalne in okoljske integracije ter zagotoviti njihovo večjo učinkovitost z vzpostavitvijo sekretariata, ki mu bo zaupana ta naloga in bo financiran iz javnih ter zasebnih sredstev, drugi od njiju pa je okrepitev političnega dialoga v celotnem procesu prek novih ustanov, kakršne so sopredsedstvo, vrh predsednikov držav oziroma predsednikov vlad ter redna srečanja zunanjih ministrov. V tej zvezi bi rada poudarila vlogo Evrosredozemske parlamentarne skupščine, ki je bila potrjena v pariškem dokumentu in nato še v marseillskem dokumentu.
Želimo poudariti pomen ustanov, ki vključujejo Evropsko unijo in države ob južnih in vzhodnih obalah Sredozemlja, hkrati pa sporočiti, da je ključnega pomena, da se celotni proces ne skrči na zgolj medvladni pristop. Upamo na široko sodelovanje civilne družbe in socialnih partnerjev, ne le zato, ker bi lahko gospodarska kriza poglobila že zdaj prevladujoče in hude probleme, kakršni so brezposelnost in vedno hujši migracijski pritiski, zaradi katerih je te pojave še težje obvladovati. Pozivamo k posvečanju večje pozornosti vprašanjem človekovih pravic, ki bolj ali manj vplivajo na obnašanje vseh partnerskih držav.
Kar se tiče ustanov, se spomnimo, da bo z uveljavitvijo Lizbonske pogodbe Evropski uniji verjetno zagotovljeno koherentno in strukturirano predstavništvo s funkcijama predsednika Sveta in evropskega zunanjega ministra. V vmesnem času pa bi bilo koristno zagotoviti kontinuiteto evropske prisotnosti vsaj v sopredsedstvu. Vemo, da češko predsedstvo ravna s pravim občutkom, in upamo, da bo tudi švedsko predsedstvo voljno upoštevati to sporočilo.
Pariški vrh julija lanskega leta je oblikoval Unijo za Sredozemlje in vzpostavil partnerstvo na osnovi barcelonskega procesa. Trenutnemu predsedstvu krepitev tega partnerstva pomeni prednostno nalogo. Čeprav Lizbonska pogodba še ne velja, vam lahko zagotovim, da v duhu soodgovornosti posebno pozornost posvečamo razvoju te pobude in še zlasti regionalnih projektov. Ti projekti so pomembni. Zagotavljajo konkretne znake državljanom v regiji, da partnerstvo deluje v njihovo korist.
Dve posebni področji sodelovanja sta po mojem vedenju posebej pomembni za Parlament in tudi ti dve področji imata našo polno podporo. Prvo področje je sodelovanje med parlamenti prek oblikovanja Evrosredozemske parlamentarne skupščine in njenih odborov. Ta pobuda je ključ za zagotovitev močne parlamentarne razsežnosti Unije za Sredozemlje. Kot je poudarjeno v vaši resoluciji, bo ta skupščina pripomogla k demokratični legitimnosti Unije. Pomagala bo tudi spodbujati osnovne vrednote, ki so temelj Evropske unije. Toplo pozdravljamo način, s katerim ste vi in vaš predsednik sprejeli to posebno pobudo, in vam nudimo našo polno podporo.
Unija za Sredozemlje nam odpira možnosti za razvoj boljših odnosov med njenim članicami. Nedavni dogodki so pokazali, da to ni lahka naloga, so pa tudi izpostavili pomen našega nadaljnjega skupnega delovanja v to smer. Še predobro se zavedamo težav, s katerimi se sooča prebivalstvo v tej regiji zaradi krize v Gazi. Kot veste, je kriza povzročila preložitev srečanj Unije za Sredozemlje, predsedstvo pa je prepričano, da je regionalno sodelovanje pot k vzpostavitvi miru, krepitvi zaupanja in k napredku, in vsekakor upa, da se bo delo v okviru Unije za Sredozemlje čim prej spet nadaljevalo.
Zato v češkem predsedstvu EU in francoski uniji za sredozemsko sopredsedstvo v imenu članic Unije za Sredozemlje iz EU, morda tudi v sodelovanju egiptovskega sopredsedstva, pravkar pripravljamo demaršo, naslovljeno na naše arabske partnerje. Namen demarše je poziv k samodejnemu in brezpogojnemu nadaljevanju dejavnosti Unije za Sredozemlje takoj po vrhu Arabske lige v Dohi konec marca. Našo prisotnost na donatorski konferenci o Gazi, ki bo potekala 2. marca v Šarm el Šejku v Egiptu, nameravamo izkoristiti tudi za nadaljnje posvetovanje med tremi zunanjimi ministri: Karlom Schwarzenbergom, češkim zunanjim ministrom, Bernardom Kouchnerjem, francoskim zunanjim ministrom, in zunanjim ministrom Egipta.
Te razlike moramo zmanjšati z družbeno-gospodarskim razvojem, povečanim obsegom trgovanja in večjimi vlaganji. Boriti se moramo proti ideološkemu radikalizmu, ki mu prešibak razvoj in občutek nepravičnosti nudita plodna tla, z dialogom in političnim reševanjem konfliktov. Prizadevati si moramo za odgovorno in usklajeno migracijsko politiko, po vaših besedah, v prid demokratični stabilizaciji v Evropi in demografske rasti v sredozemskih državah. Na tem področju najdemo kar nekaj primerov izzivov, ki se jih moramo lotiti skupaj z našimi partnerji v okviru Unije za Sredozemlje.
Zaradi razmer je bilo delo nedavno odloženo, kar osebno zelo obžalujem, seveda pa upamo, da bomo enkrat to delo nadaljevali. Srečanje v Šarm el Šejku, na katerem bo Komisija seveda igrala pomembno vlogo kot sosponzor, bo zelo pomembno. Upam, da mu bodo sledila različna druga srečanja. Veliko dela smo dejansko že opravili, in ko se Komisija loti kakega dela, se ga loti zelo resno.
Kako lahko zagotovimo nadaljevanje projektov? V zgodovini evropske integracije smo bili vedno zelo uspešni na področju gospodarstva in trgovine. Prav zato se je Odbor za zunanjo trgovino lotil razmisleka, kako bi lahko naše uspešne mehanizme uporabili pri naših sosedah v južni Evropi. Eden od ciljev je vzpostavitev območja proste trgovine do leta 2010, ampak tudi ta pobuda je popolnoma zastala. Prav zato, ker politični konflikti onemogočajo ta proces, moramo okrepiti delovanje na gospodarskem področju.
Poskušali smo tudi pomagati Svetu pri pomembnih odločitvah, ki jih je moral sprejeti. Gospod Vondra, Parlament želi sodelovati s Svetom in sestavili smo že merila, ki jih mora izpolnjevati sedež nove Unije za Sredozemlje. Slučajno so se ta merila pokrila z mestom v državi, ki jo dobro poznam - dejansko je Odbor za ustavne zadeve sprejel mnenje, da bi bila Barcelona lahko dober sedež. To so nekaj kasneje potrdili tudi ministri, kar je, gospod predsednik, še en dokaz naše želje sodelovati s Svetom.
Skupina Evropske ljudske stranke (Krščanskih demokratov) in Evropskih demokratov si že leta močno prizadeva oblikovati vedno močnejšo in vedno aktivnejšo vlogo Evrope. Financiranje ne zadostuje, samo financiranje ne zadostuje več, kar potrebujemo, je temeljita prenova političnega delovanja. Eden od številnih skupnih izzivov je urejanje priseljevanja v Evropo. Tega problema se ni mogoče lotiti v sodelovanju s političnimi nasprotniki, niti s populizmom, pač pa terja strogo kontrolo zagotavljanja skladnosti s pravili Konvencije o človekovih pravicah.
Zato bo moja politična skupina glasovala proti spremembam, ki jih je predložila skrajna levica; po našem mnenju so preveč sporne in ne prav konstruktivne. Naše politično krilo želi, da bi ta dragocena dejavnost, ki se bo v bližnji prihodnosti izkazala za ključno, dobila nov zagon, zato podpiramo ponovni zagon delovanja Evrosredozemske parlamentarne skupščine, ne več kot foruma za razprave, pač pa kot mesta, kjer se bodo lahko sprejemale pomembne skupne odločitve o naši prihodnosti in prihodnosti vseh, ki živijo na obalah Sredozemskega morja.
v imenu skupine PSE. - (ES) V imenu Skupine socialdemokratov bi rad najprej čestital gospe Napoletano za odlično poročilo, ki nam ga predstavlja danes popoldne, predvsem in najpomembneje pa za njeno privrženost evrosredozemski usmeritvi da prima ora. Brez njenega dela in zagnanosti si ne bi mogli niti predstavljati najprej Evrosredozemskega parlamentarnega foruma, nato pa na njegovi podlagi Evrosredozemske parlamentarne skupščine, in danes ne bi mogli pozivati k vlogi, ki jo morajo imeti predstavniki državljanov v tem, kar poskušamo vzpostaviti.
Naj nadaljujem v slogu mojega kolega, gospoda Méndeza de Viga, ki rad citira literarne velikane, s stavkom iz Shakespearovega Kralja Leara: Ni nam najhuje, dokler lahko rečemo 'To je najhujše'". Poskušali smo nasprotno, saj smo v času, ko je stanje na Bližnjem vzhodu hujše kot kdaj koli doslej, oblikovali instrument, katerega cilj je, da bi regija kot celota prispevala k političnemu, gospodarskemu in socialnemu razvoju kot osnovnemu okviru za reševanje konfliktov. To je konec koncev tudi pomen Unije za Sredozemlje. Ta Unija za Sredozemlje ni unija ex novo, pač pa ima globoke korenine v barcelonskem procesu, ki vzpostavlja nove ustanove, kakršna je sekretariat parlamenta, ki bo imel sedež v Barceloni. To pozdravljamo kot Evropejci, kot Sredozemci, kot Španci in kot poslanci, ki smo se takrat zavzemali za to. To pomeni tudi potrditev Evrosredozemske parlamentarne skupščine kot telesa, kakršno mora biti: mesta, na katerem se lahko parlamentarci in državljani izrazijo v tej Uniji.
v imenu skupine Verts/ALE. - (ES) Hvala vam, gospa Napoletano, za to odlično poročilo. Nekaj dni pred izbruhom vojne v Gazi sem bil kot predstavnik Parlamenta in Evrosredozemske parlamentarne skupščine v Jordaniji na zadnji ministrski konferenci pred ponovno prekinitvijo njenih dejavnosti zaradi nasilja na Bližnjem vzhodu. Tema konference je bila voda. To je bila ministrska konferenca o eni od ključnih tem, ki zahteva sodelovanje po vsem Sredozemlju, ki bo še ustvarjala konflikte in pomeni po eni strani stvar preživetja, po drugi pa možnih velikih projektov v Sredozemlju na področju sončne energije, prenosa vode in številnih drugih področjih.
(IT) Gospod predsednik, gospe in gospodje, mislim, da bom sam glasoval za predlog resolucije gospe Napoletano, ker je po mojem mnenju nedvomno strateškega pomena opredeliti glavne projekte, ki jih je treba izpeljati, prav tako pa je smotrno poudariti potrebo po uporabi pristopa "sporazumevanja o programu" pri tem. Tako sporazumevanje pa mora temeljiti - in prepričan sem, da je to treba posebej poudariti - na načelu subsidiarnosti.
Naj vam navedem primer. Ko sem bil naprošen, naj pripravim poročilo o zmanjšanju onesnaževanja Sredozemskega morja, sem naletel na naslednje programe: Sredozemski program vlaganj "Hotspot", Strategijo za vodo v Sredozemlju, Pomorsko strategijo EU, UNEP/MAP, Sredozemsko strategijo trajnostnega razvoja, Sredozemski program okoljevarstvene tehnične pomoči, Sredozemsko pobudo EU za vodo ter MYIS, ki tečejo v okviru programa Horizon 2020. Taka razdrobljenost škoduje prepoznavnosti.
Druga ovira je bližnjevzhodni problem. Pozdravljam stališče gospoda Solane, da mora četverica tokrat delovati drugače kot v preteklosti. Razlog ni pomanjkanje volje pri Evropski uniji, pač pa pretekla politika ameriške administracije. Upam, da bomo po imenovanju gospoda Mitchella za odposlanca priča napredku. Na tem področju smo napravili že veliko. Pred kratkim sem obiskal Libanon in videl sem, da UNIFIL, s prisotnostjo evropskih kontingentov, jamči, da se sovražnosti v južnem Libanonu in Izraelu ne bodo več ponovile.
(PT) Zahvaljujem se kolegici Pasqualini Napoletano za njeno odlično poročilo. Štirinajst let po Barceloni in pet let po prvi Evrosredozemski parlamentarni skupščini imamo Unijo za Sredozemlje, v kateri gospodarske in parlamentarne sile, civilna družba in voditelji vlad skupaj sprejemajo odločitve. Vsakdo od nas želi več in bolje za to ozemlje, ki s svojimi 720 milijoni državljanov pomeni resničen potencial za razvoj in mir na svetu. Omejevanje zgolj na gospodarske in poslovne razsežnosti je zagotovo napaka. Odziv na krize rasti seveda zahteva politični odziv, bistveno pa je odzivanje na humanitarne krize, krizna stanja in vojaške krize, čemur smo bili priča konec leta 2008 in začetek leta 2009.
(PT) V svojem govoru je komisarka Ferrero-Waldner povzela cilje nove Unije. V resnici je bila Unija rojena pod francoskim predsedovanjem v znaku napak. Prva napaka je bil umik konfliktov v regiji z dnevnega reda, zlasti izraelsko-palestinskega in zahodnosaharskega konflikta. Druga napaka je, da se skuša Unija uveljaviti s sodelovanjem v gospodarskih in okoljevarstvenih projektih, ne da bi se spraševala o okoliščinah proste trgovine, v katerih deluje. Tretja napaka je namigovanje, da je mogoče na to Unijo prenesti vlogo Turčije za pristop k Evropski uniji.
Poročilo gospe Napoletano vzbuja tak vtis. Ne bi pa želeli, da bi se Unija ubadala z enakimi težavami kot barcelonski proces. Videti je, da obsega vrsto projektov in področij delovanja, prednostne naloge pa niso pravilno razvrščene. Če je obravnava razumevanja med ljudstvi različnih kultur in družbenih ureditev na obeh obalah omejeno na odstavek 26, vprašanja demokratizacije in krepitve človekovih pravic na odstavek 27 ter vprašanja migracijskih tokov na odstavek 28, lahko po obsežni obravnavi drugih področij in drugih vprašanj dobimo napačen vtis o tem, kaj so oziroma kaj morajo biti prednostne naloge tega partnerstva.
Imeti moramo jasno strategijo. Po našem mnenju mora ta strategija ponujati več koristi in več sodelovanja našim sosedom, hkrati pa tudi od njih zahtevati več dosežkov na gospodarskem, socialnem in demokratičnem področju, osredotočiti pa se mora na dobro opredeljene in morda manj številne sektorje, da ne bi imela vsa področja enake prioritete, kar se konča tako, da nima prioritete nobeno. Seveda to lahko dosežemo le ob ustrezni podpori in financiranju. Spoznanje, da je potrebna investicijska banka za Sredozemlje, bomo vsekakor morali sprejeti. Pomembno je biti ambiciozen, kar pomeni, da vsi delujemo ustrezno po svojih močeh.
Če pa mi dovolite, komisarka, bi rada omenila določeno državo, ki sicer ne leži ob obalah Sredozemskega morja, ja pa vključena v Unijo, je država AKP in članica Unije za Sredozemlje. Ta država, Mavretanija, danes preživlja zelo resno politično krizo. Mislim, da kot partnerka Unije za Sredozemlje, država AKP in v duhu sosedske politike ta država zasluži našo podporo pri iskanju izhoda iz krize.
Nujno je resno okrepiti rabo obnovljivih virov energije, vključno z vetrom, vodo, sončno z različnimi tehnologijami izrabe in drugimi. Ali se na te vire lahko zanesemo ob konicah porabe, je v celoti odvisno od tega, ali omrežje napaja dovolj različnih virov, da se lahko odziva na vse potrebe na izhodu. Če veter ne piha ob severozahodni obali Irske - in Irsko glede vetrne energije imenujemo evropska Savdska Arabija! - pa gotovo piha ob severozahodnih obalah Afrike, ali pa bodo omrežje napajale termoelektrarne na sončno energijo v Sredozemlju, predvsem v Španiji, ali pač fotonapetostne elektrarne po vsej regiji.
pripravljavka mnenja Odbora za pravice žensk in enakost spolov. - (PT) Mnenje Odbora za pravice žensk in enakost spolov poudarja, da morajo vse države članice večjo pozornost posvetiti ratifikaciji Konvencije o odpravi vseh oblik diskriminacije žensk ter vseh drugih instrumentov za človekove pravice Združenih narodov in Mednarodne organizacije dela. Prav tako opozarja na položaj žensk in obžaluje, da temu vprašanju ni bila posvečena nikakršna posebna pozornost v sporočilu Komisije, zlasti na ravni "projektov", ki bi morali zajemati spodbujanje zemljepisne, gospodarske in socialne kohezije in ki bi morali vedno upoštevati enake možnosti za moške in ženske ter vidik spola.
Drugič, Unija za Sredozemlje je del sistema sosedske politike. Sosedska politika pomeni bilateralno politiko in barcelonski proces, Unija za Sredozemlje pa pomeni večstransko plat. Seveda vam lahko povem, da Črno morje in Baltsko morje spadata v isti sistem, čeprav ležita na severu. Zato naj vas ne skrbi. Na srečo je že vse na svojem mestu. Prav zato je francosko predsedstvo želelo deliti sopredsedstvo s sredozemskimi državami - kot sem že rekla - in delovati skupaj z njimi.
Zatem bi rada dodala, da kljub začasni prekinitvi v Komisiji seveda delujemo naprej v konstruktivnem duhu pri izvajanju štirih do šestih projektov, ki veljajo za prednostne. To so zaščita civilistov, zmanjšanje onesnaževanja Sredozemskega morja, pomorske avtoceste, pa tudi program sončne energije, v okviru katerega precej delamo na področju obnovljivih virov energije, zlasti sončne energije, saj je slednja skupaj z energijo vetra in drugimi viri energije zelo pomembna.
Podobno upam, in zdaj govorim odprto, saj nisem več poročevalka, da se je sposoben razvijati tudi evropski institucionalni sistem sam. Zakaj? Ker upam, da takrat, ko bomo imeli evropskega zunanjega ministra, ki bo deloma predstavljal tudi Komisijo in Svet, ta minister ne bo samo še en zunanji minister poleg sedanjih sedemindvajsetih, pač pa bodo vsaj na evropski strani države članice čutile, da je ta oseba njihov predstavnik. Takrat morda res ne bo več treba priključevati novih držav Uniji, morda pa bomo z zunanjim ministrom kot visokim predstavnikom lahko prečistili vlogo Evropske unije. V to smer delujemo vsi, zato z vsem srcem podpiramo ne le namero, da se bodo regionalni programi nadaljevali, pač pa tudi, da Parlament, kot je Komisiji znano, pripisuje velik pomen tem programom, ki imajo gotovo boljše rezultate.
V nekaterih državah sredozemske kotline je obseg revščine in socialne izključenosti, ki hudo prizadeva ženske in otroke, zaskrbljujoč. Države članice in partnerji v barcelonskem procesu morajo nujno ustrezno poudariti pomen vključitve vidika spola v vse politike in posebne ukrepe, ki bodo spodbujali enake možnosti moških in žensk. Vse države, ki sodelujejo v barcelonskem procesu: Uniji za Sredozemlje, bi morale čim prej ratificirati Konvencijo o odpravi vseh oblik diskriminacije žensk (CEDAW) in vse druge instrumente za človekove pravice Združenih narodov in Mednarodne organizacije dela.
v pisni obliki. - Pozdravljam prizadevanja za nadaljnji razvoj odnosov EU z evrosredozemsko regijo, rad pa bi tudi poudaril, da EU ne sme zanemariti drugih dveh svojih morij - Baltskega morja in Črnega morja. Strategija za Baltsko morje bo ena od prednostnih nalog švedskega predsedstva. Tudi sinergija Črnega morja ima strateški pomen. EU mora skrbeti in najti skupni duh za uravnovešen razvoj vseh teh regij. EU je celovita skupnost in zanjo je enako pomemben dolgoročni razvoj vseh njenih regij.
Na hitro bom poudarila nekaj prispevkov iz poročila. Prvič, poročilo razjasnjuje opredelitev "evropskih raziskovalnih infrastruktur", da ne bi prišlo do nejasnosti med pravno osebo in dejansko raziskovalno infrastrukturo. Poleg tega razjasnjuje in dopolnjuje zahteve, da se lahko element raziskovalne infrastrukture smatra za evropskega, pri čemer dodaja pomembne zadeve, kakršne so presoja učinkov predloga na evropski ravni, utemeljitev sposobnosti financiranja in preverjanje ustreznosti politike dostopnosti vsej evropski znanstveni skupnosti.
Torej želimo poslati jasno sporočilo Svetu, naj čim prej reši težave glede te zadeve, kajti, naj povemo še enkrat, če želimo spodbujati raziskave v Evropi, jih moramo davčno razbremeniti. To smo že večkrat priporočili, da bi spodbudili MSP k sodelovanju v dejavnostih raziskav in razvoja, zdaj pa moramo ta ukrep podpreti v zvezi z vzpostavljanjem velikih raziskovalnih infrastruktur na evropski ravni, saj so te infrastrukture temeljnega pomena za napredek znanosti.
Pogosto zadevo delovno imenujemo zadeva oprostitve davkov, kar povzroča določeno zmedo. Dejansko pa pomeni le izvajanje obstoječe Direktive o DDV, glede katere je Svet že dosegel soglasje in jo sprejel. Pravo vprašanje je, ali naj dobi evropska raziskovalna infrastruktura status mednarodnih organizacij, kot ga opredeljuje Direktiva o DDV, in je tako izvzeta iz plačevanja DDV. Torej ne govorimo o davčni uskladitvi, pač pa o ustanovitvi pravnih oseb, povezanih z raziskovalnimi infrastrukturami.
Lani smo v Parlamentu predstavili Energetski klub - prisostvoval je tudi podpredsednik Onesta -, na katerem so se odgovorni in znanstvena skupnost navduševali nad inovacijami, ki nam vsem lahko prinesejo velike koristi. Ustvarjanje takih raziskovalnih instrumentov je pravi odgovor, zlasti v sedanji gospodarski in energetski krizi, saj omogoča razvoj novih izdelkov in storitev, ki jih lahko tržimo po vsem svetu. Zato velja to pobudo Komisije še posebej pozdraviti, saj organizacija takih pobud krepi mednarodne možnosti. Mednarodno sodelovanje je vedno pomembnejše za nas v Evropi, pa tudi za naše partnerje. Konec koncev smo Evropejci iz sebe naredili del sveta z najvišjo kupno močjo in naših 500 milijonov državljanov ima pravico do čim hitrejše in učinkovitejše izrabe rezultatov raziskav. Hvala.
v imenu skupine PSE. - (PL) Gospod predsednik, namen evropske raziskovalne infrastrukture (ERI) je vzpostavitev edinstvenih raziskovalnih centrov, ki jih bodo upravljali najuglednejši strokovnjaki, ki delajo na posameznih področjih. Po mojem mnenju bi morali imeti na voljo veliko drage, najsodobnejše opreme, v njih pa bi morale delati skupine znanstvenikov. ERI bo služila za eksperimentalne raziskave, v glavnem z induktivnimi metodami, pojavov v svetu okoli nas, njihov namen pa bo razvoj praktičnih rešitev. ERI bi morala služiti tudi usposabljanju mladih znanstvenikov.
Menim, da Evropski strateški forum za raziskovalne infrastrukture ni namenjen podvajanju sedanjih centrov odličnosti, pač pa uporabi strukturnih in nacionalnih skladov za vzpostavljanje različnih raziskovalnih enot, ki bodo dopolnjevale centre odličnosti, in gradnjo infrastrukture za specializirane raziskovalne enote, enotnega omrežja po celotni EU. Mladim, ambicioznim evropskim raziskovalcem ne bo več treba odhajati čez ocean, da bi lahko uresničili svoje zamisli. Torej menim, da med predpogoje za učinkovito delovanje ERI spada tudi visoka stopnja specializacije in mobilnosti v raziskovalnem okolju. Raziskovanje bo postalo učinkovitejše, če mu bodo predpisane časovne omejitve in če bo razpršeno na več lokacijah, to je, če se bodo temeljne raziskovalne dejavnosti izvajale istočasno v več mednarodnih specializiranih enotah ERI, ki bodo kot negospodarske osebe oproščene davkov.
v imenu skupine IND/DEM. - (SV) Ali potrebujemo evropsko gospodarsko pravno osebo na področju raziskav, ali pa gre samo za nov primer vztrajnega boja EU proti evropskemu pluralizmu? Seveda je res, da je tekmovanje med institucijami potrebno za uspeh institucionalnih reform. Predstavljajmo si, kaj bi bilo, če bi bil pravni okvir za raziskave vzpostavljen pred 50 leti. Razvoj na tem področju bi povsem zastal. Spreminjanje mednarodnih pogodb je težaven in mnogo prepočasen proces. Napredek je mogoč le, če lahko države brez težav reformirajo svoje nacionalne institucije. Uspešne reforme se nato razširijo tudi na druge države.
Menim, da moramo zdaj svojo pozornost usmeriti na obstoječe razlike na področju razvoja infrastrukture za inovatorstvo in raziskave med razvitimi državami članicami in tistimi, v katerih se gospodarstvo še razvija, da ne bomo sprožili velike selitve raziskovalcev iz gospodarstev držav, ki so se pridružile pred kratkim, v države članice, ki spadajo med globalne gospodarske voditeljice. Enakomerna porazdelitev teh infrastruktur in priložnosti za raziskave po Evropski uniji bi koristila vsej Evropski uniji in bi pomagala v boju proti selitvi znanstvenikov z vzhoda na zahod.
Imam pa dve kratki pripombi. Pred seboj imam - in pri tem bi rada čestitala komisarju in njegovemu osebju - publikacijo pod naslovom "Raziskovalno intenzivnejši in bolj integriran Evropski raziskovalni prostor: poročilo o znanosti, tehnologiji in konkurenčnosti s ključnimi številkami za leti 2008/2009". Menim, da številke najverjetneje ne veljajo več, če upoštevamo, kako strmo je padel BDP po EU in drugje po svetu. Poudarila pa bi rada, da lahko javno financiranje raziskav in razvoja deluje proticiklično, kar se je zgodilo na Japonskem in v ZDA v zgodnjih devetdesetih letih oziroma v prvih letih po prelomu tisočletja. Ko sta BDP teh držav upadla, je javno financiranje raziskav in razvoja naraslo.
Moja druga pripomba se nanaša na črne obete glede deleža EU pri patentnih prijavah v svetu, saj ta delež v zadnjem času zelo zaskrbljujoče pada. Pravite, da bi to morda lahko razložili visoki stroški patentov v Evropi. V Evropi so stroški in spremljajoči stroški patentne prijave več kot 20 % višji kot v ZDA in 13-krat višji kot pri japonskem patentnem uradu, tekoči stroški zagotavljanja patentne zaščite v 27 državah članicah pa so v EU 60-krat višji kot v ZDA - zaskrbljujoči podatki. Morda nam lahko poveste, komisar, kako bi lahko to čim hitreje rešili?
Zavedati se moramo, da sta za ERI potrebna pravni okvir, pa tudi zadostno financiranje, vendar ta denar ne more izvirati iz prispevkov posameznih regij ali celo držav. V tem primeru je pomembno tudi vprašanje ustreznega obdavčenja. Prav tako menim, da je potrebno boljše sodelovanje med raziskovalnimi centri in gospodarstvom, vključno z malimi in srednjimi podjetji. Prepričan sem, da bo tudi ERI, če bo pravilno uglašena z okvirnimi programi, prispevala k izboljšanju razmer, v katerih delajo raziskovalci, zlasti mladi raziskovalci, kot je rekel gospod Gierek. To lahko tudi prepreči odliv možganov iz Evrope. Ne smemo pozabiti, da lizbonska strategija predvideva triodstotni delež BDP za raziskave in razvoj. V današnji Evropski uniji - moji podatki so iz leta 2007 - je vrednost tega kazalca 1,84 %. Zato se zanašam, da bo ERI izboljšala to stanje.
Gospa Doyle, kar se tiče javnega financiranja, izkušnje iz preteklosti kažejo, da v času krize zasebno financiranje upade. Zato javno financiranje ne bi smelo napraviti hude napake - sledenja temu trendu, saj bi nas taka pot privedla v zelo neugoden položaj ob koncu krize. Zato mora javno financiranje delovati proticiklično in zato smo tudi v Evropi že imeli primer take vrste. Ta primer je Finska na začetku devetdesetih let. Mislim, da bi morali ravnati podobno in izbrati podobno usmeritev.
Glede DDV bi bil rad natančen. Izvzetja iz DDV ne predlagamo v zakonodaji. Prepričani smo, da ob vključevanju vedno več držav v skupno gradnjo infrastrukture, na primer ob sodelovanju med Nemčijo in Slovenijo ali Veliko Britanijo ali katero koli drugo, na koncu nobena od držav ne bo pripravljena plačevati DDV v tej državi. Takšno je stanje že danes - ampak kakšno je pravzaprav natančno stanje danes? Danes se države posamično pogajajo z državo gostiteljico o takem davčnem izvzetju. Z zakonodajo poskušamo zagotoviti status mednarodne organizacije, ki bi glede na današnjo zakonodajo o DDV zagotovil tudi izvzetje iz DDV.
Gospod predsednik, rada bi se zahvalila vsem udeležencem te razprave za njihove prispevke, rada pa bi se zahvalila tudi komisarju za njegove besede in povedala, da se popolnoma strinjam z njegovo zelo jasno razlago vprašanja DDV. Za zaključek bi rada rekla le to, da se večina nas strinja o osnovah. Sporočilo je jasno: za odličnost raziskav je potrebna visoko kakovostna raziskovalna infrastruktura in pomembno je, v glavnem zaradi visokih stroškov vzpostavitve in obratovalnih stroškov, da si velik del te raziskovalne infrastrukture delimo. Z drugimi besedami, več kot smotrno je razmišljati o vzpostavitvi evropske infrastrukture, ki bo lahko služila celotni evropski raziskovalni skupnosti.
Okvirni načrt ESFRI je bil vsekakor korak naprej k boljšemu načrtovanju raziskovalne infrastrukture na evropski ravni. Zdaj moramo ta okvirni načrt udejanjiti. Eden od glavnih problemov je gotovo financiranje, kot so poudarili nekateri kolegi, saj kljub povečanju sredstev za sedmi okvirni program in možnosti podpore infrastrukturi v programih kohezijske politike, ki so jih tudi omenili nekateri kolegi, proračun Evropske unije ne zadostuje za financiranje vse potrebne infrastrukture. Zato je nujno pritegniti finančne vire, nacionalne in kolikor mogoče tudi zasebne, zlasti iz industrije, čeprav, kot je pravilno povedal komisar, zdaj ni najboljši čas za to.
Pozivamo države, naj natančno opredelijo pojem obveščanja, da bi lahko predstavniki delavcev pregledovali predložene podatke, ne pa morali zgolj čakati na končne informacije o odločitvah podjetij, ki neposredno vplivajo na zaposlene. Poročilo poziva države članice, ki za primere kršenja predpisov nimajo učinkovitih, sorazmernih in odvračilnih sankcij, naj jih sprejmejo. In končno, v smislu boljše koordinacije zakonodajnih instrumentov pozivamo Komisijo, naj preuči potrebo po uskladitvi šestih direktiv in uredbe o obveščanju delavcev, da bo mogoče z morebitnimi spremembami odpraviti podvajanje in nasprotja.
Drugi cilj je dokazati, da ne gre za obstranski sektor ali izjemo, pač pa je sektor trdno vpet v tržno gospodarstvo in ima svoja pravila, ki jih mora skupni trg priznati ter spoštovati. Sektor predstavlja alternativno možnost poslovanja, proizvodnje, potrošnje in zaposlovanja, ki pa si vseeno zasluži prostor na trgu. Ima vrsto posebnih lastnosti, ki jih ne gre prezirati, izvirajo pa predvsem iz želje združiti in uskladiti delo ter zaposlitev z vrednotami solidarnosti, odgovornosti in človekovega dostojanstva na vseh področjih, tudi v svetu dela.
Zdaj je ravno pravšnji čas, da ponovno odkrijemo pomen takih podjetij, saj sedanja kriza v proizvodnji kaže, da so številni akterji tradicionalne ekonomije zelo ranljivi, zelo šibki in včasih tudi zelo brezobzirni. Svet socialne ekonomije pa je nasprotno bolj lokalno ukoreninjen, bližji stvarni ekonomiji in ljudem, zato pa tudi bolj odporen proti špekulacijam, kot se je izkazalo. To je tudi sektor s široko paleto akterjev, ki naredijo veliko za splošno dobrobit, in predstavlja prepoznavno stičišče socialnih mrež. Verjamem, da lahko pomaga pri preživetju socialnih sistemov v težkih časih.
Tretji cilj je ugotoviti, kaj lahko v praksi storimo v podporo temu sektorju. Zelo na kratko bom opisala enega ali dva predloga. Prvič, potrebujemo jasno opredelitev, da bomo lahko natančno razumeli profile in opredelitve teh zelo raznolikih organizacijskih oblik. Nujno je tudi natančno beležiti prispevke tega sektorja v nacionalnih statistikah po državah. Sektor ne spada niti v kapitalistično ekonomijo niti v javno ekonomijo, zato potrebuje lastno opredelitev. Komisija je s svojim priročnikom že napravila v korak v tej smeri, priročnik pa je treba začeti uporabljati. Prepričana sem, da pri tem lahko pomaga tudi akademska sfera, raziskave in univerze.
Na koncu potrebujemo tudi določene zakonodajne pobude. Precej je bilo že narejenega, na primer statut za zadruge in statut o ustanovitvi, opažam pa tudi, da je Komisija obnovila svoja posvetovanja. Torej moramo ugotoviti, kaj je koristno in ali je vredno nadaljevati delo v tej smeri. Ne smemo stiskati v kalup sektorja, ki živi od idej, motiviranosti in nezapletene administracije, kjer pa so predpisi Skupnosti potrebni ali bodo potrebni v prihodnje, jih je smotrno sestaviti.
Podjetja socialne ekonomije poslujejo na poseben način, saj gospodarsko dejavnost pogosto združuje več članov organizacij, pogosto pa združujejo s poslovnimi cilji tudi socialne in družbene cilje. Zato imajo dobre možnosti prispevati k politikam in ciljem Skupnosti, zlasti na področju zaposlovanja, socialne kohezije, regionalnega razvoja in razvoja podeželja, varovanja okolja, varstva potrošnikov in socialne varnosti. Organizacije socialne ekonomije so sestavni del podjetniške politike Komisije. Ker gre pretežno za mikro, mala ali srednja podjetja, že zdaj uživajo ugodnosti v okviru Akta za mala podjetja in vseh ukrepov, namenjenih malim podjetjem.
Glede socialne ekonomije je naš cilj ustvariti pravno in upravno okolje na evropski ravni in na ravni vsake države članice, v katerem bodo organizacije socialne ekonomije vseh oblik in velikosti lahko uspevale in obvladovale izzive globalizacije in gospodarskih ciklov. Še konkretneje, politika Komisije želi zagotoviti razmere, v katerih bodo organizacije socialne ekonomije lahko rasle in uspevale ob drugih podjetniških organizacijskih oblikah. V ta namen Komisija posebej pozorno skrbi, da vse druge politike Skupnosti na področjih, kakršna so konkurenca, računovodstvo, pravo družb, javna naročila, zdravstvo, socialne zadeve, kmetijstvo, ribištvo, bančništvo, zavarovalništvo, javno-zasebno partnerstvo ter regionalni razvoj, upoštevajo posebne potrebe, zlasti cilje in način dela teh organizacij.
v pisni obliki. - Najprej bi rad čestital naši poročevalki, gospe Patrizii Toia, za kakovost poročila, ki ga predstavlja danes. Dejansko je pomembno zagotoviti več jasnosti pri opredeljevanju pojma socialna ekonomija in zagotoviti njen pravni status v široki paleti nacionalnih okolij. Socialna ekonomija mora v resnici postati bolj prepoznavna - z boljšim pregledom nad podatki na ravni EU -, da bo laže dosegala svoje cilje solidarnosti, zaposlovanja, podjetništva, rasti, konkurenčnosti, socialne kohezije in socialnega dialoga v Uniji kot celoti. Socialna ekonomija je vedno pomembnejši dejavnik na lokalni in regionalni ravni, zdaj - ob resnih učinkih finančne krize - pa ima še bolj kot doslej eno od glavnih vlog v evropskem socialnem in gospodarskem razvoju. Če res želimo najti nove inovativne rešitve, s katerimi bomo zagotovili našim državljanom stabilna delovna mesta in boljše življenjsko okolje s kakovostnimi skupnimi storitvami ter vključujočo družbo, mora Unija usmeriti svoje napore v podporo socialni in gospodarski dinamiki, s katero bo odpravila sedanjo ločitev med javnim in zasebnim sektorjem.
v pisni obliki. - (HU) Že nekaj mesecev poskušamo vključiti vse institucije in vire EU v lajšanje učinkov vedno globlje krize. Žarek upanja pri tem vliva dejstvo, da je danes na dnevnem redu plenarnega zasedanja poročilo gospe Patrizie Toia, saj so pobude, usmerjene v solidarnost, pa tudi socialno in regionalno kohezijo, v teh časih še posebej pomembne. To je žarišče socialne ekonomije, saj je slednja konglomerat organizacijskih oblik, katerih cilja sta solidarnost in skupne finančne koristi, ne pa dobiček. Takih ustanov ne more nadomestiti nobena tržno usmerjena organizacija. Odpirajo možnosti za omilitev učinkov ekonomskega razslojevanja na odrinjene člane družbe, zagotavljajo častno delo, s široko paleto oblik, od samozaposlitve do socialnih zadrug, pa lahko sadove svojega dela uporabijo v korist skupnosti.
V starajoči se Evropi postajajo nevrodegenerativne motnje vedno pogostejše. Zato se vsi strinjamo, da je treba v boju z izzivi, ki jih postavlja duševno zdravje, ukrepati usklajeno, saj gre za nekaj, kar nas vse zadeva. Varovanje duševnega zdravja je obveznost nas vseh, zaščita pravic duševnih bolnikov in njihovih družin pa je ideološko in politično stališče, ki zajema pomoč in zaščito države tistim, ki ju potrebujejo. Prvi korak je bil Zelena knjiga Komisije, naslednji pa evropska konferenca z naslovom "Skupaj za duševno zdravje in dobro počutje", na kateri je bil podpisan evropski pakt za duševno zdravje in dobro počutje.
V poročilu poudarjamo, da je treba poskrbeti za visokokakovostne, dostopne, učinkovite in univerzalne storitve za duševno zdravje ter za posodobitev zakonodaje. Pozivamo, naj se da poudarek usposabljanju vseh, ki so na položajih, pomembnih za duševno zdravje. Pozivamo, naj se omogoči dostop do ustrezne izobrazbe, usposabljanja in zaposlitve osebam s težavami z duševnim zdravjem in naj se ustvari okolje, ki bo nudilo ustrezno oporo, še posebej ranljivim skupinam. Pozivamo, naj bo poudarek na preprečevanju duševnih bolezni s socialnim ukrepanjem. Pozivamo države članice, naj podprejo in spodbujajo vlogo organizacij, ki predstavljajo osebe s težavami z duševnim zdravjem. Predlagamo sprejetje posvetovalnega foruma, ki bo nadziral in usklajeval ukrepe za izvajanje pakta. Pozivamo Komisijo, naj predstavi sklepe tematskih konferenc. Pozivamo Komisijo, naj predlaga ustrezne kazalnike, ki bodo izboljšali ocenjevanje potreb na nacionalni in evropski ravni.
Hkrati pa oblikujemo tudi predloge v okviru petih prednostnih področij pakta. V tem okviru poudarjamo, da je treba za preprečevanje depresije in samomorov izvajati medsektorske programe in vzpostaviti omrežja za spodbujanje zdravega vzdušja v šolah, izboljšanje delovnih pogojev, izvajati ukrepe za izboljšanje kakovosti življenja, in na koncu, na področju boja proti stigmatizaciji in izključevanju iz družbe, poudarjamo, da so potrebne informacijske kampanje. Želim se zahvaliti članom, ki so prispevali svoje predloge, in upam, da nam bo uspelo posredovati sporočilo, da je duševno zdravje pomembna družbena dobrina in da moramo pri njegovem spodbujanju sodelovati vsi.
Delodajalci se vse bolj zavedajo povezav med dobrim počutjem in produktivnostjo. Organizacija CSR Europe je celo pripravila zbirko orodij za dobro počutje na delovnem mestu. Bodimo pa si na jasnem. Nobenega razloga ni za samozadovoljstvo in precej je treba še postoriti. Posledice sedanje finančne in gospodarske krize lahko pomenijo nova tveganja za duševno zdravje. Države članice bi lahko padle v skušnjavo in znižale proračunska sredstva za duševno zdravje ali upočasnile vzpostavitev sodobnih sistemov za duševno zdravje na podlagi storitev v skupnosti namesto zastarelih umobolnic.
V naslednjih dveh letih bo Komisija organizirala vrsto tematskih konferenc o petih prednostnih nalogah pakta o duševnem zdravju. Te dogodke bomo organizirali skupaj s predsedstvi Sveta in državami članicami. Prvo mednarodno konferenco o stigmatizaciji in psihiatrični negi bo organiziralo češko predsedstvo 29. maja letos. Prva tematska konferenca o duševnem zdravju mladih in v izobraževanju bo v Stockholmu 29. in 30. septembra, organiziramo jo skupaj s švedskim predsedstvom. Drugo tematsko konferenco o preprečevanju depresije in samomora bomo organizirali skupaj z Madžarsko decembra. V prvem polletju 2010 bo špansko predsedstvo gostilo tematsko konferenco o duševnem zdravju starejših oseb. Nadalje smo v stikih tudi z državami članicami v zvezi z naslednjimi konferencami o duševnem zdravju na delovnem mestu in o boju proti stigmatizaciji ter izključevanju iz družbe.
Vsak četrti človek ima vsaj enkrat v življenju težave z duševnim zdravjem. Ocenjujemo, da bo že leta 2020 depresija najpogostejša bolezen v razvitem svetu in drugi najpomembnejši vzrok nesposobnosti za delo. Zunanji dejavniki, kakršni so posledice sedanje finančne krize, bodo napravili ljudi še ranljivejše za te težave. Duševna bolezen na pomeni samo stroškov, pač pa tudi breme za zdravstvo in celotni socialni ter gospodarski sistem, hudo pa zmanjša tudi kakovost življenja bolnika in njegove družine.
Kot vemo, je duševno zdravje temeljna vrednota vsakega človeka, in tega kot predstavniki evropskih narodov ne smemo pozabiti. Mislim, da je dobro, da smo se danes na forumu, kakršen je Evropski parlament, lotili tega vprašanja. Duševne bolezni, plaz samomorov in depresija so postali grožnja sodobni družbi. Te težave ne prizadenejo samo ljudi, ki živijo pod stalnim stresom, pač pa tudi otroke, mlade in starejše ljudi. Mislim, da bi morali narediti daljnosežne korake za zmago nad temi boleznimi civilizacije. To je tudi razlog moje podpore raziskav in prostega dostopa do rezultatov teh raziskav, pa tudi do strokovnjakov.
Ob zahvali za poročilo o duševnem zdravju bi rad izrazil tudi svoje vprašanje, ali bi bilo mogoče ob zagotavljanju pomoči starejšim, ukrepih za preprečevanje stigmatizacije in izključevanja iz družbe, vključiti tudi projekte, namenjene ljudem, ki so socialno odrinjeni. Taki ljudje pogosto izražajo antipatijo do drugih, se čutijo odtujene in se bojijo, da jih družba zavrača. Po mojem mnenju je prvi problem, na katerega bi se morali osredotočiti, obširen program izobraževanja, tako da bi vsakdo, ki pomoč potrebuje, vedel, kam naj se obrne, kakšno pomoč lahko dobi in, najpomembneje, vedel, da je vrnitev v normalno življenje mogoča.
V zadnjih letih Komisija zelo jasno poudarja, da je energetska učinkovitost prva prednostna naloga energetske politike Evropske unije in zelo pomemben temeljni kamen za dosego cilja 20-20 do leta 2020, pri tem pa imajo osrednjo vlogo nacionalni akcijski načrti energetske učinkovitosti. Kot veste, Direktiva o učinkovitosti rabe končne energije in o energetskih storitvah državam članicam nalaga, da predložijo te načrte in pokažejo, kako bodo v praksi dosegle nacionalne cilje energetske učinkovitosti.
Do sedaj je Komisija opravila vse ocene načrtov in razposlala pisma z rezultati ocen vsem državam članicam. V nadaljevanju smo imeli vrsto dvostranskih sestankov, več držav članic pa je obvestilo Komisijo, da želijo svoje načrte NEEAP v naslednjih mesecih izboljšati same. Kot so opazili tudi člani odbora ITRE, so se prvi nacionalni akcijski načrti energetske učinkovitosti izkazali kot resnično koristno delo. Dejansko so mnoge države članice z njimi prvič sestavile izčrpne načrte delovanja na področju varčevanja energije. Številne od njih so ugotovile, da je medsektorsko delo, potrebno pri pripravi načrtov, zelo koristno.
Za zaključek bi vas rad spomnil, da so se v tem mandatu Komisije voditelji EU resnično zavzemali za energetsko učinkovitost. Spodbujanje vlaganj v energetsko učinkovitost in z njo povezane nove tehnologije pomeni bistven prispevek k trajnostnemu razvoju, pa tudi k varnosti oskrbe z energijo. Energetska učinkovitost ima širše učinke, ki precej presegajo področje energetske politike. Ima pozitivne učinke na gospodarstvo Evropske unije nasploh: povečevanje energetske učinkovitosti ustvarja nova delovna mesta, spodbuja gospodarsko rast in povečuje konkurenčnost. Kot ste pravilno omenili, si je v teh težkih in negotovih časih treba prizadevati prav za te stvari.
Države članice EU, zlasti "energetski otoki" v EU, se glede stopnje odvisnosti od uvoza energije in stanja infrastrukture med seboj precej razlikujejo. Ali sploh lahko govorimo o skupnem trgu energije, če so na primer baltske države, vključno z Litvo, energetski otoki? Da se Evropa ne more enoglasno pogovarjati z glavnimi dobavitelji energije, je prav tako akuten problem. Na papirju ustvarjamo ambiciozno energetsko politiko Evropske unije, v praksi pa še vedno prevladuje dvostranska energetska politika. Kolegi poslanci, politizacija sektorja energije ne prispeva k stabilnosti. Stanje bi lahko spremenili, in ga moramo spremeniti, z zagotovitvijo večje raznolikosti in s solidarnostjo. Odpraviti moramo vrzeli v energetskih povezavah in vzpostaviti usklajevalni mehanizem EU za odzivanje na podobne krize. Države članice, ki so najbolj energetsko odvisne, morajo nujno vzpostaviti zadostne rezerve energentov. Ne smemo se ukvarjati samo s kratkoročnimi ukrepi za varnost energetske oskrbe, ampak razmišljati dolgoročno. Evropa mora povečati raznolikost svojih energetskih virov in izboljšati varnost oskrbe.
Trdno sem prepričan, da je treba spodbujati raziskave in razvoj, saj ta sektor lahko znatno prispeva k povečevanju energetske učinkovitosti. Komisija in vlade držav članic morajo močneje podpreti projekte, namenjene povečevanju energetske učinkovitosti, pa naj gre za vlaganja v čim večjo energetsko učinkovitost javnega prevoza, izolacijo stavb ali kaj podobnega. Menim, da bi morala biti vladna sredstva usmerjena bolj v to smer kot v subvencioniranje cen energije, saj ti projekti hkrati tudi ščitijo ranljive potrošnike pred negativnimi učinki rasti cen energije.
v pisni obliki. - (EL) Izkušnje pri prvih ocenah nacionalnih akcijskih načrtov praktično dokazujejo, da razmere v EU še niso dovolj zrele, da bi lahko ukrepi spodbujanja energetske učinkovitosti uživali podporo. Ena od slabosti prvih nacionalnih akcijskih načrtov energetske učinkovitosti, ob velikih zamudah nekaterih držav članic, vključno z Grčijo, pri predložitvi teh načrtov, je ta, da ambicioznih načrtov ne spremljajo jasno opredeljeni praktični predlogi z dodano vrednostjo, kljub temu, da bi po podatkih, ki jih je pred nedavnim objavila Evropska komisija, ob doseženem 20-odstotnem prihranku energije EU porabila okoli 400 Mtoe manj primarne energije, emisije CO2 pa bi se zmanjšale za 860 Mt.
Zato še nismo v celoti dojeli vseh možnosti, ki nam jih nudi spodbujanje energetske učinkovitosti, zlasti v časih gospodarske recesije, kakršno preživljamo zdaj. EU bi morala zato nemudoma nadaljevati z vključevanjem energetske učinkovitosti v svoje sektorske politike, z jasnimi predlogi in ukrepi podpore, in povečati pomoč Skupnosti na tem področju. Energetska učinkovitost je ključna točka po sprejetju svežnja o podnebnih spremembah in lahko zagotovi energetsko varnost, zmanjša emisije toplogrednih plinov ter oživi evropsko gospodarstvo.
Še več, komisar, znanstveniki - in zagotavljam vam, da sem se pri pripravi tega poročila, pred samim pisanjem in med njim, pogovarjala s številnimi od njih - imajo težave pri prijavljanju projektov za sedmi okvirni program. Te probleme lahko deloma pripišemo razliki v pristopu, ki je na področju ribogojstva predvsem industrijski, na področju ribištva in morske znanosti pa multidisciplinaren in dolgoročnejši.
Nujno moramo uvesti zanimiv in ustrezno ovrednoten univerzitetni študij, ki bo zagotavljal donosno zaposlitev. Videti je, da je treba tudi poenotiti različne modele aplikativnih raziskav, ki se uporabljajo v državah članicah, da bi zagotovili bolj primerljive rezultate in lažje združevanje podatkov, ter okrepiti sodelovanje med nacionalnimi raziskovalnimi ustanovami. Seveda je po mojem mnenju nujno v proces oblikovanja znanstvenih mnenj, na katerih temeljijo politične odločitve v okviru skupne ribiške politike, vključiti tudi izkušnje in strokovno znanje ribičev.
Naj dodam še lastno misel: zagotavljam vam, da stvari niso nič bolj zapletene, kot so bile prej, preprosto zato, ker na njih delajo isti ljudje in ker s kolegom gospodom Borgom zares odlično sodelujeva. Mislim, da je to pravi način za raziskovanje v prihodnje. Sodelujemo med področji in to dejansko zagotavlja boljše rezultate, kar bi težko dosegli, če bi delali bolj sektorsko. Iskreno se vam zahvaljujem za opravljeno delo.
predsednik Češke republike. - (CS) Najprej bi se vam rad zahvalil za priložnost, da spregovorim v Evropskem parlamentu, ki je ena od ključnih ustanov Evropske unije. Čeprav sem bil že nekajkrat tu, nisem imel nikoli priložnosti nagovoriti plenarnega zasedanja. Zato cenim to priložnost danes. Izvoljeni predstavniki 27 držav z raznolikimi političnimi mnenji in stališči sestavljajo edinstveno občinstvo, kot je tudi Evropska unija sama po sebi edinstven in v osnovi revolucionaren poskus, trajajoč že več kot pol stoletja, namenjen boljšemu sprejemanju odločitev v Evropi s tem, ko je velik del postopka odločanja prenesen s posameznih držav na vseevropske ustanove.
Zadnjič vas je češki predsednik nagovoril s tega mesta pred devetimi leti. To je bil moj predhodnik, Václav Havel, in sicer je bilo to štiri leta, preden smo se priključili EU. Pred nekaj tedni je tu govoril tudi češki predsednik vlade, Mirek Topolánek, tokrat kot vodja države, ki predseduje Svetu EU. V svojem govoru se je osredotočil na določene teme, ki izhajajo iz prednostnih nalog češkega predsedstva, in težave, s katerimi se trenutno soočajo države Evropske unije.
V manj kot treh mesecih bo Češka republika obeležila peto obletnico svojega pristopa k EU, in to na dostojanstven način. Zabeležila bo obletnico kot država, ki v nasprotju z drugimi novimi državami članicami ni razočarana zaradi neizpolnjenih pričakovanj v zvezi s članstvom. To ni nič presenetljivega in za to obstaja razumna razlaga. Naša pričakovanja so bila realna. Dobro smo se zavedali, da se pridružujemo skupnosti, ki so jo ustvarili in jo sestavljajo ljudje, in ne nekakšnemu idealnemu konstruktu, ki bi bil razvit brez pristnih človeških interesov, ambicij, mnenj in zamisli. Interese in zamisli najdemo na vsakem koraku v Evropski uniji, in tako je tudi prav.
Naš vstop v EU smo po eni strani videli kot zunanjo potrditev dejstva, da smo razmeroma hitro, v manj kot petnajstih letih od padca komunizma, ponovno postali normalna evropska država. Po drugi strani pa smo možnost, da aktivno sodelujemo v procesu evropskega združevanja, videli - in jo še vedno vidimo - kot priložnost, da uživamo prednosti že izjemno združene Evrope in obenem v postopku prispevamo lastne zamisli. Prevzemamo svoj delež odgovornosti za razvoj Evropske unije in prav s tem v mislih pristopamo k našemu predsedovanju Svetu Evropske unije. Trdno verjamem, da je prvih šest tednov našega predsedovanja prepričljiv dokaz našega odgovornega pristopa.
V tej razpravi in za tiste, ki bodisi niste vedeli bodisi niste želeli vedeti, bi rad tudi naglas in zelo jasno ponovil svoje prepričanje, da za nas ni bilo in ni druge možnosti kot članstvo v EU in da v naši državi ni političnega gibanja, ki bi bilo sposobno ali pripravljeno spodkopati to mnenje. Zato smo bili nedavno osupli nad ponavljajočimi in stopnjujočimi se napadi proti Čehom, ki so temeljili na povsem neutemeljeni predpostavki, da iščemo drugačen projekt povezovanja kot ta, ki smo se mu pridružili pred šestimi leti. To ne drži.
Državljani Češke republike jemljejo kot samoumevno, da je evropsko združevanje nujna in pomembna naloga, ki jo, na splošno rečeno, razumejo na naslednji način. V prvi vrsti naj bi odpravilo ovire, ki so nepotrebne in kontraproduktivne svobodi ljudi in blaginji, ki ogrožajo pretok oseb, blaga in storitev, zamisli, političnih filozofij, svetovnih nazorov, kulturnih načrtov in vedenjskih modelov, ki so sčasoma iz različnih razlogov nastale med različnimi evropskimi državami, poleg tega pa naj bi izvajalo skupno skrb za javno dobro, ki je pomembno za vso celino, ali takšne projekte, ki jih ni mogoče dovolj učinkovito izvesti samo z bilateralnimi sporazumi med dvema ali več sosednimi evropskimi državami.
Trud, namenjen izpolnjevanju teh dveh ciljev - odstranjevanje ovir in razumna izbira pri vprašanjih, ki jih je treba rešiti na evropski ravni -, ni končan in nikoli ne bo. Različne ovire in pregrade ostajajo in na ravni Bruslja poteka več odločanja, kot naj bi ga idealno bilo. Vsekakor ga je več, kot želijo ljudje v različnih državah članicah. Tudi tega se gotovo dobro zavedate, gospe in gospodje. Zato vas želim retorično vprašati, ali ste vsakič, ko glasujete, prepričani, da se odločate o zadevi, o kateri naj bi se odločalo v Parlamentu in ne bližje državljanom, z drugimi besedami v posameznih evropskih državah? Tudi o drugih možnih vplivih evropskega združevanja se razpravlja v današnji politično korektni retoriki, vendar so ti ponavadi sekundarni in nepomembni. Bolj se nanašajo na ambicije poklicnih politikov in ljudi, povezanih z njimi, kot na interese navadnih državljanov držav članic.
Prej sem povedal, da za Čehe ni bilo in še vedno ni druge možnosti kot članstvo v EU - v veselje mi je, da lahko poudarim in izpostavim to dejstvo -, toda to je le polovica tega, kar sem želel povedati. Druga polovica je povsem logična trditev, da obstaja cela vrsta možnih in zakonitih metod in oblik evropskega združevanja, kot je tudi obstajala v preteklega pol stoletja. Zgodovini ni konca. Trditi, da je obstoječe stanje, z drugimi besedami trenutna institucionalna ureditev EU dogma, ki je onstran kritike, je napaka, ki je žal vse pogostejša, čeprav je neposredno v navzkrižju z razumnim razmišljanjem in s celotnim zgodovinskim razvojem evropske civilizacije v zadnjih dvatisoč letih. Predpostavka, da "vse bolj povezana Unija" oziroma vse globlja politična povezanost držav članic predstavlja edini možen in pravilen potek razvoja Evropske unije, je podobna napaka, a priori domneva in zato podobno onkraj kritike.
Državljani vseh držav članic si zagotovo to želijo, toda v zadnjih 20 letih od propada komunizma se je znova in znova potrdilo, da si to želijo bolj in je pomembneje za tiste ljudi, ki so doživljali tiranijo večji del dvajsetega stoletja in ki so trpeli zaradi učinkov disfunkcionalnega in centralno načrtovanega gospodarstva, ki ga upravlja država. Ti ljudje so povsem upravičeno bolj občutljivi in se bolj zavedajo dokazov ali trendov, ki kažejo na izid, ki ne obeta svobode in blaginje. In med temi ljudmi so državljani Češke republike.
Obstoječi sistem odločanja v EU se razlikuje od zgodovinsko preverjene in preizkušene tradicionalne oblike parlamentarne demokracije. V običajnem parlamentarnem sistemu obstaja skupina, ki podpira vlado, in skupina, ki podpira opozicijo. Vendar če se ne motim, to ne velja v Evropskem parlamentu. Tu obstaja samo ena možnost in tisti, ki si drznejo razmišljati o drugih, so zaznamovani kot sovražniki evropskega združevanja. V mojem delu Evrope smo do razmeroma nedavno živeli v političnem sistemu, kjer niso bile dovoljene druge možnosti in parlamentarna opozicija torej ni obstajala. Na grd način smo se naučili, da ne obstaja opozicija niti svoboda. Zato morajo politične alternative obstajati.
To ni vse. Odnos med državljani različnih držav članic in njihovimi predstavniki EU ni običajen odnos med volivci in politiki, ki jih zastopajo. Državljani EU in njihovi predstavniki so si bolj daleč kot znotraj posameznih držav članic, in to ne samo v zemljepisnem smislu. To se pogosto kaže na različne načine: v demokratičnem deficitu, izgubi demokratične odgovornosti, odločanju s strani neizvoljenih, vendar izbranih uradnikov, birokratizaciji odločanja itd. Predlagane spremembe obstoječega stanja, zajete v zavrnjeni evropski ustavi ali niti ne tako drugačni Lizbonski pogodbi, bi to pomanjkljivost le poslabšale.
Ker ne obstaja evropsko ljudstvo, evropski narod, te pomanjkljivosti ni mogoče odpraviti z okrepitvijo vloge Evropskega parlamenta. To bi težavo le poslabšalo in privedlo do tega, da bi se državljani držav članic počutili vse bolj odtujene od ustanov EU. Rešitev ni v prizadevanjih, da bi vdahnili novo življenje v obstoječo obliko evropskega združevanja ali poskusili zatreti vlogo držav članic v imenu nove večkulturne in večnacionalne evropske civilne družbe. To so poskusi, ki so v preteklosti propadli, ker ni šlo za naraven zgodovinski razvoj.
Bojim se, da imajo lahko poskusi, da bi pospešili in poglobili povezovanje ter preusmerili odločanje, ki vpliva na življenjski standard v državah članicah, posledice, ki bi ogrozile vse pozitivno, kar je bilo doseženo v Evropi v zadnjega pol stoletja. Zato ne smemo podcenjevati zaskrbljenosti številnih držav članic, da se bodo odločitve, ki bodo vplivale na njihovo življenje, sprejemale drugje in brez njih, ter da je njihova zmožnost vplivati na postopek odločanja zelo omejena. Uspeh EU do danes je med drugim rezultat dejstva, da sta imela mnenje in glas vsake države članice enako težo pri glasovanju in ju zato ni bilo mogoče prezreti. Ne dopustimo, da bi prišlo do situacije, ko bi državljani držav članic živeli svoja življenja ravnodušno, misleč, da projekt EU ni njihov lasten projekt, da se ne razvija, kot bi si želeli, in da se mu morajo le prepustiti. Kaj lahko in hitro bi se ponovno znašli v okoliščinah, ki jih zdaj običajno štejemo za del preteklosti.
To je tudi tesno povezano z vprašanjem blaginje. Odkrito je treba povedati, da obstoječi gospodarski sistem EU omejuje trg in nenehno krepi centralno nadzirano gospodarstvo. Čeprav v zgodovini najdemo obilico dokazov, da ta pot ne vodi nikamor, znova stopamo po njej. Stopnja omejitev spontanosti tržnih procesov in politično urejanje gospodarstva nenehno naraščata. To se je nedavno še okrepilo zaradi nepravilnega razlaganja vzrokov obstoječe finančne in gospodarske krize, saj se je slednja pripisovala trgu in ne dejanskemu vzroku, ki je ravno nasprotno, politična manipulacija trga. Ponovno je pomembno, da ne pozabimo zgodovinske izkušnje mojega dela Evrope in naukov, ki smo se jih naučili.
Številni izmed vas zagotovo poznate francoskega gospodarstvenika iz 19. stoletja, Frederica Bastiata, in njegovo slavno Peticijo proizvajalcev sveč, ki je še danes dobro znano standardno besedilo, ki ponazarja absurdnost političnega vmešavanja v gospodarstvo. Dne 14. novembra 2008 je Evropska komisija odobrila peticijo proizvajalcev sveč, in sicer resnično, ne le v namišljeni obliki, kot je bila Bastiatova, ter uvedla 66 % davek na sveče, uvožene iz Kitajske. Nisem mogel verjeti, da je 160 let star literarni esej postal realnost, toda točno to se je zgodilo. Neizogibna posledica široke uvedbe takšnih ukrepov bo gospodarski zaostanek Evrope in upočasnitev gospodarske rasti ali celo njena zaustavitev. Edina rešitev leži v liberalizaciji in deregulaciji evropskega gospodarstva.
Brez dvoma je najpomembnejše na tej točki zagotoviti, da odprtih razprav o teh zadevah ne enačimo z napadom na samo zamisel o evropskem združevanju. Vedno smo verjeli, da je to, da smemo razpravljati o teh resnih vprašanjih, da smo slišani in zagovarjamo pravice vsakogar, da predlaga alternative nekemu stališču, ki ni edino pravilno, ne glede na to, v kolikšni meri se naše mnenje razhaja od njegovega, točno tista demokracija, za katero smo bili prikrajšani štiri desetletja. Mi, ki smo neprostovoljno večji del življenja bili priča, kako je prosta izmenjava zamisli osnovni predpogoj za zdravo demokracijo, verjamemo, da bo ta predpogoj spoštovan in izpolnjen tudi v prihodnosti. To predstavlja priložnost in nenadomestljiv način, da naredimo EU svobodnejšo, demokratičnejšo in bolj uspešnejšo.
Gospe in gospodje, smo ena evropska družina in prihaja do razhajanj v mnenjih kot v družini. Gospod predsednik, strinjam se z vami, rad bi podal le nekaj komentarjev, čutim se dolžnega to storiti: mi smo človeška skupnost. Za človeško skupnost so značilne ugodnosti, prednosti, pomanjkljivosti in slabosti. Skupaj moramo okrepiti prednosti in izničiti slabosti. Prav tako se strinjam z vami, ko pravite, da se moramo za vsako odločitev, ki jo sprejmemo, vprašati, ali bi jo bilo mogoče sprejeti drugje. Da, toda naše nacionalne prestolnice se morajo tudi vprašati, ali ne bi bilo treba številne odločitve sprejeti v mestih in skupnostih, namesto na nacionalni ravni.
Dovolite mi, da izrazim še zadnji komentar glede tega, kako naš Parlament vidi samega sebe: zahvaljujemo se vam za priznanje, da je ta Evropski parlament pomembna ustanova. Če ne bi bili tako vplivni, ne bi bili zakonodajno telo v 75 % primerov in sozakonodajalec v skoraj 100 % primerov glede na Lizbonsko pogodbo in v tem primeru bi odločitve v Evropi dejansko sprejemali birokratsko. Toda zdaj je Evropski parlament tisti, ki odloča.
Rad bi povedal nekaj besed v zvezi s temi tremi poročili, ki so del istega svežnja, ki vključuje poročili gospoda von Wogaua in gospoda Saryusz-Wolskega. Trenutno iščemo rešitve za finančno krizo. Povzročili smo jo sami in pravimo, da se ne sme ponoviti, toda kaj pa raison d'être Evropske unije za preprečevanje vojn in človeških kriz? Tudi te se ne smejo ponoviti in ne zgrnejo se nad nas kot streha parlamentarne stavbe v Strasbourgu. Ne bodo se ponovile, a le pod pogojem, da delujemo skupno.
Opominjam vas, da ta stran Parlamenta nima monopola nad mirom. Mir pripada vsem. Vzpostavljanje miru je naša skupna dolžnost. Nekoliko je podoben ljubezni. Je brezpogojen. V tem življenju moramo biti idealistični. Gledati moramo daleč naprej, kot takrat, ko tečemo v gozdu. Ko tečemo v gozdu, ne gledamo pod noge. Gledamo daleč proč, tako da vemo, kam gremo, in samodejno postavljamo noge na pravo mesto. To moramo narediti. Biti moramo neizprosno odkriti in se spomniti, zakaj je bila ustanovljena EU: da vzpostavi mir.
(DE) Gospa predsednica, razlage so res različne. Pravna razlaga Odbora za razvoj je v nasprotju z razlago Odbora za zunanje zadeve in Odbora za pravne zadeve in notranji trg, prav tako pa je v nasprotju s pravno razlago pravnih služb našega Parlamenta, sodno prakso Sodišča Evropskih skupnosti ter stališčem Sveta in Komisije, zato moramo v večini vztrajati, da se uporabi pravna podlaga, kot je določena v tej spremembi.
Tisti, ki so storili to dejanje, najbrž ne bodo prisluhnili nobeni moji besedi obsojanja. Vendar pa moram reči: nikoli jim ne more uspeti - ne morejo zmagati -, saj je bil demokratični proces na Severnem Irskem tisti, ki je spregovoril in mora zmagati. Čeprav je včasih kazal pomanjkljivosti, je mojim ljudem na Severnem Irskem prinesel drugačno življenje: našli so boljše življenje, izkusili so to boljše življenje in želim si videti, kako nadaljujejo s tem boljšim življenjem. Besede sožalja izrekam tudi vašim lastnim družinam.
Gospod predsednik, tudi jaz iskreno obsojam umor dveh britanskih vojakov in poškodovanje štirih drugih izven vojašnice Massareen v mestu Antrim prejšnjo soboto. Prava Ira, marginalna republikanska skupina na Severnem Irskem, je prevzela odgovornost za ta grozljivi napad, ki je prvi smrtonosni napad na varnostne sile Severne Irske v 12 letih. Tisti, ki so zagrešili ta teroristična dejanja, morajo biti kaznovani in odgovarjati za svoje grozljive zločine. Njihovi napadi nimajo politične podpore ljudi na Severnem Irskem.
Tisti, ki so umorili dva vojaka, politični napredek iščejo po poteh nasilja. Želim si, da bi lahko rekel, da jim ne bo uspelo, vendar se na Severnem Irskem žal zdi, da se nasilje obrestuje - tako zelo, da so danes trije obsojeni teroristi Ire vladni ministri in naš skupni prvi minister McGuinnes je nekdo, za katerega je Peter Robinson, v času, ko je nasprotoval teroristom in vladi, dejal, da je osebno umoril najmanj 12 vojakov. Nič boljši ali drugačen ni kot teroristi iz Antrima, ki so stali nad umirajočima vojakoma in v njuna telesa izstreli še več krogel.
Pred stotimi leti je 15 000 žensk v New Yorku demonstriralo za priznavanje njihovega dostojanstva in pravic. Danes izkazujemo spoštovanje njihovi zapuščini. Brez dvoma smo od takrat dosegli veliko v smislu priznavanja in varstva pravic žensk in spodbujanja enakih možnosti za moške in ženske na vseh področjih družbe. Ne smemo popustiti v naših prizadevanjih; storiti moramo še veliko, da bi uresničili enakost spolov znotraj Evropske unije in tudi da povečamo udeležbo žensk pri delu, v civilni družbi in politiki. Po mnenju Evropskega parlamenta obstaja okvir za nadaljnje povečevanje sedanje stopnje udeležbe žensk pri odločanju na lokalni in nacionalni ravni ter ravni Evropske unije. Naše države članice morajo najti načine za spodbujanje in podpiranje udeležbe žensk pri procesu odločanja in v politiki na nacionalni in na mednarodni ravni.
Le nekaj mesecev nas loči od evropskih volitev. Danes bi rad poudaril, da sta udeležba žensk na teh volitvah in uravnotežena zastopanost spolov v Evropskem parlamentu posebno pomembna tako za demokratični razvoj Evropske unije kot tudi za našo družbo kot celoto. V zaključek naj spomnim Parlament, da je mnogo vojn, ki so divjale na svetu, ženske prizadelo v posebno hudi meri in prizadevamo si, da bi preprečili, da bi se trpinčenje in posiljevanje žensk uporabljalo kot bojno sredstvo. Braniti moramo dostojanstvo vseh ljudi na svetu in nikoli ne smemo popustiti v naši zavezanosti.
(EL) Gospod predsednik, neugoden vpliv globalne finančne krize se sedaj lahko vidi v mednarodni trgovini. Samo opaziti je treba, da je stopnja rasti v svetovni trgovini padla z 8,5% leta 2006 na 5,5% leta 2007 in da je leta 2008 znašala le 4%. V okviru Svetovne trgovinske organizacije je bil predstavljen posebni mehanizem za nadzorovanje ukrepov, ki so jih sprejele in jih sprejemajo države članice ogranizacije, da bi podprle sektorje gospodarstva, ki jih je prizadela kriza.
Na demokratično kredibilnost trenutne vlade lahko pade senca zaradi primera dveh svetovalcev lokalnega občinskega sveta v Braovu, Vasileja Brana in Iuliana Mare, ki so ju izvolili lokalni občani in katerih položaj ni bil formaliziran osem mesecev po lokalnih volitvah. Volitve Vasileja Brana so bile neupravičeno razveljavljene z odločitvijo lokalnega sveta, medtem ko Iulian Mara ni mogel priseči, saj so odločitev, ki je potrdila njegov položaj, institucije prefekta za okrožje Braşov spodbijale z upravnimi sodnimi postopki.
Glede na nedavna poročila v reviji Stern je najmanj 76 nemških poslancev Evropskega parlamenta članov tega sklada. To se vsekakor nanaša samo na seznam združenja, ne na sklad. S tem vas, gospod Pöttering, pozivam, da kot predsednik Parlamenta pošljete celotni seznam članov sklada upravi spodnjega doma nemškega zveznega parlamenta, saj bi se v skladu z ustreznimi pravili v vaši domači državi takoj pojavil sum na resno goljufijo, če bi se izkazalo, da so bila izvedena podvojena plačila. Temu morajo slediti ustrezne preiskave in nemške oblasti imajo pravico, da to izvedo od vas.
(DE) Gospa predsednica, obravnavali bomo - četudi na žalost ne razpravljali o njem - poročilo gospe Kósáné Kovács, ki zadeva vprašanje Romov. Rad bi izkoristil to priložnost in izpostavil vprašanje, ki se zastavlja v trenutno zelo težki situaciji. Na Madžarskem se je zvrstilo kar nekaj incidentov, vendar problem ni omejen na to državo, kjer morda gospodarska kriza in socialni problemi pojasnjujejo ponovni porast napadov na Rome. To je nekaj, kar je še posebno nesprejemljivo. Mnogi Romi - vključno z avstrijskimi Romi - so pristopili k meni in me prosili, da opozorim na to, saj je strah ponovno popadel romsko skupnost v Evropi. Tudi Komisijo bi rad pozval, da zelo pozorno nadzoruje položaj in da stori vse, kar lahko, da bo Romom - in tudi ostalim manjšinam, vendar je tukaj govora posebej o Romih - zagotovila, da jim v Evropi ne bo treba več živeti v strahu: tako namreč ne bi smeli živeti danes in v tej dobi.
V regiji okoli Vilne je več kot 70 % prebivalstva Poljakov. Do sedaj so bila imena ulic in mest dvojezična, kot je to primer v mnogih državah Evropske unije z nacionalnimi manjšinami. Ne dolgo tega je Vrhovno upravno sodišče v Litvi razsodilo, da je namestitev tabel, ki označujejo imena ulic v poljščini, poleg tabel z litvanskimi imeni, nezakonita in je naročilo odstranitev le-teh. Lokalna uprava v Vilni je to odločitev izvedla - poljska imena ulic v regiji, kjer je večina prebivalcev pripadnikov poljske manjšine, so bila odstranjena.
(HU) Zadnje čase, morda delno zaradi krize, se je mnenje ljudi v državah članicah, ki so pristopile v zadnjih petih letih, odzvalo s povečanim občutkom za vsak korak, ki bi lahko postavil pod vprašaj ali diskreditiral enak položaj in enake standarde njihovega članstva znotraj Unije. Glede mojega lastnega volilnega okrožja sem na švedski televiziji in potem na internetu slišal, da v vasi Harkakötöny način, kako skubijo gosi, predstavlja krutost do živali, pa čeprav tam dejansko gosi že leta ne vzrejajo, niti jih nihče ni omenjal. Vesel sem, da je bila glede te zadeve vložena tožba zaradi obrekovanja. Podobne izjave obrekovanja, ki zadevajo pitanje gosi, so bile nedavno tega izrečene proti rejcem v moji državi. Te izjave so izzvale bojkot predelovalcev, kar je povzročilo gospodarsko škodo. Zanimivo, da tovrstne obtožbe niso bile uperjene proti starim državam članicam. Ta dejanja so bila storjena zaradi gospodarskega interesa, vendar še ena izključno politična oblika obrekovanja sestoji iz izjav, ki etnične napade na romsko prebivalstvo na Madžarskem navajajo, kot da bi bila to dejstva, čeprav je bilo do danes v glavnem nemogoče predložiti dokaze, da so se takšni napadi resnično tudi zgodili. Komisijo prosim, da natančno nadzoruje takšne polemike in da jih zlasti ne širi, saj bi takšne izjave lahko v pripravah na volitve resno diskreditirale ugled Evropske unije v moji državi.
To je v nasprotju s sodobno prakso in tudi z mednarodno zagotovljenimi pravicami manjšin. V EU ima vsaka manjšinska skupnost naravno pravico, da se uči svojo lastno zgodovino. Madžarski učitelji in dejansko vsa madžarska skupnost na Slovaškem so upravičeno ogorčeni. Nesprejemljivo je, da ekstremistična stranka neprestano na takšen način pritiska na manjšine. Neodgovorno je, da med svetovno gospodarsko krizo nekdo čuti potrebo, da razvnema etnične manjšine. Igra se z ognjem, če se tako vede v časih te negotovosti.
(SV) Gospa predsednica, kot jaz so tudi mnogi drugi zaskrbljeni zaradi porasta antisemitizma v Evropi. Konec tedna je v mojem domačem mestu Malmö potekal teniški dvoboj Davisovega pokala med Švedsko in Izraelom. To ni bil običajen dvoboj. Odvijal se je brez gledalcev, saj se lokalno politično vodstvo ni čutilo sposobno zagotoviti varnosti, stališče, ki smo ga mnogi med nami kritizirali. V povezavi z dvobojem je prišlo do demonstracij, med katerimi je bila ena zelo nasilna. Seveda je upravičeno kritizirati politike države Izrael, vendar se ta kritika ne sme sprevreči v sovraštvo do Judov na splošno, z drugimi besedami v antisemitizem.
Ta Parlament je prosil, da se ukine gospodarsko blokado, vendar se ta v zelo veliki meri nadaljuje. Teden za tednom Izraelci kolektivno kaznujejo palestinsko ljudstvo. Naše besede so dobre, vendar imajo le malo veljave, dokler jim Izrael noče prisluhniti. Gospa podpredsednica, prosim vas, da pozovete predsednika, naj skliče sestanek vodij skupin in svojega kabineta, da bi presodili, kako lahko naše besede sprememenimo v dejanja. Ves čas se soočam z vprašanjem svojih volivcev: "Z Izraelom imate sklenjen pridružitveni sporazum. Kako to, da ohranjamo ta odnos z eno stranjo, medtem ko se ta ne ozira na naše interese in z našimi besedami ravna tako prezirljivo?"
(GA) Gospa predsednica, kmetovalci, ki proizvajajo mleko, so v zelo težkem položaju. Cena litra mleka je zdrsnila na 22 do 24 centov, nenaden padec pa se je odrazil tudi v svetovnem merilu v povpraševanju po mlečnih proizvodih, zlasti v Aziji in na Kitajskem, kar je posledica melaminskega škandala. Kot posledica tega je okoli dvajset tisoč kmetovalcev, ki proizvajajo mleko na Irskem, in trideset tisoč ljudi neposredno zaposlenih. 3 % povečanje proizvodnje smo beležili samo v Združenih državah, prav tako se je proizvodnja povečala v Braziliji. Drug problem predstavlja menjalni tečaj med evrom in britanskim funtom. Jasno je, da je treba zagotoviti kratkoročno pomoč kmetovalcem in jim tako pomagati preživeti. Stvar, ki bi jo morali storiti, je, da uvedemo program posredovanja, saj se je v preteklosti izkazal za zelo uspešnega.
Takšni cilji so ravno tako pomembni v gospodarski krizi, vendar bi se morala politika enakosti osredotočiti tudi na moške. Kriza vpliva na trg dela. Pričakuje se, da bodo mnogi med njimi izgubili delo zaradi svojih višjih plač in zmanjševanja delovno intenzivnih dejavnosti v finančnem sektorju. Možnost, da bodo moški bolj vključeni v družinsko življenje, narašča in pojavlja se napredek tudi v zvezi s tradicionalnimi družbenimi vlogami. V kolikšni meri so pripravljeni na to in ali socialne prilagoditve lahko to spremembo pospešijo, sta vprašanji, na kateri bo treba odgovoriti.
(HU) Večkrat sem spregovoril v imenu tradicionalnih narodnih manjšin. Nekateri moji kolegi so me obtožili nacionalizma. Čudno je, da poskuša večina pogosto skriti svoj strah in svoje nazore proti manjšinam z obtožbami, povezanimi z nacionalizmom, ali sovražnimi govori proti manjšinam. Upam, da moji kolegi ne bodo imeli nič proti, če zdaj spregovorim v imenu verske manjšine. Romunska grško-katoliška cerkev je bila v obdobju komunizma prepovedana. Po letu 1990 je bila reorganizirana in si podobno kot druge zgodovinske cerkve vse do današnjih dni prizadeva dobiti nazaj zaplenjene nepremičnine. V Romuniji se sestavlja osnutek zakona, ki bi, če bi bil sprejet, lahko tej cerkvi odvzel nepremičnine, ki so trenutno v postopku za povrnitev. S tega mikrofona bi želel pozornost preusmeriti k nepošteni naravi te situacije, k temu, kako se tepta pravice, in k prikritemu poskusu nacionalizacije. Nesprejemljivo je, da se država škodljivo vmešava v življenje cerkve.
(BG) Hvala, gospa predsednica. načeti bi želel vprašanje, ki povzroča globoko žalost. V zadnjih dveh tednih poslušamo poročila iz Republike Makedonije, kjer so določene cerkvene oblasti izrazile željo po izkopu trupel bolgarskih vojakov, ki so umrli na ozemlju te države v vseh vojnah v 20. stoletju. Bolgarska javnost, in prepričan sem, da enako velja za evropsko javnost, meni, da so takšni pozivi povsem nesprejemljivi. Nihče nima pravice norčevati se iz spomina na tiste, ki so v vojnah izgubili življenje. Kar moramo storiti, je izkazati jim čast in spoštovanje, upoštevati osnovna evropska načela izkazovanja časti umrlim in se držati najboljših običajev, ki jih imamo.
Ponudba ločene oblike družb je usmerjena predvsem v evropska mala in srednje velika podjetja. Do sedaj so imele svojo lastno obliko le velike družbe, namreč evropska družba. Mislim, da je bil tak predlog močno zakasnel. Ker je ta usmerjen v MSP in ker je treba poskrbeti tudi za novo ustanovljena podjetja - to je podjetja, ki nastanejo iz zamisli za ustanovitev podjetja in ne kot posledica preoblikovanja, delitve ali združitve obstoječih ali drugih podjetij -, prav tako pozdravljamo omejevanje Evropske komisije v zvezi z zahtevami, ki jih uveljavlja v zvezi s čezmejno komponento. Mislim, da je Parlament to prav tako izrazil v tem poročilu.
Prav tako verjamemo, da smo usklajeni s sodno prakso Sodišča Evropskih skupnosti glede tega, ali mora biti sedež podjetja enak njegovemu registriranemu sedežu ali sedežu uprave; to je, da se lahko načrtuje le eno podjetje. Vem, da v tem Parlamentu obstaja tudi mnenje manjšine, a mnenje večine v parlamentarnem Odboru za pravne zadeve - od katerega domnevam, da bo jutri plenarno zasedanje prevzelo pobudo - je, da mora vsekakor obstajati možnost ločevanja in da oblika evropske družbe ne sme biti na zgubi v zvezi z nacionalnimi oblikami družb, ki imajo to možnost po sodni praksi Sodišča Evropskih skupnosti.
Glavni problem, ki je zahteval dolga pogajanja, so bile okoliščine v zvezi z udeležbo zaposlenih. V preteklosti smo imeli precejšnje težave s tem, ko smo obravnavali druge pravne akte po pravu družb. Omeniti moram le evropsko družbo in Direktivo o čezmejnih združitvah družb. Verjamem, da nam je s kompromisnimi spremembami, ki so jih podpisale tri največje politične skupine v tem Parlamentu, uspelo najti pravo rešitev tega problema, rešitev, ki črpa iz uspešnih elementov predhodnih pravnih aktov v Evropski uniji, ki predstavlja kompromis med različnimi pravnimi situacijami v državah članicah in ki prav tako prispeva k zaščiti pravic zaposlenih.
Moja zadnja pripomba se nanaša na štirinajsto direktivo, za katero sem tudi poročevalec. Zgodba je podobna tisti o evropski družbi. Naš cilj je uporaba tega zakonodajnega predloga resolucije, da prisilimo Komisijo, da pripravi otipljiv predlog, kot smo to storili v primeru evropske zasebne družbe, in seveda pričakujemo, da bo Komisija to storila, z namenom, da bi zaprla eno zadnjih lukenj v pravu družb in zagotovila svobodo ustanavljanja za podjetja. Iskreno se zahvaljujem za vašo pozornost.
poročevalka. - (HU) Gospod predsednik, gospod komisar, gospe in gospodje, bližamo se koncu dolgega postopka, dolgega in uspešnega postopka, s katerim nam je uspelo mala in srednje velika podjetja pomakniti iz obrobja v središče. To je bil dolg postopek za nas, da smo lahko dosegli točko, kjer ta notranji trg, kljub temu, da je poenoten, ni homogen. Dolga pot, na koncu katere vidimo, da 23 milijonov malih in srednje velikih podjetij deluje z istimi upravnimi bremeni in pravili kot 41 tisoč velikih evropskih družb, kljub temu, da prva ne morejo vstopiti na trg pod enakimi pogoji.
Zdi se nam, da je prišla Komisija pod vodstvom komisarja Verheugna v zadnjih petih letih zelo daleč, in tako pozdravljamo spremembo v filozofiji v Evropski uniji, ki je namenjena odstranitvi ovir, s katerimi se MSP srečujejo na ravni EU in v državah članicah. Ena izmed možnosti za povečanje prometa MSP je ta, da se vedno več MSP omogoči vstop na evropski notranji trg, ker sedaj to počne le 8 % podjetij in le 15 % njihovega prometa se ustvari na trgu. Njihov promet bi se lahko povečal, če bi lahko mnogo obsežneje sodelovali pri inovativnih raziskavah in razvojnih programih in projektih. To bi pomagalo tržnim dejavnostim malih podjetij, če bi se poskrbelo, da bi bili viri zagotavljanja sredstev in financiranja mnogo bolj dostopni kot sedaj. Njihov promet bi se lahko povečal, če bi ustvarili vsaj patent Skupnosti in tako preprečili, da poceni ponarejeni izdelki izpodrinejo intelektualno lastnino, ki jo proizvajajo mala podjetja.
Verjamem, da je najbolj občutljiv izziv z vidika uspeha celotne lizbonske strategije vsekakor pomoč MSP, da se premaknejo iz svojega trga v državah članicah na notranji trg EU. Vendar pa moramo v sedanjem gospodarskem položaju poudariti, poleg vsega, kar je bilo do sedaj povedano, da so težave z glavnim virom financiranja za mala in srednje velika podjetja. Ta vir je namreč še naprej kredit. Povečana občutljivost finančnih institucij na tveganje pa je pomenila, da ima vedno več podjetij težave z dostopom do kredita. S sklicevanjem na negotovost gospodarskega položaja so banke zadržane pri dajanju posojil v teh krogih. Direktorji MSP se pritožujejo, da je lahko ogroženih več tisoč podjetij in več deset tisoč delovnih mest. V osnovi je v našem interesu, da zagotovimo, da sredstva, ki so namenjena za vnos likvidnosti v sistem, dosežejo gospodarstvo namesto da bi ostajala v trezorjih bank. Eden najpomembnejših korakov je, da banke čim prej začnejo spodbujati gospodarstvo in MSP.
Drugi izziv pa je ustvarjanje evropske solidarnosti. To je edini način za nudenje učinkovitejše zaščite kot jo MSP lahko zagotovijo nacionalne države, ki imajo težave zaradi krize. S tem želim poudariti, da sta položaj MSP in način, kako se ta rešuje, tudi preizkus evropske solidarnosti. Kaže, da je Evropa sposobna prevzeti skupno tveganje z državami članicami tudi zunaj evrskega območja. Ukrepi, ki so usmerjeni v glavnem v stabilizacijo evrskega območja, lahko brez težav povzročijo - in so že povzročili - finančno luknjo v neevrskem območju. V sedanjem položaju moram zato evropske nosilce odločitev in predstavnike bančnega sektorja prositi, naj ne dovolijo, da se ustvari Evropa dveh hitrosti, saj bi zrušitev območja, kjer igrajo MSP odločilno vlogo - predstavljajo več kot 90 % vseh podjetij -, s seboj prinesla uničujoče gospodarske posledice. Za ta namen prosim za podporo Komisije in kolegov poslancev. Zahvaljujem se kolegici poročevalki, gospe Nicole Fontaine, in drugim poročevalcem v senci za njihovo delo in ponovno čestitam komisarju Verheugnu za dosedanje dosežke.
član Komisije. - Gospod predsednik, najprej bi se rad zahvalil obema poročevalcema. Gospe imajo prednost, in ne le v teh dneh, in začel bom z zahvalo gospe Herczog za kakovost njenega poročila o Aktu za mala podjetja in za močno podporo, ki jo zagotavlja za pobudo Komisije, da se vzpostavi obsežna politika glede malih in srednje velikih podjetij. Prav tako bi rad izkazal spoštovanje gospodu Lehneju, ne le za njegovo učinkovitost in delo pri vodenju statuta zasebne družbe skozi posvetovalni postopek, ampak tudi za zanimive in ustvarjalne rešitve, predstavljene v poročilu.
Akt za mala podjetja vključuje vrsto zakonodajnih pobud, vključno s predlogom za statut evropske zasebne družbe. Akt za mala podjetja je zasnovan za zagotavljanje, da se načelo "najprej pomisli na male" in prednost malih podjetij trajno in nepreklicno uveljavita pri pripravi politik po Uniji. Akt za mala podjetja prav tako poziva k večjemu priznavanju podjetništva in podjetnikov. V takšnih časih bolj kot kdaj koli potrebujemo ljudi, ki so pripravljeni prevzemati pobude, osnovati projekte in tvegati. Zato verjamemo tudi, da si pošteni podjetniki, ki utrpijo poslovni neuspeh, zaslužijo drugo priložnost.
Statut zasebne družbe je ključni element Akta za mala podjetja. Oblikovan je za MSP. Zato je Komisija predlagala, da se lahko evropska zasebna družba ustanovi ravno tako, kot katera koli domača družba, pri tem pa ji ni treba poslovati v različnih državah članicah ali imeti delničarjev iz več kot ene države - ravno tako, kot doma. Nekateri menijo, da je takšna čezmejna zahteva nujna za forum evropske družbe. Resolucija Parlamenta, ki družbam omogoča izbor med vrsto čezmejnih elementov, je prožna. Evropske zasebne družbe bi lahko upoštevale to zahtevo na primer tako, da bi ustanovile tujo odvisno družbo, ali preprosto tako, da bi zabeležile svoj namen čezmejnega poslovanja.
Nazadnje, v zvezi s čezmejnim prenosom sedežev podjetij: Komisija je v preteklosti Parlament obveščala o svojih razlogih za to, da ni predlagala štirinajste direktive o pravu družb. Ti razlogi še vedno veljajo. Strinjamo se s poročevalcem, da bi morale imeti družbe svobodo ustanavljanja znotraj enotnega trga in imeti možnosti premeščanja svojih sedežev iz ene države v drugo. Vendar pa nismo prepričani, da je predlog nove zakonodaje sedaj najboljša rešitev za dosego tega cilja. Sodna praksa Sodišča Evropskih skupnosti jasno omogoča mobilnost družb. Poleg tega obstoječa zakonodaja - Direktiva o čezmejnih združitvah - zagotavlja pravni okvir za prenos, vključno z zaščitami tretjih strani. Direktiva o čezmejnih združitvah družbi omogoča, da ustanovi novo odvisno družbo v drugi državi članici in nato svojo obstoječo družbo združi s to odvisno družbo. Postopek prenosa in zaščite, ki jih predlaga Odbor za pravne zadeve, so zelo podobni tistim, ki jih predlaga Direktiva.
Naša gospodarska analiza kaže, da bi bila raven zapletenosti postopka čezmejnega prenosa primerljiva s postopkom čezmejne združitve. Direktivo o čezmejnih združitvah bi morale države članice prenesti v svojo zakonodajo do decembra 2007. Prezgodaj je, da bi ocenili njeno polno uporabo. Preden se lotimo kakršne koli nove zakonodaje, bi morala Komisija najprej oceniti, kako ta novi obstoječi regulativni okvir deluje v praksi. Nismo prepričani, da bi direktiva izboljšala obstoječi položaj pod nacionalnim pravom in sodno prakso Sodišča Evropskih skupnosti na tem področju.
S statutom evropske zasebne družbe nameravamo tu - in Komisiji bi se rad zahvalil za predlog in poročevalki za njeno delo - odpreti notranji trg za mala podjetja do enake mere kot za velika podjetja. V tem pogledu je treba orati ledino. Kot smo razpravljali v Odboru za ekonomske in monetarne zadeve, gre za stvar izvedbe temeljite poenostavitve pravil, ki bodo odprla vrata za mala podjetja.
Gre za zagotavljanje, da lahko mala podjetja sodelujejo na javnih razpisih do enake mere kot velike družbe zaradi načina, kako se izvaja javno naročilo. Gre za poenostavitev delovanja malih podjetij na čezmejnih območjih, vključno z zadevami kot so plačilo DDV, boj z birokracijo, ki se je trenutno izkazala za predrago. Prav tako gre za zagotavljanje evropskih finančnih trgov z boljšimi pogoji za razširitev in rast z zagotavljanjem boljšega kreditnega trga za mala podjetja s prizadevanji Evropske investicijske banke in drugih. Nazadnje želim reči še, da
Gospod predsednik, predlog, ki ga je Komisija predstavila za evropsko zasebno družbo v okviru Akta za mala podjetja, je imel resne pomanjkljivosti. Premalo pozornosti je namenjal interesom upnikov, zaposlenih, potrošnikov in malim dobaviteljem. Da omenim nekaj določb, ki jih je vseboval: predvidel je minimalni kapital v višini 1 EUR in poleg tega neustrezne postopke za registracijo, nobene zahteve po čezmejnih dejavnostih in ločevanju statutov, sedeža in dejanskega kraja poslovanja.
Ena od mojih najpomembnejših zahtev - "presoja za MSP" za zakonodajne pobude - je prav tako dobila podporo odgovornega odbora. Birokracijo je treba zatreti v kali. V primeru novih zakonov je treba sistematično izvajati ocene vpliva. Pred njihovim sprejetjem je treba pregledati vse določbe EU v smislu njihovega vpliva na MSP. Zdi se mi pomembno, da so izidi te presoje za MSP predmet neodvisne ocene s strani neodvisnega telesa, in ta zamisel je vključena v besedilu.
Prva je, da morajo države članice oznaniti, kako in v kakšnem času bodo vključile ključne elemente načela "Najprej pomisli na male" v nacionalno zakonodajo. Drugič, države članice bi morale obvezno predstaviti napredek, ki so ga dosegle pri izvajanju načela "Najprej pomisli na male", v letnih poročilih o nacionalnih programih prenove lizbonskega procesa. Tretjič, potrebujemo standardna merila za merjenje napredka pri izvajanju načela "Najprej pomisli na male". Nato, četrtič, moramo tudi na evropski ravni načelo "Najprej pomisli na male" uveljaviti kot obvezno sestavino prihodnje zakonodaje. Poleg tega pa bi v odziv na sedanje dogodke povedal, da bi bilo treba vse obstoječe predpise pregledati v smislu njihovega procikličnega vpliva na MSP. V zvezi s tem moramo hitro ukrepati.
To je očitno pokazalo močno politično voljo vlade in danes bi rad pozdravil odlično poročilo gospe Herczog, kjer je ta spodbuda tako ustrezno razširjena. Prav tako bi se rad zahvalil za kakovost sodelovanja in odlično delo, za katerega moram reči, da smo ga dosegli v Odboru za industrijo, raziskave in energetiko. Danes smo na plenarnem zasedanju predložili dve spremembi. To kaže na to, kako dobro smo opravili svoje delo.
Najprej obžalujem, da ni prisoten komisarjev kolega, gospod McCreevy - mislim, da se je morda ponovno začela sezona konjskih dirk! Resnično obžalujem, da ga ni, ker je tema o pravu družb za nas resnično pomembna in je osrednja tema njegovega porfelja. Drugič, gospod komisar, obžalujem vaše argumente proti predlogom Parlamenta o soodločanju zaposlenih. Jasno smo izjavili, da to ni namenjeno za mala podjetja, ampak, da je statut SPE na razpolago vsem podjetjem. Ni omejen na velikost. Nočemo, da bi bil ta statut SPE način izkoriščanja in neupoštevanja obstoječe zakonodaje - predvsem v nacionalnih običajih -, torej nekaj, kar je zelo pomemben vidik soodločanja. Nočemo, da obstaja "nabiranje od tu in tam" in da se ustvari novi Delaware v Evropski uniji, kjer se lahko podjetja izogibajo takšni vrsti zakonodaje.
Četrtič, resolucijo smo predložili skupaj, da bi Komisijo prosili, da se posvetuje s socialnimi partnerji na podlagi člena 138. To bi bilo primerno pred odločitvijo glede ureditve glede SPE, ker je soodločanje vprašanje, ki se rešuje po členu 138 Pogodbe ES in ki najprej zahteva posvetovanje socialnih partnerjev. To ni bilo storjeno. Sedaj zahtevamo, da se to stori takoj zatem. Vendar pa, če slišim to vrsto odziva od Komisije, bom resno premislila in predlagala svoji skupini, da ponovno premislimo, ali lahko podpremo izdelek SPE. Morda bi morali nocoj poklicati gospoda McCreevya in gospoda Špidlo in videti, ali lahko jutri pred glasovanjem glede tega predstavite boljši predlog.
Na kratko - ker sedaj koristim svoj čas za govor - stališče Skupine socialdemokratov v Evropskem parlamentu ni nasprotovanje priložnosti za mala in srednje velika podjetja, da bi dobila ta nov statut - mi smo za to -, ampak je proti tej obliki izkoriščanja. Našli smo zelo dober kompromis s poročevalcem. Je tudi zelo sodoben in sploh ne zastarel, a v tem času zelo aktualen, ob upoštevanju katastrofalnega poslovanja delničarjev in finančnih trgov, za premislek o boljšem načinu upravljanja družb, kjer imajo svoj delež zaposleni. Gospod komisar, s svojim kolegom in z zadolženimi komisarji morate pretehtati, ali lahko Parlamentu podate bolj pozitivno izjavo.
Drugič, te vrste prenosa bi morale nasprotno prispevati k zaščiti obstoječih pravic delničarjev, upnikov in predvsem pravic zaposlenih. Prav tako bi rad izrazil upanje, da se rešitve, ki jih predlaga poročevalec in vključujejo pripravo predloga o prenosu in predvsem poročilo, ki pojasnjuje in opravičuje pravne in predvsem gospodarske vidike predlaganega prenosa sedeža družbe in njegovih posledic za delničarje in zaposlene, ne bodo izkazali kot dodatna ovira za prenos družb.
Žal pa je sedaj, ko ga imamo in ga spremlja evropska zasebna družba, popolnoma drugačen. Najprej vzemimo velikost ciljnih podjetij. Namesto malih podjetij se je vrinil že tako bolj nejasen pojem malih in srednje velikih podjetij. To je končno pripeljalo, in berem iz obrazložitve osnutka uredbe, ki jo je sprejela Komisija, do "statuta, ki lahko prav tako koristi večjim podjetjem in skupinam". To popolnoma spremeni filozofijo politike in kaj se bo sedaj zgodilo s temi lažnimi MSP? V resnici bodo podružnice multinacionalk, ki, kot vemo, že dolgo zahtevajo enoten manj zavezujoč statut kot se sedaj uporablja za družbe, ki jih upravljajo v različnih evropskih državah.
Sedaj pa poglejmo naravo koristi, ki jih podjetjem nudi statut evropske zasebne družbe. Ne gre več za vprašanje lažjega dostopa do javnih naročil. Bolj gre za to, in ponovno berem iz obrazložitve besedila Komisije, da je sedaj njegov namen "izboljšati okvirne pogoje za podjetja na enotnem trgu". Za ta namen bi lahko imele vse evropske zasebne družbe svoj registrirani sedež v eni državi in svoje dejanske dejavnosti v drugi. Prav tako bi lahko svoj registrirani sedež prenesle v katero koli državo članico bi želele.
(IT) Gospod predsednik, gospe in gospodje, verjamem, da moramo to krizo malih in srednje velikih podjetij rešiti na pristno evropski način. Priče smo kugi, ki je prizadela mala in srednje velika podjetja po vsej celini in jo povzroča pomanjkanje dostopnosti kreditov. Težava je v tem, da banke ne dajejo posojil podjetjem in res je tudi, da poskusi nekaterih vlad za financiranje bank, da bodo lahko te nato financirale mala podjetja, ne uspevajo, ker nihče ne ve, kako so banke dejansko sedaj zadolžene.
Zato predlagam, da nacionalne države z nacionalizacijo svojih nacionalnih bank zagovarjajo tiskanje denarja ali bonov, ki ustrezajo denarju, za financiranje malih podjetij. Tovrsten poskus je bil nedavno izveden v Tajvanu, ki je izdal bone, ki za vse namene ustrezajo denarju, in jih je v obliki osebnih bonov razdelil med državljane Tajvana. To pomeni, da je bilo na Tajskem za vse namene izdanih 3 milijarde USD ali EUR.
Kakor je povedala gospa van den Burg in mislim, da je tudi gospod Wurtz izpostavil to točko v svoji kritiki predloga, je statut evropske zasebne družbe, kakor ja pripravljen s predlogom Komisije in kakor ga je odobril Odbor za pravne zadeve, instrument za ustanavljanje podjetij, ki so lahko velika in imajo določene značilnosti, kot je omejena odgovornost partnerjev in prepoved trgovanja v teh podjetjih na javnih trgih. Vendar pa se lahko tako statut evropske zasebne družbe kot tudi statut nacionalne zasebne družbe uporablja za mala ali za velika podjetja.
Kot je povedala gospa van den Burg, je ravno prožnost ali prilagodljivost evropske zasebne družbe tista, ki pomeni, da moramo biti izredno previdni. To je bila do sedaj naloga Odbora za pravne zadeve. Spremembe, ki jih je sprejel Odbor za pravne zadeve in jih je kar veliko, so oblikovane ravno za preprečevanje, da bi formula evropske zasebne družbe tvorila podlago za, kakor je povedala gospa van den Burg, pojav evropskega Delawara. To se nanaša posebno na eno od pomembnih zadev za gospoda Wurtza: sodelovanje delavcev v podjetjih.
Mislim, da besedilo, sprejeto v okviru Odbora za pravne zadeve, jasno poudarja te omejitve. Ne gre za vprašanje, kot je povedal gospod Wurtz, uporabe pravila države porekla, ampak gre bolj za to, da v skladu s pravili, ki jih je sprejel Odbor za pravne zadeve - in priporočam, da si gospod Wurtz prebere spremembe, ki smo jih sprejeli -, obstaja skupek omejitev, ki preprečujejo, da bi se pravila države porekla uporabljala za tista podjetja, kjer je raven sodelovanja delavcev višja kot ponavadi. V celoti so vključena v spremembah, ki smo jih sprejeli, in mislim, da je s temi spremembami v celoti sprejemljivo sprejeti besedilo, celo s stališča gospoda Wurtza.
Prav tako je treba pozdraviti zmanjšanje birokracije s strani Komisije. To pomeni prihranke za Evropsko unijo v višini približno 2,3 milijona EUR. S komisarjem Verheugnom sva na nedavnem srečanju z irskimi poslovneži razpravljala o problemih, s katerimi se soočajo. Ena zamisel, ki bi jo bilo treba preučiti, je morebiten moratorij na novo birokracijo, ki prihaja iz Evrope, ker ta duši podjetja. V teh težkih časih moramo narediti vse, kar je v naši moči, da poskrbimo, da bodo podjetja preživela, dokler se ne zgodi preobrat navzgor, na katerega upamo.
Ureditev, ki je neposredno veljavna v državah članicah, je naravno dopolnilo Bolkesteinove direktive in protidelavskih sodb, ki jih je izdalo Sodišče Evropskih skupnosti v primerih Viking, Laval in Ruffert. Gre za posledico in rezulat Maastrichtske pogodbe in uporabo štirih svoboščin. Evropska zasebna družba razkriva politične sile, ki so volile za Maastrichtsko pogodbo, ki so poskušale preslepiti delavce, ko so glasovale za Bolkesteinovo direktivo z laganjem in pripovedovanjem, da menda ni vplivala na pravice delavcev.
Zato bi ponovil poziv, ki sem ga izrazil že prej, da bi morali imeti med tem gospodarskim nazadovanjem MSP počitnice v smislu ureditev. Strošek ureditve na ravni EU v Združenem kraljestvu je bil preračunan na 107 milijard GBP v zadnjih desetih letih. To je 107 milijard GBP, ki bi morale iti v inovacije, v okrepljena prizadevanja za izvoz in v rast. Vseeno pa je bilo večino tega treba potrošiti za golo usklajevanje z ureditvijo. Poenostavitev postopkov javnega naročanja, zmanjšanje stroškov za patentne prijave, zrahljanje pravil o državni pomoči in pravi ukrepi proti nepošteni konkurenci z daljnega vzhoda so bistvenega pomena, če želimo, da MSP uspevajo.
(DE) Gospa predsednica, gospe in gospodje, mnogi člani so izpostavili vprašanje udeležbe. Sedaj se ne želim bolj poglabljati v to, a v zvezi s tem želim poudariti, da ima pravo družb naših držav članic tudi funkcijo zaščite interesov javne politike, kot je zaščita upnikov, varnost pravnega sistema in varstvo potrošnikov, funkcijo, ki jo države članice varujejo s preventivnimi sodnimi ukrepi, na primer z določbami o obliki ali registru. V tem pogledu so med državami članicami pomembne razlike.
Odločitve Odbora za pravne zadeve to na mnogih delih upoštevajo - kar je treba toplo pozdraviti - tako, da puščajo odprte možnosti držav članic. Vendar pa si na koncu te stvari nasprotujejo ali jim je vsaj mogoče nasprotovati, razen, če naredimo nekaj glede dejstva, da je dovoljeno, da se registrirani sedež in dejanski sedež - to je dejanski kraj poslovanja podjetja - razlikujeta, saj so zaradi tega posledično te zaščite končno brezpomembne. Podjetje lahko svoj registrirani sedež postavi praktično po svoji volji in se tako izogne zahtevam države, kjer dejansko posluje. Po mojem mnenju s tem države članice de facto - vendar ne de jure - izgubijo veliko mero suverenosti nad svojim pravom družb in njegovo regulativno funkcijo, saj jih je mogoče ovreči.
Dodati želim, da bo to - ali bolje, bi lahko - ogrozilo tudi ugled evropske zasebne družbe, vsaj v državah članicah s strožjimi svojimi zahtevami. Predlagali bi lahko, da počakamo in vidimo, kaj se bo zgodilo, in nato naredimo potrebne prilagoditve, s čimer bi se strinjal, če tega razvoja dogodkov ne bi okrepili postopki in soglasnost. To je moja največja skrb. Za ta potek dogajanj ni razloga. Sodna praksa Sodišča Evropskih skupnosti je le začasen ukrep, ker nimamo direktive o prenosu sedežev podjetij, vendar pa bi v sedaj predvideni obliki ta evropska zasebna družba v osnovi okrepila ta razkroj - in ga varno spravila v zakonodajo Skupnosti enkrat in za vselej. Zaradi tega bi Svet prosil, naj ponovno zelo previdno pretehta to vprašanje.
Akt za mala podjetja vsebuje zakonodajne predloge in politične sporazume, ki bodo povzročili upravne, regulativne in finačne pogoje s potencialom za razvoj teh enot znotraj evropskega gospodarstva. Sedanja kriza in nestabilnost finančnega sistema MSP omejujeta pri dostopu do kreditov in to upočasnjuje njihove običajne gospodarske dejavnosti. Sedaj, bolj kot kdaj prej, potrebujemo usklajen odziv na evropski ravni in pobude držav članic bi morale biti oblikovane v smislu dokumenta, o katerem danes razpravljamo, in usklajene z njegovimi določbami.
Ko Akt sprejmemo v Parlamentu, verjamem, da bi moralo biti prvotno sporočilo MSP, da jim Parlament in evropske instuitucije stojijo ob strani in želijo okrepiti voljo in sposobnost za odpornost, ki jo mala in srednje velika podjetja v Evropi sedaj kažejo, ko se soočajo s to nevihto. To hočemo okrepiti tako z navedbo prednostnih nalog te podpore, kot tudi z izrekanjem praktičnih stvari: pozivanju k večji prožnosti v pravu in k dajanju na razpolago orodij, ki bodo ustvarila okolje, manj sovražno za ta podjetja.
(PL) Gospa predsednica, finančna kriza in posledična gospodarska kriza povzročata, da poskušajo delodajalci spreminjati pravni status svojih podjetij, da bi zmanjšali stroške, vključno s stroški, povezanimi s pravicami zaposlenih in socialnimi obveznostmi. Zato hočejo sedeže svojih podjetij registrirati v državah, kjer predpisi in gospodarski pogoji ustvarjajo priložnosti za zmanjšanje stroškov, saj so pravne zahteve, kot je minimalna plača ali pokojninski prispevki, nižje. Informacije, ki jih vsebuje poročilo, pritegnejo pozornost k dejstvu, da čezmejni prenos registriranih sedežev podjetij ne bi smel voditi k temu, da bi se podjetja izogibala pravnim, socialnim ali davčnim predpisom. Ne sme se kršiti pravic delavcev. Ne moremo dovoliti, da bi socialni standardi padli. Najti bi bilo treba drugačno sredstvo za podporo malih in srednje velikih podjetij, kot je na primer zagotavljanje posojil.
- (CS) Gospe in gospodje, v poročilu gospe Herczog o MSP govorimo o 70 % delovnih mest in 70 % prejemkov od DDV v EU. Zato bi rad izrazil ne le to, da izredno cenim pobude poročevalke, ampak tudi svojo podporo. V sedanji krizi so MSP očitno v kategoriji z visokim tveganjem. Zato moramo spodbujati večjo socialno zavest MSP. Neprestano se srečujejo z vrsto ovir. Mnogo težje pridobivajo posojila kot velike družbe. Prav tako sta za MSP težja upravno in birokratsko breme. Vedno je MSP mnogo težje dobiti javna naročila v Evropi kot v ZDA in mnogih azijskih državah. Zagovarjamo dejstvo, da so bistvenega pomena za zdravje evropskega gospodarstva. Dajmo jim torej tisto, kar potrebujejo, da lahko to potrdijo, in sicer priložnosti v sedanjem obdobju, ko se kriza širi kot posledica učinka domin, ki so ga sprožili finančni velikani in multinacionalne družbe.
(PL) Gospa predsednica, sprejetje statuta za evropsko zasebno družbo bo omogočilo ustanavljanje teh podjetij, ki bodo delovala v vseh državah članicah na enaki podlagi. Cilj tega je predvsem odstraniti sedanje obremenilne predpise za mala in srednje velika podjetja, ki delujejo na mednarodni ravni. Za vodenje takšne dejavnosti so MSP de facto prisiljena ustanoviti podjetje v ciljni državi. Ta postopek z vidika dejstva, da obstaja v EU 27 različnih pravnih sistemov, jasno ustvarja velike stroške. V primeru evropske zasebne družbe bodo lahko lastniki svoja podjetja registrirali v enaki obliki, ne glede na to, ali dejavnost izvajajo v domači državi ali v kateri koli drugi državi članici. Čas in denar, ki ju bodo prihranili pri pravnih nasvetih, upravljanju in upravnih postopkih, bosta postopek nedvomno poenostavila in ga naredila primernejšega za podjetnike, ki želijo vlagati.
Eden glavnih strahov skeptikov se nanaša na to, da ni zahteve, da mora imeti podjetje v lasti zadostno količino družbenega kapitala za zaščito upnikov. Nič ne bi moglo biti bolj oddaljeno od resnice. Družbe z omejeno odgovornostjo so dokaz dejstva, da je lahko podjetje uspešno brez potrebe po družbenem kapitalu - so najbolj priljubljena vrsta podjetja na svetu. V današnjem svetu je družbeni kapital izgubil svojo najpomembnejšo funkcijo, namreč zaščito upnikov. V primeru evropske zasebne družbe to zaščito nudijo drugi mehanizmi, ki temeljijo v glavnem na povečani preglednosti njenih dejavnosti in tesnejšem sodelovanju z upniki. Danes poslovni partnerji sami ne posvečajo veliko pozornosti družbenemu kapitalu zaradi toka kapitala, ki je poznan kot denarni tok, ki pove mnogo več o solventnosti podjetja kot pa sam kapital.
Še vedno ostaja vprašanje pravic zaposlenih - posebno v tem okviru sindikate skrbi opustitev predhodno doseženih standardov. Vendar pa mislim, da gre za lažni alarm. Predlagani statut vsebuje nedvoumno določbo, po kateri se udeležba zaposlenih izvaja skladno z nacionalnimi pravnimi predpisi. Privlačnost evropske zasebne družbe bi lahko ogrozila prenizko določena meja za udeležba zaposlenih. Mislim, da bi bilo treba ohranjati najmanjšo raven 500 zaposlenih, da ne bi malih podjetij obremenjevali z dodatnimi stroški.
Poleg poenostavitve možnosti malih podjetij za udeležbo pri javnem naročanju z zagotavljanjem boljšega dostopa do notranjega trga, do poenostavitve pridobitve kapitala in z izdelavo nediskriminatornih pravil v zvezi z državno pomočjo, je treba prav tako spremeniti odnos, ki se širi v vse postopke odločanja, v šolah, na univerzah in na delovnem mestu. Raziskave kažejo, da obstaja močna medsebojna zveza med podjetništvom in rastjo. Prihodnje švedsko predsedstvo si bo ciljno prizadevalo predvsem za poenostavitev podjetništva žensk, pomembne evropske strategije v prihodnosti.
Minimalni delniški kapital v višini 10 000 EUR, ki ga je predlagala Komisija, bi lahko koristil podobi podjetja s tem, ko bi zagotovil določeno raven verodostojnosti. Po drugi strani pa je ta znesek v nekaterih državah članicah težje zbrati kot v drugih. Družbeni kapital ne bi smel biti resna ovira za ustanovitev podjetja in zato potrjujem kompromisno spremembo, ki jo je sprejel Odbor za pravne zadeve, ki določa znesek minimalnega delniškega kapitala evropske zasebne družbe na 1 EUR, a ga mora spremljati zahteva, ki določa, da mora upravljavec podjetja podpisati izjavo o plačilni sposobnosti.
V zvezi z vprašanjem o udeležbi zaposlenih v podjetju bi se moralo odločati po zakonu države, kjer ima podjetje svoj registrirani sedež. Vendar pa bi bilo treba narediti izjemo temu pravilu, če bi pravica do udeležbe določenega števila zaposlenih v podjetju, ki bi se morala uporabljati v državi članici, kjer ti dejansko delajo, omejena z veljavnim pravom v državi, kjer je registrirana evropska družba. V tem primeru bi bilo vodstvo podjetja kot del sporazuma, sklenjenega s predstavniki zaposlenih, dolžno ustvariti enotni sistem udeležbe.
(PT) Gospa predsednica, komisar, gospe in gospodje, v tem poročilu poskušamo poudariti pomembnost MSP, vključno z družinskimi podjetji in tistimi, ki so vključena v socialno ekonomijo. Čestitati želim kolegici Edit Herczog, saj je njeno poročilo v tem pogledu bistveno. Na tem področju so bili pripravljeni drugi dokumenti in besedila in pomembno je, da se skladajo. Na primer, omenil bi evropski program Eurostars in poročilo o predkomercialnih naročilih.
Gospa predsednica, to poročilo prav tako poudarja mnogo načinov zmanjšanja birokracije za ustanovitev te vrste podjetja, da bi se izkoristilo njihovo sposobnost pobude, začetka novega podjetja, proizvodnje novih izdelkov, zagotavljanja novih storitev, prilagojenih potrebam potrošnikov in drugih podjetij, in tako okrepitve razvoja evropskega gospodarstva. Prav tako bi rad omenil nekaj, kar je po mojem mnenju zelo pomembno: gre za vprašanje, omenjeno v odstavku 47 poročila gospe Herczog. Priporočljivo je, da se določeni vidiki pravnega in davčenga sistema držav članic v tem pogledu izboljšajo, da lahko sedanji model v večini držav članic odvrača od prenosa podjetij, zlasti družinskih podjetij, in tako poveča tveganje za likvidacijo ali zaprtje podjetja. Države članice morajo zato pozorno pregledati svoj pravni in davčni okvir, da bi izboljšale pogoje prenosa podjetij in za spodbujanje in uporabo učinkovitih modelov za prenos podjetij na zaposlene kot dodatno možnost poleg njihovega zaprtja. Ta pristop bi omogočil zaščito delovnih mest in ponovno vlaganje dobičkov za boljši razvoj teh podjetij.
Poudariti je treba, da posebno pomembnost pripisujemo predvsem MSP in podjetništvu žensk, in zato, ker smo ravno praznovali mednarodni dan žena, 8. marec, bi to priložnost rad izkoristil, da jim zaželim vse najboljše. Vendar pa moramo poudariti, da je to precej zapleten akt, v katerega smo vključili vse, kar smo lahko vključili v zvezi z MSP: zmanjšanje birokracije in pripisovanje posebne pomembnosti raziskovalnim in razvojnim dejavnostim v MSP in financam, ki se nanašajo na te dejavnosti.
Menim, da je posebno pomembno za dobro držav članic, da od njih zahtevamo, da poročajo o napredku v svojih letnih poročilih o lizbonskem procesu. V nasprotnem primeru bo večina dobrih priporočil, ki so bila pripravljena tu, pozneje ostala mrtvih. Prav tako se strinjam z Edit Herczog, da je prednostno obravnavanje novih držav članic, in predvsem tistih, ki so zunaj evrskega območja, pomembna politična posledica te celotne naloge. So v izredno težkem položaju, ki presega celo splošno neugoden položaj malih in srednje velikih podjetij in kljub temu bi lahko igrale izredno pomembno vlogo pri premagovanju krize.
Da omenim le nekaj elementov notranjega trga: vsekakor je pomembno, da se le 8 % MSP ukvarja s čezmejnimi dejavnostmi; ta odstotek je treba povišati. Mentorstvo je posebno pomembno pri spodbujanju takšnih dejavnosti. To bi bilo mogoče na eni strani doseči z zmanjšanjem upravnih bremen in na drugi strani z dejavnostmi, ki vključujejo DDV, kot je sistem vse na enem mestu ali nižja stopnja DDV. Nadalje moramo spodbujati večjo usmerjenost v MSP tudi pri javnih razpisih na ravni Skupnosti, na primer tako, da pogosteje kot glavne izvajalce izberemo MSP ali da izdajamo javne razpise, namenjene posebej njim.
Krog MSP, katerega predsednik sem, bi izredno rad videl rezultate pri vzpostavljanju temeljitega sistema jamstev in kreditnega sistema na ravni EU. Upam, da bo nova priložnost Evropske investicijske banke (EIB) izpolnila upanja, ki se polagajo nanjo. Kar zadeva hitro izvajanje plačilnih direktiv in za reševanje situacije v zvezi z dolgom, je treba na ravni držav članic ukrepati usklajeno. V celoti morajo tako za pridobitev novih trgov kot tudi za reševanje upravnih izzivov prizadevanja držav članic za okrepitev mentorskega sistema in podpora EU za takšne podvige priti hitro.
Mislim, da je napaka uvajati sodelovanje delavcev na taki ravni, z drugimi besedami v tako malih družbah. Popolnoma razumem povezanost s sistemom socialnega in gospodarskega upravljanja, ki je dokazal svojo vrednost. Mislim, da v tem primeru izgubljamo del učinkovitosti statuta, ki ga predlagamo, in bo sprejet z vsiljevanjem sistemov sodelovanja delavcev malim podjetjem, pri tem pa menim, da so takšni sistemi primerni le za velika podjetja. Vendar pa razen tega pridržka mislim, da je besedilo odlično.
Vendar pa so te študije trikrat napačne. Najprej, pretiravajo v količini zakonodaje, ki je sprejeta na ravni EU namesto na nacionalni ravni, navajajo 50 % ali več, medtem ko nacionalne študije kažejo, da gre za 6 do 15 %. Drugič, ne upoštevajo dejstva, da zakonodaja EU, ko je prava, zmanjša stroške poslovanja in zmanjša birokracijo s tem, ko imamo en sklop standardov - skupna pravila za skupni trg - namesto 27 različnih in ločenih. Tretjič, ne upoštevajo dejstva, da ko že nalagamo stroške, je to pogosto namerno, da bi privarčevali kasneje. Ko zahtevamo, da je pri cigaretah sistem zdravstvenih opozoril, ali ko zahtevamo, da se azbest odpravi iz izdelkov in z delovnih mest, je to zato, da bi zmanjšali stroške in rešili življenja ljudi kasneje.
Žalostno je, da gospod Toubon zapušča dvorano, ker sem želela odgovoriti na obtožbo, ki jo je izrekel glede našega kompromisa: namreč, da za MSP zahteva nova težka bremena. Dejansko se v kompromisu ponovno vzpostavlja trenutno stanje za združitve, delitve podjetij in prenose sedežev. Glede ustanavljanja podjetij, ki začenjajo od začetka, obstaja precej visoka meja za podjetja z manj kot 500 zaposlenih. Tisti z med 500 in 1 000 zaposlenimi imajo ravno tisto, kar je v drugih direktivah. Ne moremo reči, da je zaradi tega trenutno stanje še težje; zaradi tega je lažje. V tem posvetovanju s socialnimi partnerji bi radi poenostavitev in boljši sistem, ki je usklajen povsod po EU.
Zadovoljen sem, da od leta 2007 delamo skupaj z GD za podjetništvo in komisarjem Verheugnom pri podjetniškemu izobraževanju, ki je v Evropi zelo potrebno in zaostaja za mnogimi drugimi področji. Lahko bi navedel mnogo primerov dobrih instrumentov, kot je Erasmus za mlade podjetnike, a sedaj ne bi rad govoril o tem. Gre za postopek, kjer je mnogo vprašanj v zvezi z dostopom do finančnih sredstev. EIB sedaj sprošča prostor za kredite: 30 milijard EUR za MSP, 1 milijarda EUR na leto več za srednje velike družbe in dodatna 1 milijarda EUR za dolžniško-lastniško financiranje.
O vprašanju posvetovanj in sodelovanja delavcev se je tu mnogo razpravljalo - in ne le danes. Kot del svojih priprav je Komisija med julijem in oktobrom 2007 izvedla javno posvetovanje o morebitni SPE. Predstavniki sindikatov, vključno z evropskimi sindikati, so na konferencah predstavili svoje poglede, predvsem v letu 2008. Marca 2008 je bila pomembna konferenca in o teh vprašanjih smo tisto leto večkrat razpravljali s strokovnjaki iz evropskih sindikatov. Poudaril bi rad eno pomembno zadevo, ki je pravna podlaga. To ni člen 138, ker nismo na področju socialne politike, ampak člen 308, ki to pobudo spremeni tako, da temelji na soglasnosti držav članic. Po prejšnjem členu ni bilo razloga za začetek posebnega posvetovanja.
Zaključil bom s tem, da bom povedal, da je letos evropsko leto kreativnosti in inovacij in da je zelo pomembno imeti pristop, ki podpira kreativno zmogljivost naših podjetij. Ljudje so zelo pomembni ne le zaradi krize, ampak tudi zato, ker ni večjega potenciala kot so ljudje. Vprašanja, kot so pravice intelektualne lastnine ali patent Skupnosti, bi lahko v bližnji prihodnosti obravnavali z bolj nepristranim in odkritosrčnim političnim pristopom. Evropa je lahko pri podpiranju MSP bolj inovativna in ustvarjalna.
poročevalec. - (DE) Gospa predsednica, komisar, rad bi podal štiri pripombe. Najprej mislim, da bi morala Komisija v zvezi z direktivo o prenosu registriranih sedežev opustiti svoj argument, ker tvega, da se bo osmešila med strokovnjaki. Teorija, da je mogoče prenose podjetij urejati tako, da se podjetje ustanovi v sosednji državi in se nato z njim združi lastno podjetje po Direktivi o združitvah, bi bila stežka bolj birokratska. Tu govorimo o zmanjšanju birokracije in olajšanju stvari za MSP. Ta predlog le še dokazuje, kako malo smisla ima, da Komisija še naprej vztrajno zavrača predstavitev predloga o štirinajsti direktivi. To je v korist le odvetnikom.
Četrta stvar, ki jo želim povedati, je, da argument s strani levo usmerjenih poslancev - nobeden izmed njih ni prej ostal na razpravi -, da bi bilo treba predlog zavrniti, ne upošteva vsebine poročila - gospod Medina Ortega ima glede tega popolnoma prav. V vsebini poročila je dejansko poskrbljeno za vse kritike, ki so bile predstavljene. Zato bi predlagal, da tudi levo usmerjeni poslanci razmislijo o ponovnem branju poročila in sprememb in o njihovi ponovni razpravi v skupini.
poročevalka. - Gospa predsednica, zelo mi je žal, da niso v prostoru prisotni vsi moji volivci, ker je bilo čudovito poslušati, kako je mnogo poslancev iz mnogih držav pozdravilo moje poročilo o Aktu za mala podjetja. Vendar pa moram povedati, da moje poročilo brez Komisije ne bi bilo mogoče, namreč brez gospoda Verheugna in njegove ekipe za mala podjetja, gospe Le Bail in drugih. Prav tako mi to ne bi uspelo brez Medskupine za mala podjetja.
Drugi vidik je povezan s statusom žensk, ki upravljajo mala podjetja. V mnogih pogledih se ne razlikujejo bistveno od delavcev. Razlogi za to so lahko pomanjkanje razvoja storitev, ki pospešujejo ravnotežje med zasebnim življenjem in delom, kot tudi težko konkurenčno okolje, kjer so zelo pomembne mreže. Takšne mreže, ki pospešujejo tok informacij in lahko po potrebi zagotovijo podporo, so prihodnost podjetij, ki jih vodijo moški, medtem ko so ženske s tega vidika bolj ranljive. Iz tega razloga je treba spodbujati povezave med podjetji, ki jih vodijo ženske, in med tistimi, ki jih vodijo moški.
poročevalec. - (IT) Gospa predsednica, gospe in gospodje, v preteklem letu se je število beguncev v svetovnem merilu povečalo. Številka sedaj znaša približno 12 milijonov. Če vključimo tiste, ki so notranje razseljeni, se ta poveča na 26 milijonov ljudi v svetovnem merilu, ki potrebujejo enako vrsto zaščite. Razlog za to je, da na svetu še naprej potekajo vojne; trenutno je 4 milijone iraških beguncev in razseljenih ljudi, in jasno je, da so ti begunci posledica vojn, pri začetku katerih so vlogo igrale tudi naše države.
Nujno je ustvariti skupno evropsko azilno politiko, ker smo po pravni državi dolžni zagotoviti, da se te ljudi povsod po Evropski uniji sprejema enakopravno. To postane še toliko pomembnejše, če upoštevamo, da nekatere države članice še nimajo sistemskega zakona o azilu. Z obžalovanjem opažam, da je bilo usklajevanje azilnih postopkov preloženo za dve leti, kar pomeni, da se bo izvajalo leta 2012. Končati moramo grozno nesorazmernost, ki obstaja med državami članicami in različnimi azilnimi sistemi. Sedaj smo v paradoksnem položaju, po čemer stopnje priznavanja kandidatov za status begunca za državljane nekaterih tretjih držav nihajo od približno 0 % do 90 %, odvisno od tega, katera država članica prejme prošnjo.
Usklajevanje standardov mora privesti do visoke ravni zaščite v celotni EU ter ne sme temeljiti na najmanjšem skupnem imenovalcu. Institut azila je pomemben del naše demokracije in zaščite človekovih pravic in nesprejemljivo je, da je bil v zadnjih letih resno spodkopan, saj potrebe prosilcev za azil ter načelo nevračanja, določeni v mednarodnih konvencijah, niso bili vedno spoštovani. Evropska unija bi morala na zunanjih mejah zagotoviti mehanizme za prepoznavanje prosilcev za azil in omogočiti osebam, ki imajo pravico do mednarodne zaščite, dostop do njenega ozemlja, tudi v okviru dejavnosti nadzora svojih zunanjih meja. Zaradi tega mislimo, da je primerno, da ponovno pregledamo vlogo agencije Frontexa, ki pogosto obravnava prosilce za azil kot da so nezakoniti priseljenci.
S tem poročilom Evropski parlament agencijo Frontex poziva, naj zagotovi natančne podatke o številu prosilcev za azil, ki so bili kot taki prepoznani med njenimi operacijami, in o usodi oseb, ki so bile med temi operacijami prestrežene in vrnjene v državo tranzita ali izvora. Zagotoviti moramo, da se pravilno uporabljajo mednarodne konvencije, kot tudi sporazumi o sodelovanju s tretjimi državami. Sporazumov ni mogoče delati z državami, ki niso podpisale Ženevske konvencije. Vendar se mnoge države za to ne menijo, vključno z Italijo, ki je podpisala sporazum o upravljanju migracijskih tokov z Libijo, državo, ki ne namerava podpisati Ženevske konvencije o beguncih.
Prosilci za azil so ranljivi ljudje, za katere je treba zagotoviti primerne pogoje za sprejem. Države članice ne morejo ljudi pridržati le iz razloga, da prosijo za mednarodno zaščito. Zato menim, da se prosilcev za azil načeloma ne bi smelo pridržati. Žal pa v mnogih državah članicah pridržanje prosilcev za azil še vedno obstaja zaradi dejstva, da v državo vstopijo nezakonito. Na žalost, in s to točko bom zaključil, v Evropsko unijo ni mogoče vstopiti na drugačen način. Paradoks je naslednji: celo prosilci za azil morajo biti predmet mešanih tokov, da bi vstopili v EU. Azil ni dovoljenje: azil je dolžnost držav in pravica tistih, ki bežijo pred vojno.
Najboljši azilni postopek bi bil neuporaben, če ne bi bil zagotovljen dostop do takšnega postopka. Strinjam se z vami, gospod Catania, o potrebi po izboljšanju našega dela z mejnimi uslužbenci, za njihovo usposabljanje in ozaveščanje o azilnih vprašanjih. Omenili ste mešane tokove. Agencija Frontex mora biti res sposobna prevzeti to nalogo usposabljanja. Ko bo urad za podporo ustanovljen, bo k temu prispeval tako, da bo pripravil priročnike za mejne uslužbence. Prav tako moramo najti boljšo opredelitev odgovornosti v primeru, ko se rešuje ljudi na morju. Kjer bi se morali izkrcati? Kje bi lahko, če je potrebno, zaprosili za azil? Z državami članicami poskušamo najti prave odgovore na ta vprašanja. Seveda se moramo zavedati pritiskov, pod katerimi so azilni sistemi v nekaterih državah članicah. Hočemo solidarnost, ne le v finančnem smislu, ampak tudi v obliki skupin strokovnjakov za hiter odziv, ki jih ustvarja urad.
pripravljavka mnenja Odbora za proračun. - (LT) V zadnjih letih je število beguncev po svetu doseglo 16 milijonov. V letu 2007 je EU prejela več kot 200 000 prošenj za azil. Tako begunci, ki so prosili za azil, kot tudi nekatere države članice se soočajo s problemi in velikim bremenom, ki bi ga olajšal skupni evropski azilni sistem. Vladne ustanove bi morale uporabljati konkretne, jasne in enake pogoje pri odločanju o sprejetju prošenj za azil. Pomembno je, da se status begunca zagotovi na podlagi stvarnega primera in ne na podlagi splošne ocene, ki temelji na primer na nacionalnosti. Pozornost bi rada pritegnila k dejstvu, da načrt azilne politike Evropske komisije ne omenja agencije Frontex, ki igra zelo pomembno vlogo na področju zaščite beguncev. Nadalje je pomembno, da omenimo, da je število prosilcev za azil odvisno neposredno od političnega, gospodarskega in družbenega položaja v državah, od koder izvirajo prosilci za azil. Zato bi moral biti skupni evropski azilni sistem tesno povezan z evropsko politiko razvojnega sodelovanja in s humanitarnim delom, ki bi zmanjšalo število prosilcev za azil, prosilcev, ki so pogosto gospodarski migranti.
V letu 2008 je, kot je že izpostavil poročevalec, število beguncev naraslo na več kot 12 milijonov. Zato moramo nujno začeti z drugo fazo skupnega evropskega azilnega sistema. Če se vzpostavi enoten postopek vlaganja prošenj, je lahko zaradi učinkovitosti, hitrosti, kakovosti in pravice pri odločanju po vsej EU le identična raven zaščite, skupaj s standardi za klasifikacijo beguncev ali oseb, ki potrebujejo mednarodno zaščito. Samo na ta način je mogoče prosilce za azil obravnavati enako, ne glede na državo članico, kjer vložijo prošnjo za azil.
Zato sem navdušen nad predstavitvijo tega akcijskega načrta za azil, h kateremu so prispevali različni udeleženci in ki opredeljuje načrt, ki mu je treba slediti v prihodnjih letih, za razvoj skupnega evropskega azilnega sistema. Podpiram predlagane spremembe za direktivo o pogojih sprejema, direktivo o azilnih postopkih in za direktivo o pogojih za sprejem prosilcev za azil, z namenom, da se razjasnijo kriteriji, ki prosilcem za azil omogočajo, da izpolnjujejo pogoje za mednarodno zaščito. Vesel sem, da je komisar Barrot poudaril potrebo po zagotavljanju skladnosti z drugimi politikami, ki vplivajo na mednarodno zaščito, in upam, da bo ta isti usklajeni pristop razširjen na druga skupna področja.
v imenu skupine ALDE. - Gospa predsednica, podpiram poročilo poročevalca in delo Komisije. Ni opravičila za slabo stanje upravljanja z begunci v EU, saj je število prošenj za azil po zgodovinskih standardih nizko. Pomanjkanje skupne prakse, različnih virov informacij o državi izvora in neuspeh pri ustreznem izvajanju zakonodaje EU pomenijo, da ne veljajo povsod enaki pogoji. To povzroča, da prosilci iščejo boljše pogoje na različnih krajih, države pa si jih podajajo.
Zelo pomembno je, da se države EU obveže, da dovolijo prosilcem za azil, da po šestih mesecih delajo, če o njihovi prošnji ni odločeno: ohranili bi dostojanstvo in prav tako plačevali davke. Zelo sem razočarana, da se je Združeno kraljestvo odločilo proti izboljšani direktivi o pogojih sprejema, saj bi to oviralo samodejno pridržanje samo na podlagi predložitve vloge za azil, presekalo pospešeno pridržanje Združenega kraljestva in uvelajvilo pravilco do dela po šestih mesecih. Mislim, da je precej sramotno, da moja lastna država meni, da so ti pogoji preveč nadležni.
v imenu skupine UEN. - (PL) Gospa predsednica, še enkrat bi se morali iz vsega srca zahvaliti francoskemu predsedstvu, ki je zelo napredovalo pri vprašanju o azilu, ko je lani oktobra izpeljalo sprejetje Evropskega pakta o azilu in priseljevanju s strani Sveta. Res je, da potrebuje Evropska unija skupno azilno politiko in da mora razviti odnos solidarnosti glede sprejemanja beguncev. Državam članicam EU, ki so posebno izpostavljene pritoku prosilcev za azil, bi morali zagotoviti pomoč. Vprašanje azila je zelo občutljivo. Težko je oceniti, kdo res potrebuje zaščito in kdo poskuša ubežati revščini v svoji državi, in čeprav si tudi slednji zaslužijo pomoč, ne moremo pomagati vsem. Da povzamem, naši postopki EU bi morali biti poenoteni, pregledni in hitri.
Skoraj vsak teden slišimo zastrašujoča poročila iz begunskih taborišč v južni Evropi. Tisti, ki so se znašli tam, živijo v groznih pogojih, ki so se jih oblasti odločile spregledati. Problem očitno ni v posameznikih, ki so pridržani v taboriščih, ampak bolj v nespoštovanju človekovih pravic kljub dejstvu, da vse države članice vsaj teoretično dosegajo köbenhavenska merila. To je vprašanje, o katerem bi morali namesto tega razpravljati tu v Parlamentu. Dostop do ozemlja države mora biti stvar, o kateri se odločajo posamezne države članice, a mednarodne konvencije in sporazume je treba seveda spoštovati.
Včeraj je bil mednarodni dan žensk. Vprašanje, s katerim sem se ukvarjala v tem parlamentarnem obdobju, je, kako različne države ravnajo z ženskami in otroki, ujetimi v trgovanje z ljudmi, torej, ali imajo ti ljudje pravico ostati v EU ali prejeti pomoč za povratek domov. Ko so socialni demokrati vodili Švedsko, je bilo vnaprej določeno, da so imele ženske, s katerimi so grdo ravnali na Švedskem - ne glede na to, ali je bila to posledica trgovanja z ljudmi, poroke ali če so bile žrtve nasilja -, pravico ostati. Sedaj ima ženska možnost ostati, a le če sodeluje s policijo in s tožitelji. Za katere zločine razen trgovanja z ljudmi je sodelovanje zahteva za azil? Mislim, da je to diskriminacija proti ženskam in otrokom in bi rada to temo izpostavila danes, na dan po dnevu žena.
Tretje vprašanje je, kako različne države sprejmejo prosilce za azil in katere države so izbrane. Moja država, Švedska, je ena od držav, ki so sprejele največ beguncev iz Iraka. V primerjavi tako z ZDA, kot s Kanado je to ogromna količina in hkrati velja isto tudi v primerjavi z večino držav EU. Upam, da bo novi azilni sistem v EU bolje pripravljen za sprejemanje skupne odgovornosti, ko se na svetu kaj zgodi ali v primeru Iraka, ko so napadene države. Ne bi smelo veljati, da sistem EU, ki temelji na solidarnosti, deluje le, ko je mir - delovati mora tudi v času krize in sporov.
Prepričani smo lahko, da bo v prihodnjih mesecih in letih še več beguncev in prosilcev za azil. Nikogar ne bo presenetilo, da je rešitev Evropskega parlamenta usklajevanje nacionalnih azilnih sistemov. Poročilo predlaga skupni evropski azilni sistem in skupni urad za podporo prosilcem za azil s skupnimi standardi za zagotavljanje statusa begunca in azilnega statusa. Predlaga, da nacionalne vlade ne bi smele imeti pristojnosti za pridržanje prosilca za azil le na podlagi tega, da so prosilci za azil, in da bi bilo treba beguncem dovoliti, da zaprosijo za gibanje iz ene evropske države v drugo. Predlaga, da bi moral imeti prosilec za azil, če je pridržan, pravico do pravnega sredstva pred nacionalnim sodiščem.
(MT) Poročevalec je po pravici povedal, da je treba skupno azilno politiko graditi na načelu solidarnosti. Natanko te solidarnosti primanjkuje v naši azilni politiki, kot bo komisar Barrot osebno opazil konec tega tedna, ko bo obiskal mojo državo Malto in otok Lampedusa. Komisar, ugotovili boste, da se vam bo solidarnost, ki jo iščete, izmaknila. Solidarnost je bila prvič predstavljena lanskega oktobra v Paktu o priseljevanju in azilu. Vnesena je bila s klavzulo o deljenju bremena, ki se je osredotočala na porazdelitev bremena med državami. Takrat je bila prvič predstavljena in to je bila pozitivna poteza. Ta klavzula se uporablja na prostovoljni podlagi in migrantom, ki prispejo v eno državo, kjer prosijo za azil, dovoljuje, da lahko prestopijo v drugo državo Evropske unije. Ta Parlament je v letošnjem proračunu Evropske unije celo dodelil 5 milijonov EUR, da bi pospešil izvajanje te klavzule. Doslej v praksi še nismo bili priča uporabi te klavzule razen v primeru Francije, ki se je ponudila, da bo prevzela 80 prosilcev za azil iz Malte. To je pomembna poteza, a ji druge države članice Evropske unije niso sledile, kar je velika škoda. Zato se moje vprašanje komisarju glasi: kakšne ukrepe izvaja Komisija za zagotavljanje, da se ta mehanizem deljenja bremena izvaja? Kaj dela, da bi zagotovila, da svojo solidarnost ponudi več držav in prevzame priseljence iz države, ki nosi nesorazmerno breme? Ali namerava Komisija pripraviti evropski program prerazporeditve med državami in kako namerava graditi na tej klavzuli in jo uporabljati?
- (CS) Gospa predsednica, nikakor se ne strinjam z evroskeptično kampanjo proti skupni politiki preseljevanja in azilni politiki iz Lizbonske pogodbe. V boju proti gospodarskemu preseljevanju moramo ukrepati skupaj in odločneje, hkrati pa moramo zagotavljati dostojnejše pogoje za prosilce za azil. Skrbi me, da otroci beguncev v evropskih taboriščih po več mesecev nimajo dostopa do izobraževanja ali nujne zdravniške pomoči. Prav tako ni sprejemljivo, da nekatere države v schengenskem območju priznavajo status begunca, druge pa ne. Obžalovanja vredno je, da agencija Frontex ne spremlja števila in držav izvora prosilcev za mednarodno zaščito. Da, potrebujemo enoten azilni postopek in prav tako moramo na podlagi solidarnosti pomagati tamponskim državam. Vendar pa moramo, da bi preprečili preseljevanje, prav tako povezati azilno politiko z razvojno politiko.
Rad bi podal nekaj pojasnil. Najprej, nekateri med vami ste omenili agencijo Frontex, predvsem gospod Catania. Povadati vam moram, da ima agencija Frontex sedaj častnika za zvezo v uradu visokega komisarja Združenih narodov za begunce. To so resnična prizadevanja s strani agencije Frontex, da bi v celoti razumela probleme, ki vplivajo na prosilce za azil, in Komisija je predlagala pravila za izboljšanje opredelitve odgovornosti agencije Frontex v pomorskih dejavnostih. Trenutno o tem pomembnem vprašanju razpravljamo z državami članicami.
poročevalec. - (IT) Gospa predsednica, gospe in gospodje, rad bi se zahvalil kolegom poslancem, ki ste podprli to poročilo, kot tudi gospodu Barrotu za njegovo podporo in delo Komisije, namenjeno spremembi določenih direktiv, predvsem Direktive o azilnem postopku, ki kaže pripravljenost za izboljšanje skupnega azilnega sistema. Parlament na tem področju deluje kot sozakonodajalec in verjamem, da moramo za usklajevanje azilnih postopkov igrati našo vlogo na višji ravni, stremeti k sistemu usklajevanja, ki omogoča sprejem večjega števila in izboljšuje standarde sprejema v države članice, da bo sistem vse bolj koheziven.
Verjamem, da je ta Parlament izpolnil pomembno vlogo, ko je obiskal upravne zbirne centre v Evropi. Obiskali smo jih mnogo - gospa Roure je bila poročevalka za končno poročilo - in opazili smo, da je bila v državah članicah pogosto kršena pravica do azila, da pogosto niso bili zagotovljeni običajni pogoji sprejema, kot je pravica do zdravstva in pravne pomoči, in niso bile zagotovljene informacije o morebitnih prosilcih za azil. To se je zgodilo zaradi tega, ker so bili mešani tokovi upravljani na tak način, da sta boj proti nezakonitemu priseljevanju in obramba zunanjih meja dobila prednost pred potrebo po sprejemu in predvsem po sprejemu prosilcev za azil.
Področje dejansko ni področje Skupnosti, ampak medvladno področje, kjer je Svet - z uredbo - poskušal spodbujati sodelovanje med sodišči. Vendar pa mislim, da je pri poskusih Evropske unije, da bi to dosegla, primanjkovalo določene strogosti. Z drugimi besedami, sprejeti so bili določeni ukrepi, kot je oblikovanje praktičnih zamisli, uporaba elektronskih medijev in tako dalje, a priznavam, da Komisija precej težko ukrepa.
Komisija je ugotovila, da rezultati niso dobri, da se ti mehanizmi sodelovanja izvajajo z ogromno zamudo in da tako nimamo sredstev za dosego tega. Idealna rešitev bi bila uporaba fizičnih sredstev. Na primer, kaj bi lahko Komisija storila, da bi opremila sodišča, predvsem tista na nižji ravni, s tehnološkimi pripomočki kot so videokonferenčni sistemi? Video konferenca bi lahko bila zamisel, ki se mnogim malim sodiščem v Evropski uniji zdi izven dosega, a kaže, da je to edini način, da se to doseže.
Kaj lahko naredimo iz praktičnega vidika, da bi pomagali sodnikom glede tolmačenja in prevajanja? Kaj lahko storimo, da bi jim pomagali to doseči? Pri pripravljanju tega poročila moj namen ni neprizanesljiv ali strog pristop do Komisije. Mislim, da je naloga precej zahtevna. Rad bi vedel, pri čemer izkoriščam dejstvo, da imamo tu komisarja, ki ga ta tema zanima, kaj Komisija meni, da je mogoče narediti, da bi ta uredba iz leta 2001, ki je bila malo nejasna in je malo preveč temeljila na prostovoljnih dejanjih, dobila večjo strogost; ne vem, ali lahko iz praktičnega vidika ustvari kakšne rezultate oziroma ali bo mogoče z njo napredovati.
IT in video konference, ki se uporabljajo poleg varnega sistema elektronske pošte, gospod Medina Ortega, bi morala biti standardna sredstva za pošiljanje dokazov. Običajna naloga Evropske pravosodne mreže v civilnih in gospodarskih zadevah, kot ste dejali, je poenostavitev tega pravnega sodelovanja v Evropi. Odkar je začela veljati, je bilo izvajanje uredbe o pridobivanju dokazov večkrat v središču dela mreže. Leta 2006 je bil izdelan priročnik o uporabi uredbe in leta 2007 razdeljen med vsa evropska sodišča. Evropska pravosodna mreža v civilnih in gospodarskih zadevah lahko brez dvoma uporabi svoje zveze - to imate prav, gospod Medina Ortega - za globljo vključenost v doseganje večje skladnosti z zahtevami za pridobivanje dokazov v rokih, določenih v uredbi. To je res.
Rad bi nadaljeval in na kratko pregledal obete. Res je, da uredba določa natančna merila za obliko in vsebino zahteve. Zahteva mora biti izpolnjena glede na posebno obliko in mora vsebovati posebne informacije: ime in naslov strank v postopku, naravo in zadevo posebnega primera in opis dokazov, ki jih je treba pridobiti. V uredbi je prav tako navedeno, da mora biti zahteva predstavljena v enem od uradnih jezikov države članice sodišča, ki jo prejme, ali v katerem koli drugem jeziku, ki ga je prejemna država članica navedla kot sprejemljivega, a kot ste ravno poudarili, jezik ni najmanjši problem.
Evropski parlament Komisijo poziva, naj oceni nacionalne zakone, ki prenašajo direktivo, in ga obvesti o učinkih ukrepov, ki so jih sprejele države članice po zgledu priporočila o omejevanju civilne odgovornosti zakonitih revizorjev. Ob primernem času bomo z veseljem pripravili te ocene in upoštevali vsa vprašanja, ki jih je v poročilu izpostavil gospod Doorn. To je zaveza komisarja McCreevyja, ki vam jo z veseljem predajam. Gospodu Doornu se zahvaljujem in si drznem upati, da bomo videli praktične rezultate.
(PT) Gospa predsednica, le majhna pripomba v zvezi s pravilnostjo postopka glede dnevnega reda v tem tednu. Sreda, 11. marec je evropski dan spomina na žrtve terorizma. Ta dan je najprej predlagal Parlament na glasovanju, ki je potekalo 11. marca 2004. Takrat smo razpravljali o ocenjevanju območja svobode, varnosti in pravice. Gre da dan tragičnih napadov v Madridu. Najprej je bil predlagan datum 11. september, vendar pa je Parlament, glede na tragedijo, ki se je na ta dan zgodila, izglasoval datum 11. marec.
Uredba, ki jo danes sprejemamo, je okolju prijazna, saj kot del paketa CO2 predstavlja pomemben prispevek s strani evropske politike, k zmanjšanju emisij CO2 zaradi motornih vozil. Istočasno pa - temu bi rekel pametna okoljska politika - pomaga tudi potrošnikom - voznikom -, da plačujejo manj, hkrati pa delujejo na okolju prijazen način, saj to prinaša znatne prihranke, ne le z vidika CO2, ampak tudi z vidika porabe bencina in dizelskega goriva. Poleg tega prispeva tudi k - tudi tu gre za zelo važno točko, ki je bila še posebej pomembna za Parlament in njegove poslance - izboljšanju varnosti na evropskih cestah, ne le v zvezi s tovornimi, ampak tudi v zvezi z osebnimi avtomobili.
Prva stvar je ta, da bomo z uvedbo obveznega sistema za nadzor tlaka pnevmatik v motornih vozilih vzpostavili okoliščine, v katerih bodo z boljšim tlakom v pnevmatikah, zaradi boljših voznih lastnosti pnevmatik, ki jih je sposobna zagotoviti industrija pnevmatik, vozniki v Evropi porabili 5 % manj goriva, ne da bi se pri tem stroški znatno povečali. Sistem za nadzor tlaka pnevmatik, ki je že na trgu, stane okrog 100 EUR, včasih tudi mnogo manj, prihranki potrošnikov pa bodo znatno večji.
Druga stvar, za katero menim, da je vredna posebne pozornosti, je dejstvo, da smo uspeli zagotoviti obvezno nameščanje sistema nadzora stabilnosti vozila - poznanega pod imenom sistem ESP - v vozila od leta 2011 dalje in da tega nismo naredili proti volji evropske avtomobilske industrije, ampak ob njeni izrecni podpori in sodelovanju, saj bo to znatno pripomoglo k izboljšanju varnosti na evropskih cestah. Žal pa nam zaradi dejstva, da ustrezne tehnične specifikacije še niso bile ustrezno pripravljene, ni uspelo hkrati zagotoviti obveznega nameščanja zavornega sistema v sili in sistemov opozarjanja pred zapustitvijo voznega pasu - se opravičujem za te nekoliko tehnične izraze, ki se običajno ne pojavljajo v javni razpravi o tem vprašanju - do leta 2018, predvsem v tovornih vozilih. Ta ukrep bo pomenil znatno izboljšanje varnosti na evropskih cestah, predvsem na naših avtocestah. Vse, kar lahko povem, je, da lahko to zmanjša število smrtnih žrtev in poškodb za približno 35 000.
Nazadnje - glede tega vprašanja se nekatera mnenja še vedno nekoliko razlikujejo - s pomočjo te uredbe smo vzpostavili razmere, v katerih bodo pnevmatike povzročale znatno manj hrupa. S tem so res povezani nekateri stroški, zaradi tega smo menili, da je še posebej pomembno v uredbo vključiti besedilo, v katerem bo navedeno, da obveznosti za zmanjšanje hrupa v cestnem prometu ni mogoče prenesti le na proizvajalce pnevmatik in posredno potrošnike, ampak je to tudi odgovornost držav članic z vidika cestišč, ki jih zagotavljajo in izjemno hvaležen sem, da je Svet na koncu sprejel to določbo.
V tem primeru obravnavamo zelo tehnično uredbo, kljub temu pa je uredba z močnim in globokim političnim pomenom. To, kar nameravamo danes sprejeti, predstavlja mejnik na področju izboljšanja varnosti na cesti. S to uredbo bodo evropski avtomobili postali varnejši. Gre za mejnik z vidika okoljske neoporečnosti evropskih vozil, saj okoljske neoporečnosti ni mogoče doseči le z izdelavo motorjev z učinkovitejšo porabo goriva - avtomobili ponujajo druge popolnoma drugačne možnosti za prihranek goriva in zmanjšanje onesnaženosti. Prav tako to predstavlja pomemben del naše politike boljše priprave zakonodaje, saj bo imelo za posledico resnično poenostavitev celotnega zakonodajnega okolja.
Naj začnem z vidikom varnosti, ki je bil najpomembnejši element v tem projektu. Varnost v cestnem prometu v Evropi je še vedno problem, ki mu moramo posvetiti vso pozornost in ki nam povzroča veliko skrbi. Zaradi pravil, ki jih bomo določili in ki bodo za evropske avtomobile od leta 2011 veljala kot standard, bo letno na evropskih cestah 35 000 manj smrtnih žrtev in hudih poškodb. Z uvedbo programa za elektronski nadzor stabilnosti, namenjenega osebnim avtomobilom in gospodarskim vozilom, lahko letno rešimo skoraj 3 000 življenj in preprečimo resne poškodbe pri 25 000 ljudeh. Gre za kos varnostne opreme, predvsem kadar govorimo o tovornih vozlih, ki so pogostokrat vpletena v hude nesreče, ki pa se je do sedaj le redkokdaj uporabljal. Skupne gospodarske koristi bodo veliko večje od stroškov za proizvajalce.
Ta paket ukrepov bo imel znatno vlogo pri izvajanju evropske strategije pri zmanjševanju emisij CO2 osebnih avtomobilov in lahkih gospodarskih vozil. V skladu s tem paketom so obvezne pnevmatike z nizkim količnikom kotalnega upora, prav tako pa so obvezni sistem za nadzor tlaka pnevmatik in kazalniki menjanja prestav. Ti ukrepi bodo pripomogli k zmanjšanju povprečnih emisij CO2 od 6 do 7 gramov CO2 na kilometer. Torej gre za res zelo pomemben prispevek. Poleg tega ne želim zamuditi priložnosti in izpostaviti, da bo ta predlog prinesel znatno zmanjšanje hrupa na cestah, saj bo zmanjšanje hrupa pri kotaljenju pnevmatik znatno izboljšalo te razmere.
V zvezi z avtomobili se je skoraj nemogoče izogniti dejstvu, da je evropska avtomobilska industrija trenutno v zelo težki krizi, najresnejši v zadnjih desetletjih. Zaradi tega je popolnoma jasno, da se pojavljajo dvomi ali je sedaj pravi čas za izvajanje tehničnih predpisov. Povsem jasno bi rad povedal, da je to, kar nameravamo danes sprejeti, eden izmed rezultatov procesa CARS 21, v katerem smo tesno sodelovali s proizvajalci, državami članicami in civilno družbo o tem, kakšen bo okvir evropske avtomobilske industrije v prihodnje in kako gledamo na evropski avtomobil prihodnosti. Jasno bi rad poudaril, kljub tej krizi - in še zlasti zaradi te krize -, da evropski proizvajalci ne smejo popuščati na področju razvoja in pošiljanja na trg avtomobilov, ki ustrezajo zahtevam na začetku 21. stoletja, saj so te zahteve so popolnoma jasne. Potrošniki želijo vozila, ki porabijo manj goriva, so prijaznejša do okolja in varnejša.
Vizija evropskega avtomobila prihodnosti, ki izhaja iz CARS 21 in skupnega stališča vseh sodelujočih v zvezi s prihodnostjo te industrije, je popolnoma takšna - želimo, da Evropa pri soočanju z mednarodno konkurenco ne proizvaja le kakovostno najboljših avtomobilov, ampak tudi avtomobile, ki porabijo najmanj, so okolju najprijaznejši in najvarnejši in popolnoma sem prepričan, da bo evropska industrija s takšnimi izdelki ohranila svoj vodilni položaj na mednarodnem trgu vozil. Hvala lepa.
Prav je, da se oprijem pnevmatik na mokri podlagi ter s tem varnost jasno opredeli kot pomembnejši od kotalnega upora, ki pomaga pri zmanjševanju emisij CO2. Kotalnemu uporu pnevmatik je mogoče v odvisnosti od voznih pogojev in hitrost pripisati 20 do 30 % porabe goriva. Glede na trenutno okoljsko razpravo in za znižanje stroškov bencina je jasno, da moramo doseči zmanjšanje. Vendar pa se moramo zavedati, da brez kotalnega upora, ki je posledica deformacije pnevmatik in njihovih elastičnih lastnosti, varna in udobna vožnja ne bi bila mogoča. Zaradi tega moramo tudi tu na varnost gledati v drugačni luči. Nov razvoj proizvajalcev pnevmatik kaže, da je mogoče zagotoviti tako varnost, kot tudi manjši kotalni upor. Na ta način bomo evropski avtomobilski industriji omogočili, da prevzame in ohrani vodilno mesto.
V Cars 21 smo določili načrt o okoljskih in varnostnih izzivih, za katere smo menili, da se bo z njimi soočila industrija, ključnega pomena pri tem pa je, da ji zagotovimo stabilnost in znanje, v skladu s katerim bo možno načrtovanje in oblikovanje novih izdelkov na razumen in dosleden način, čeprav pod zahtevnimi časovnimi roki in cilji. Ne želimo odstopiti od teh zahtevnih ciljev; želimo jim zagotovili to stabilnost. Kot je izpostavil Günter Verheugen je stabilnost zakonodaje ključnega pomena sedaj, ko je industrija v tako resnem položaju.
Izpostavil bi rad dve točki. Najprej, dogovor o čim prejšnji uvedbi sistemov elektronskega nadzora stabilnosti zelo veliko prispeva k varnosti in to močno pozdravljam. Tisti, ki ste že imeli možnost izkoristiti te sisteme, boste razumeli njihovo učinkovitost. Drugič, rad bi izpostavil vprašanja glede mednarodnega okvira, razveljavitve direktiv EU in njihovi vključitvi v nacionalno zakonodajo. To pozdravljam, vendar je sedaj, komisar, bolj kot kdaj koli prej, pomembno, da ta proces postane veliko preglednejši glede stališča, ki ga zavzema Komisija v zvezi s pogajanji o teh direktivah, ki jih pripravlja drug organ, organ ZN, in ne ta Parlament.
Prejšnji četrtek zvečer je bila naša kolegica, Linda McAvan, udeležena v zelo resni prometni nesreči. Njen avto je bil uničen, sama pa jo je odnesla z relativno blagimi poškodbami. To pa zaradi tega, ker je imel avto, ki ga je vozila, najsodobnejše varnostne lastnosti in zaradi tega ni bila hudo ranjena. Prav v tem okviru obravnavamo to poročilo. Varnost na cesti rešuje življenja, kot je pripomnil komisar Verheugen, in je zelo pomembna za dobrobit številnih družin v Evropski uniji. Ne smemo pozabiti na to, niti v teh zelo težkih časih.
Vendar pa je bilo, glede na trenutne okoliščine v katerih je avtomobilska industrija, ko se avtomobili ne prodajajo, v pogovorih s Svetom popolnoma jasno, da je obdobje 12 mesecev verjetno nerealno, prav tako pa smo morali upoštevati redne okoljske posledice odstranjevanja pnevmatik, ki so popolnoma dobre in uporabne. Zaradi tega smo bili, v trialogu, pripravljeni sprejeti obdobje 30 mesecev po datumu izvedbe, v katerem morajo biti pnevmatike, ki ne ustrezajo zahtevam, odprodane. Vendar pa, zahvaljujoč posredovanju gospoda Schwaba, če Komisija meni, da je možen zgodnejši datum, je to zagotovljeno v postopku komitologije. Šlo je za pomembno področje krepitve.
Varnost je bila močno poudarjena. Kot sem že povedal, so sistemi za nadzor tlaka pnevmatik izjemno pomembni, saj je prenizek tlak v pnevmatikah - na žalost moram povedati, da sodi Združeno kraljestvo med najhujše krivce za premalo napihnjene pnevmatike - pogost vzrok nesreč. Prav tako so pomembni sistemi opozarjanja pred zapustitvijo voznega pasu in elektronskega nadzora stabilnosti. Čestitam gospodu Schwabu, da mu je uspelo rok izvajanja teh ukrepov približati za eno leto, saj bo to velika prednost z vidika varnosti.
Kot je povedal komisar gre za konsolidacijo ali združevanje več kot 50 drugih predpisov. Pozdravljam to poenostavitev, saj morajo proizvedena vozila po vsej Evropi ustrezati najvišjim standardom, proizvajalci avtomobilov pa morajo biti odgovorni za doseganje teh standardov - ne le v zvezi s pnevmatikami avtomobila, ampak tudi v zvezi z drugimi vidiki, ki so bili danes že omenjeni, kot so elektronski nadzor in druge sodobne lastnosti, ki zagotavljajo, da avtomobili in vozila, ki jih dajemo na cesto, ustrezajo najboljšim možnim standardom.
Po drugi strani pa svojo zahvalo češkemu predsedstvu izrekam nekoliko s pridržkom. Povedati moram, da smo bili v tem trialogu pod velikim pritiskom s strani Sveta in da je pokazal le malo zanimanja. Prav nasprotno, Svet nas je že vnaprej posvaril pred tem, naj ne postavimo prevelikih zahtev, da ne bi s tem ogrozili proizvajalce v tem času gospodarske krize. Na to gledam popolnoma drugače in menim, da je takšnega mnenja tudi večina v tem Parlamentu - predvsem v času gospodarske krize potrebujemo jasne standarde in evropsko industrijo, ki je motivirana in je deležna spodbud za postavljanje visokih standardov in razvoj modelov za prihodnost in ne za trenutne razmere. Pri tem imajo vsekakor zelo pomembno vlogo energetska učinkovitost in emisije CO2.
V zvezi z zadevo, ki jo obravnavamo v Parlamentu, bi rad povedal, da v svojem volilnem območju le redkokdaj lobiram za uredbo EU, prav tako pa moram povedati, da sem še redkeje prepričan. V tem primeru, pa sem se z veseljem pustil prepričati, saj ta predlog vsebuje določbe, ki izboljšujejo varnost na cesti in zagotavljajo pomoč podjetju na Severnem Irskem, ki sodi v sam vrh na področju tehnologije in izdelave sistemov za nadzor tlaka pnevmatik. Zaradi tega predlog, v skladu s katerim je nameščanje takšnih sistemov obvezno, ni le dober za varnost na cesti, ampak tudi za delovna mesta v mojem volilnem območju.
(CS) Gospa predsednica, gospe in gospodje, cenim visoko raven strokovnosti, ki jo je pokazal gospod Schwab pri spremembi osnutka uredbe Komisije, da bi tako vključil ukrepe, ki bodo povečali konkurenčnost evropske avtomobilske industrije, istočasno pa omogočali državam članicam, da učinkovito spremljajo delovanje trga v skladu z zahtevami homologacije motornih vozil. S preverjanjem tlaka v pnevmatikah lahko na primer zmanjšamo porabo goriva, s tem pa tudi emisije, z uvedbo sodobnih sistemov elektronskega nadzora vožnje v letu 2011 pa bo mogoče zmanjšanje števila nesreč na evropskih cestah doseči že eno leto prej, kot je bilo predvideno. Druga prednost je zmanjšanje hrupa, ki pa se nanaša tako na pnevmatike, kot tudi na izgradnjo cest. Ta uredba bo zmanjšala administrativno breme in poenostavila pravno ureditev v skladu s soglasjem ZN o poenotenju zahtev glede vozil. Ta uredba je odličen primer celovite zakonodaje in veseli me, da je češko predsedstvo nanjo dobro pripravljeno in da bo dogovor med Parlamentom, gospodom Schwabom in Svetom zaradi tega dosežen že na prvi obravnavi.
Zdi se, da se izkoriščajo vrzeli med to zakonodajo in zakonodajo o homologaciji, ki je bila uporabljena kot orodje za izvajanje direktive. V zadnjih nekaj tednih sem prejela opozorilo glede načrtov proizvajalcev avtomobilov, s katerimi bi se v celoti izognili kakršni koli spremembi hladilnih sredstev od leta 2011 dalje, s tem, ko bi se sklicevali na homologacijo nekaterih sestavnih delov. To bi pomenilo, da bi se rok za prepoved uporabe R134a premaknil na leto 2017 in ne 2011. S tem pa se ne bo mogoče izogniti več tonam emisij CO2.
Za izvajanje direktive MAC so izključno odgovorni nacionalni homologacijski organi. Na primer VCA, ki je homologacijski organ v VB, je nedavno izjavil, da bo po januarju 2011 odobril nove vrste vozil, ki so opremljeni z obstoječimi - že odobrenimi v skladu s standardi, ki izhajajo iz Uredbe (ES) št. 706/2007 - mobilnimi klimatskimi napravami, ki vsebujejo pline "F" s potencialom globalnega segrevanja (GWP) višjim od 150. To dokazuje, da proizvajalci avtomobilov odlašajo - če ne že popolnoma ustavljajo - razvoj in naložbe v napredno trajnostno tehnologijo. Bi lahko komisar to pojasnil, prosim?
Gospa predsednica, gospe in gospodje, v tem trenutku lahko izrazim le iskreno zahvalo za tako široko podporo temu predlogu z vseh strani Parlamenta. Seveda smo dosegli kompromis in kot vedno, tudi tokrat obstaja želja po še nekoliko boljšem kompromisu. Tudi sam lahko rečem, da je Komisija pripravljena narediti še korak dalje. Imamo to, kar nam je uspelo doseči, vseeno pa predstavlja velik korak naprej.
Predvsem bi rad še enkrat poudaril, kar je povedala gospa Rühle. Politično gledano je v teh razmerah še posebej pomembno, da pride do izboljšanja evropskih avtomobilov na področjih, ki bodo v prihodnje bistvenega pomena. Povsem jasno je, da kriza v povpraševanju ni le posledica splošnega gospodarskega stanja in gospodarske negotovosti, ampak je povezna tudi z dejstvom, da vozila, ki jih ponujajo evropski proizvajalci, verjetno niso zadostila zahtevam evropskega trga v zadnjih letih, predvsem v zvezi s porabo goriva, prijaznostjo do okolja in varnostjo. Prav zaradi tega je tako pomembno, da se ta pomanjkljivost sedaj hitro odpravi.
Pri tem pa moram povedati in menim, da je to zelo pomembno, da nisem čutil pritiskov z nobene strani, prav tako nisem čutil nobenega političnega pritiska. Edina težava v tem zakonodajnem predlogu je bila - in tega ne nameravam skriti, nekoliko smo se tega tudi dotaknili - oblikovati to ambiciozno zakonodajo tako, da ne bi prišlo do izgube, ampak do ohranjanja delovnih mest v Evropski uniji. Tega ravnotežja pri posameznih točkah ni bilo vedno lahko doseči, vseeno pa verjamem, da smo na koncu našli zelo ustrezno srednjo rešitev, ki zadovoljuje vse interese.
Vseeno pa moram povedati, da smo pri vseh procesih, o katerih smo se dogovorili v trialogu v preteklih tednih ali mesecih, bili nenehno deležni kritike, da se stvari odvijajo prehitro. O tem bi vsekakor lahko razpravljali na začetku parlamentarnega obdobja in se tega potem držali skozi celotno obdobje, vendar pa ne bi smeli biti deležni kritik, da procesi niso demokratični ob koncu obdobja - v času reševanja določenih vprašanj - po triletnem sodelovanju v takšnem procesu v Parlamentu. Sprejemam kritiko, vendar menim, da bi to vprašanje morali rešiti takoj po volitvah za celotno parlamentarno obdobje.
Prav tako je pomembno, da se ta predlog uvrsti nazaj v kontekst predloga gospoda Sacconija, ki je bil uspešno izglasovan. Njegov predlog se je nanašal na zmanjšanje emisij CO2 motornih vozil na 130 gramov, pri čemer je 10 gramov predvidenih za dodatne ukrepe. En del teh dodatnih ukrepov je bil sedaj zakonsko urejen. Nestrpno pričakujem, kaj bomo storili s temi preostalimi grami, o katerih še ni bila sprejeta odločitev, in kakšne predloge bo Komisija predložila Parlamentu v odločanje.
Naj dodam, da smo morali, ko se je pojavilo vprašanje prehodnega obdobja, z gospodarskega vidika, poiskati srednjo pot. 30 mesečnega obdobja nismo dokončno določili, namesto tega bo Komisija izvedla še eno oceno učinka za vsak posamezen tip pnevmatike, na osnovi tega pa se bomo lahko potem odločili o začetku roka vsakega posameznega tipa. Prepričan sem, da je z vidika ekonomičnosti najbolj smiselno pnevmatike, ki so bile zakonito izdelane v Evropski uniji, kar se da hitro odstraniti iz obtoka, vendar šele takrat, ko bo trg dejansko pripravljen na to. Ob koncu bi se rad še enkrat iskreno zahvalil vsem, ki so pri tem sodelovali.
Za vse nas je pomembno, da z uvedbo standardne opreme zagotovimo varnejše evropske ceste in zmanjšamo število smrtnih žrtev in resnih poškodb. Sistem ESP mora postati dostopen vsakomur in ne sme biti več dodatna oprema. Seveda ne smemo pozabiti na vpliv na okolje, ki ga bo imel nov sistem za nadzor tlaka pnevmatik zaradi zmanjšanja emisij ogljikovega dioksida. Vzporedno s tem bo prišlo tudi do zmanjšanja onesnaženosti s hrupom na splošno. Nove tehnologije bodo omogočile varnejše, do okolja prijaznejše avtomobile.
v imenu skupine PSE. - (IT) Gospod predsednik, kot sem že prej povedal, podpiram ta predlog, čeprav bi pri tem rad poudaril, da če ne bi bile predložene spremembe, ki nekako presegajo tisto, kar smo sprejeli na osnovi splošnega kompromisa znotraj Odbora za okolje, javno zdravje in varnost hrane, tega problema sploh ne bi imeli, saj so bile kompromisne spremembe popolnoma v skladu z naravo te revizije, se pravi v skladu s prenovitvijo. Če bi bilo tako, potem bi danes lahko glasovali, vendar smo se odločil za preložitev, kar je tudi smiselno.
Gospod predsednik, žal mi je, da podaljšujemo to razpravo, toda ali mi dovolite, da dopolnim to, kar sta pravkar povedali moji kolegici, gospa Doyle in gospa Frassoni? Kot eden izmed avtorjev številnih sprememb sem bil v stiku z Uradom predsednika vse do 11.50 in nisem mogel pridobiti jasnega "da" ali "ne" v zvezi s tem, ali bomo o predlogih, ki smo jih predložili - 136 do 139 -, glasovali ali ne. Precej je bilo nejasnosti in zadnja informacija je bila, da bo glasovanje verjetno preloženo. Kot je povedala Avril Doyle, preprosto ne moremo razumeti, zakaj so te spremembe nesprejemljive. V interesu jasnosti nam mora biti na voljo več časa in pojasnitev iz Urada predsednika.
Gospod predsednik, nekatere izmed sprememb, ki ste jih označili kot nesprejemljive, je kot nesprejemljive označil tudi predsednik Odbora za okolje, javno zdravje in varnost hrane v skladu s postopki prenovitve. Ta Parlament nima pravice uvajati zakonodaje. Nanjo lahko vpliva le tako, da spreminja zakonodajo, ki jo prejmemo. Zdi se, da smo s tem, ko smo tolmačili postopke prenovitve, kastrirali sami sebe. Ali lahko obvestite predsednika, da moramo, če naj ta Parlament izkaže svojo pravo moškost, ponovno pregledati te postopke?
poročevalec. - Gospod predsednik, ustni spremembi gospoda Swobode, ki se nanaša na izbirno besedilo, ne nasprotujem. Kakor koli že, v vložišču so mi povedali, da ta sprememba velja le za spremenjeno besedilo. Če ni tako, se strinjam, da ta ustna sprememba predstavlja del izvirnega besedila. Zato bodo tisti, ki bodo upoštevali moj nasvet, glasovali proti prvemu delu na tem petem glasovanju, potem pa moramo imeti dodatno glasovanje, ki ni na seznamu glasovanja, o tej ustni spremembi, kar podpiram.
Čeprav besedila, ki jih predstavlja Komisija, predstavljajo napredek pri razvoju prevoza, ki upošteva in ščiti okolje, jih je mogoče in treba izboljšati. Menim, da pristop gospoda Jarzembowskega, kjer le kritiziramo, ne da bi prispevali k izboljšavam, ni pravi. Moje osebno mnenje je, da direktiva, katere izvajanje ni obvezno v vseh državah članicah, ne omogoča izpolnjevanja njenih ciljev in lahko močno izkrivi notranji trg zaradi ovir, ki jih lahko nekatere države članice, če to želijo, uvedejo, da bi ovirale prost pretok oseb in blaga.
Stroški, nastali zaradi zastojev prometa, se približujejo 1 % BDP. Zato moramo ukrepati in to zmanjšati, vendar stroškov teh ukrepov ne smejo nositi le prevozniki v tovornem in potniškem prometu. Zastoje povzročajo vsa vozila, predvsem zaradi pomanjkljive infrastrukture. Države članice morajo vlagati v izgradnjo avtocest, železnice za visoke hitrosti in v tiste alternative, ki lahko prispevajo k zmanjšanju zastojev. Kombiniran prevoz bo olajšal prevoz blaga iz cestnih omrežij na železniški, ladijski ali letalski transportni sistem, zaradi česar bo prevoz blaga in potnikov učinkovitejši.
v imenu skupine ALDE. - (NL) Gospod predsednik, strinjam se z gospodom Jarzembowskim, ko pravi, da je mobilnost ključna za družbo. Prav tako se strinjam z gospo Wortmann-Kool, ko pravi, da moramo tudi tui biti še posebej pozorni na notranji trg. Vendar menim, da ta kompromis predstavlja napredek v to smer. Notranji trg je pomemben, prav tako pa je pomembno, da države članice med sabo dosežejo sporazume. Poleg tega je to le prvi korak k sistemu, ki ga bomo tako ali tako morali v celoti preučiti v določenem trenutku in prilagoditi v nekaterih točkah.
v imenu skupine UEN. - (LV) Hvala, gospod predsednik, najprej bi se rad zahvalil obema poročevalcema, predvsem gospodu El Khadraouiju, za zahtevno delo pri doseganju tega kompromisa. Menim, da bo Odbor za promet in turizem glasoval za del kompromisa - del, ki se nanaša na uporabo namenskih davkov - plenarno zasedanje pa bo nedvomno glasovalo za nekatere druge dele, kot so zastoji. Prav tako se želim zahvaliti kolegom poslancem za njihovo razumevanje in da ne bodo odpravljene časovno omejene pristojbine v državah na mejah Evropske unije, kjer težka tovorna vozila dan in noč povzročajo znatno onesnaženje, dolge zastoje na mejnih prehodih. Ko bomo sprejeli to direktivo v takšni ali drugačni obliki, močno upam, da države članice, ne glede na krizo, ne bodo dolgoročnih ciljev podredile kratkoročnim razmeram. Menim, da bi to bilo zelo pomembno za reševanje problema. Hvala.
Strožji standardi za emisije izpušnih plinov tovornih vozil, od katerih smo pričakovali tako veliko, niso zadostovali. Vse izboljšave v vsakem posameznem tovornem vozilu so bile brez pomena, saj jih je sočasna rast popolnoma izničila. To pomeni, da potrebujemo nove, usmerjene ukrepe, da bi zagotovili boljši okvir za trg, ki je iztiril. To prav tako pomeni, da je treba odpraviti olajšave za pogoste uporabnike cest, ki še vedno obstajajo, saj so s tem onesnaževalci dejansko prejmejo dodatno nagrado za onesnaževanje.
Prav tako bi rad izkoristil to priložnost in zaprosil za podporo moji Spremembi 76. Ne razumem zakaj se je Komisija odločila, da bo spremenila staro besedilo o predpisanih pristojbinah na "vse mestne ceste". Uvedba takšnih predpisanih pristojbin je v nacionalni pristojnosti. Države članice morajo same odločati o načinu, na katerega želijo uvesti takšne predpisane pristojbine, seveda če le ta ni diskriminatoren. Predlagam, da se vrnemo na staro besedilo iz leta 2006 in vas prosim za podporo glede tega.
V tej razpravi je treba izpostaviti številne točke. Prvič, gre za začetek postopka, ne za konec, v kompromisu pa je zajeta pravica držav članic, da po lastni izbiri uvedejo pristojbine za zastoje. Prav tako bi rad spomnil poslance, predvsem iz skupine PPE-DE, da je ta Parlament od Komisije dosledno zahteval, da pripravi predlog in strategijo za internalizacijo zunanjih stroškov pri vseh vrstah prevoza - predvsem pa pri cestnem prevozu - in to je bilo res izpostavljeno, saj je na naših cestah vse več zastojev, globalno segrevanje pa vse hujše.
Prav tako potrebujemo bolj uravnotežen cestni sektor, ki ni le gospodarsko vzdržen, ampak tudi okoljsko vzdržen in ki se zaveda, da mora plačati pošteno ceno za stroške, ki jih povzroča - pa naj gre za okoljske ali infrastrukturne stroške. Odnos "ne storimo ničesar" ni primeren, čeprav opažam, da je ta faza v zadnjih mesecih za konzervativce postala sinonim. Vem, da je bila formulacija tega poročila zahtevna - nekateri poslanci so prepričani, da gre predaleč, spet drugi, da vsebuje premalo. Vseeno pa mislim da si, kot prva faza, ta kompromis zasluži podporo. Pričakujem, da bodo v prihodnje vključeni tudi drugi zunanji dejavniki, pri tem pa bi rad poudaril, da moja skupina podpira idejo, da je treba prihodek iz naslova evrovinjet nameniti za uporabo v prometnem sektorju, tako da bo mogoče zbližati preglednost in javno mnenje.
Ne smemo pozabiti na razlog zakaj je ta proces tako dolgo trajal. Tu so poglavitni vsaj trije dejavniki. Do nedavnega so ceste in drugo infrastrukturo plačevali le davkoplačevalci. Z evrovinjeto bomo lahko vsaj del odgovornosti pri kritju finančnega bremena infrastrukture prenesli na uporabnike in sicer na način, ki je vsekakor bolj pošten. Povedano drugače, evrovinjeta je instrument, s katerim bo mogoče zagotoviti pošteno obdavčitev, kljub vsem trenutnim nasprotnim indikacijam. Zagotavljanje, da se bo to zgodilo na drugačen način, je odvisno od finančnega inženirstva znotraj različnih držav, ki Evropi ne dopustijo, da bi rešila ta problem - saj bi drugače bili vsi pripravljeni na to. Trenutna evrovinjeta uporablja načelo "uporabnik plača". Sedaj imamo težave s prehodom na sistem "onesnaževalec plača", ki je še eden izmed odličnih načel, ki jih moramo obravnavati.
Komisar je omenil, da gorske regije nasprotujejo enotnemu trgu. Kaj pa območja, kot je moje volilno območje na zahodu Irske, iz katerega vsak teden odpelje 1 000 tovornjakov? Negativnih posledic so deležni že med potjo na trg. In kaj sploh toliko govora o enotnem trgu? To ni skupni trg! Ker želite okolju prijaznejši trg, se povečujejo stroški za obrobne države. Ne morete imeti vsega hkrati. Mislite morate tudi na države, ki so na obrobju, in jim zagotoviti pošten dogovor, gospod predsednik, kar pa ta poročilo ne vsebuje.
Za nas, oblikovalce prometne politike, je to pomemben napredek, da je sedaj mogoče v cestnine vključiti tudi onesnaževanje zraka, hrup in zastoje. To krepi načelo onesnaževalec plača. Načelo onesnaževalec plača onemogoča, da bi se dobički stekali v zasebne roke, medtem ko bi škodo plačevala družba. Gre za demokratično socialno zamisel. Parlament se je odloči, da bo to načelo postopoma uvedel za vse vrste prevoza. Tako bo končno prišlo do poštene konkurence med železnicami, tovornjaki in celinskimi plovnimi potmi.
Prav tako je treba jasno povedati, da je le od držav članic odvisno ali bodo uvedle te dodatne cestnine ali ne. Nihče ne bo v to prisiljen. Vzpostaviti poskušamo osnovni okvir za to, da ne bi prišlo do zapletov pri različnih modelih cestninjenja v Evropi in bi se izognili diskriminaciji, saj je treba cestni prevoz blaga obravnavati na primerljiv način po celotnem notranjem trgu. To za nas ne predstavlja dodatnih prihodkov, ampak močnejše usmerjanje prevoza s pomočjo cenovnih signalov. Odbor za promet in turizem ima prav, ko želi uvesti obvezne ločene obračunske enote za ta dodaten prihodek za namene zmanjševanja zunanje škode.
Ne smemo pozabiti, da cestni prevozniki blaga povečini niso velika, ampak majhna podjetja, z le nekaj vozili. Poskrbimo, da ne bodo ravno oni plačevali za obnovo države. To se že dogaja prek davka na gorivo, zavarovanja, cestnih pregledov in prek številnih drugih pristojbin. Uvedba plačil za zunanje stroške bi znatno povečala stroške prevoza in bi pomenila dvakratno plačevanje iste stvari. Jasno je, da bo blago vedno treba prevažati, saj bodo vedno proizvajalci in potrošniki blaga, ki bodo potrebovali prevoz, vprašanje je ali morajo biti ravno oni odgovorni za stroške infrastrukture? Predlagam, da dodatne ukrepe odložimo, vse dokler se razmere ne izboljšajo ali pa v celoti zavrnemo predlog Komisije.
V EU obstaja obvezna železniška pristojbina že vse od sredine devetdesetih let prejšnjega stoletja. Velja za vsako lokomotivo na vsakem kilometru proge, njena višina pa je praktično neomejena. V zvezi s cestami pa je prepuščeno državam članicam, da se po lastni presoji odločijo, ali bodo zaračunavale kakršno koli pristojbino. Velja samo za tovorna vozila, samo na avtocestah in samo za tovorna vozila, katerih masa znaša vsaj 12 ton. To je nepoštena konkurenca. To ima za posledico prehod z železnic na ceste in ne, kot je pogostokrat mogoče razumeti iz vaših odličnih, veličastnih govorov, s cest na železnice.
Železniška pristojbina na Slovaškem je dvakrat višja kot v Nemčiji, Slovaki pa sploh nimajo cestnin. To je norost. Zato potrebujemo to direktivo. Potrebujemo pravo sliko stroškov. Če poslanci iz skupine Evropske ljudske stranke (Krščanskih demokratov) in Evropskih demokratov menijo, da stroški zastojev ne smejo biti vključeni, naj vsaj glasujejo za vključitev stroškov za podnebne spremembe, stroškov nesreč in stroškov hrupa. Le tako bodo verodostojni.
Vemo, da so ukrepi, namenjeni zmanjševanju onesnaženja ali spodbujanju tehnoloških inovacij, kot so čistejši motorji in inteligentna vozila, bistvenega pomena. Vprašanje, ki predstavlja vse večje težave, je uvedba pristojbine za zastoje. V zvezi s tako imenovanimi "prometnimi konicami" so razlog za te predvsem lokalni vozniki, ki potujejo na svoja delovna mesta ali na počitnice. Z uvedbo pristojbine, ki bi imela posledice za prevoz blaga, bi enostavno kaznovali tiste, ki oskrbujejo naša vsakdanja življenja in ki to počnejo na najhitrejši in najbolj prožen način, od vrat do vat.
Enostransko bomo ukrepali tudi, če na primer ne bomo sprejeli ukrepov v zvezi s spreminjanjem delovnega časa, preprečevanja nesreč ter načrtovanja in vzdrževanja cest, s tem pa bomo ogrozili samo mobilnost, ki opredeljuje naše družbe in tržno gospodarstvo. Prav tako izpodbijamo druge ukrepe, sprejete za spodbujanje gospodarske, socialne in teritorialne kohezije Unije. Za mojo državo, Portugalsko, kot tudi za vse druge obrobne države, ta ukrep ne pomeni nič drugega kot dušenje gospodarske dejavnosti, saj bomo le neto plačniki vseh tranzitnih pristojbin.
Poleg tega smo sredi hude finančne, gospodarske in socialne krize, ki ima uničujoče posledice za tovorni promet. Zaradi tega se predlog o ukrepu, ki neizogibno pomeni dvig stroškov blaga, predvsem tistega, ki se prevaža v države na obrobju Evrope, v katerih se je brezposelnost najbolj povečala in jim niso na voljo alternative, kot so železniške proge ali pomorske avtoceste, sliši kot slaba šala. Preprosto ne obstajajo, poleg tega pa na meji ni nobene pripravljenosti za sodelovanje.
Katere druge možnosti so nam sploh na voljo, če CO2 ne bomo vključili v evrovinjeto? Zelo malo, saj se Svetu ministrov za finance ne bo nikoli uspelo dogovoriti o obdavčitvi goriva na ravni EU. Še huje pa je to, da država članica, ki želi vključiti sistem cestnin, ki odraža zunanje stroške CO2, tega ne bo smela narediti, če sedaj ne bomo vključili CO2 v evrovinjeto. Izključitev CO2 iz evrovinjete bi bila še posebej nepoštena, saj morajo sedaj vse države članice, v skladu s sklepom o skupnih prizadevanjih, izpolniti zavezujoče cilje glede zmanjšanja emisij CO2. Na voljo jim morajo biti najrazličnejša orodja.
(DE) Gospod predsednik, rad bi izkoristil to priložnost - kakor hitro bo v tem Parlamentu spet tišina - in iskreno čestital poročevalcu. Šlo je za težko nalogo, kljub temu pa je prišlo do znatnega napredka, napredka, ki predstavlja majhen korak na poti do takšnega težkega tovornega prometa, ki bo popolnoma okolju prijazen, predvsem s tem, da ne bomo dovolili nadomestil za dodatne pristojbine in z vključitvijo hrupa, onesnaževanja zraka, v določeni meri tudi zastojev ter hkrati dopustili nekaj prostora za razpravo o tem ali ni to - predvsem v primeru zastojev - nekoliko premalo.
Sem pa nezadovoljen z nekaterimi elementi in v zvezi s tem bi rad povedal nekaj več. Problem podnebnih sprememb mora sedaj poznati že vsak, ali se ga vsaj zavedati. Zato smo se odločili za posebne zahteve, predvsem za težko industrijo, ki jih je precej težko upoštevati in ki so vsekakor odprte za nadaljnjo razpravo. Vendar pa v Avstriji in v ostali Evropi nihče ne razume, da je, glede na te okoliščine, skupina Evropske ljudske stranke (Krščanskih demokratov) in Evropskih demokratov poskrbela, da enemu izmed največjih virov emisij CO2 in sicer težkemu tovornemu tranzitnemu prometu, ni treba plačati niti enega samega centa za stroške, ki jih je povzročil. Gospe in gospodje, to je nekaj, česar ne boste mogli pojasniti svojim volivcem. Te stroške morajo plačevati preko davkov in tega jim vsekakor ne boste mogli pojasniti.
(BG) Poročilo o cestninah vsebuje predloge, zaradi katerih bo prevoz v Evropski uniji znatno dražji, predvsem na daljših razdaljah in ob sodelovanju prevoznikov iz držav, ki so na obrobju EU, kot je Bolgarija. Zaradi tega negativnih posledic ne bo čutil le prevoznik, ampak tudi neposredne stranke, trgovci na drobno in končne stranke v Evropski uniji. Prevoznike v cestnem prometu je finančna in gospodarska kriza močno prizadela. Opažamo 50 % upad povpraševanja po prevoznih storitvah v primerjavi z letom 2007, kot tudi 110 % več stečajev v tem sektorju v primerjavi z letom 2007.
Ker v tretjih državah ni podobnih zakonskih zahtev, evropski prevozniki niso tako konkurenčni, kot podjetja iz tretjih držav, ki opravijo veliko število prevozov v Evropsko unijo. Podjetja, ki so v zadnjih letih opravila naložbe v okolju prijazna vozila, so še v posebno težkem položaju. Sedaj ne morejo odplačevati svojih lizingov in se nenehno soočajo s stečaji. Ob upoštevanju teh razmer, trdno podpiram predloga 71 in 72, ki predlagata, da dejavnik "zastojev" ne sme biti vključen v direktivo. Izjemno pomembno je tudi, da ne dopustimo prenosa sredstev, ki so bila zbrana s cestninami, v druga prevozna sredstva. To bi imelo negativne posledice, predvsem v državah z neustrezno razvito cesto infrastrukturo, kot v moji državi, Bolgariji.
Na tej strani Parlamenta, zelo veliko pomembnost posvečamo kakovosti zraka, ki nas vse zelo skrbi in vsi vemo, da zrak onesnažujejo tovornjaki. Kot je povedala gospa Lichtenberger "obstajajo dokumentirani dokazi". Gospa Wortmann-Kool, ki je že odšla, je govorila o ovirah za notranji trg, gospod Jarzembowski pa je kljub njegovemu poročilu o večji okoljski prijaznosti prevoza, izrazil zadržke glede evrovinjete. Obema bi rad povedal, da največjo nevarnost za vse trge predstavlja dejstvo, da bodo preveč onesnaženi. Ne verjamem, da bo dodatnih 2-3 % predstavljajo veliko breme, vendar bomo s tem pokazali, da si resno prizadevamo za zmanjšanje onesnaženja.
Predlog, ki je trenutno v obravnavi, bo vsem državam članicam omogočil, da bodo zaračunale pristojbine s ciljem pokritja določenih zunanjih okoljskih stroškov in ustvarjanja pomembnega dobička, ki ga bodo uporabljale za izboljšanje evropske cestne mreže ter zmanjševanje okoljskega vpliva določenega cestnega prevoza. Po drugi strani pa bi to lahko pomenilo precejšnje stroške, predvsem za bolj obrobne države, kot je moja, Portugalska. Zato sem vztrajal pri Copelu in močno nasprotoval obvezni razširitvi geografskega obsega tako, da bi pokril vse glavne ceste.
Prav tako sem nasprotoval uvedbi pristojbin, ki jih ustvarja le zastoj peščice, saj je to ukrep, ki bo povzročil nepošteno konkurenco in ki ne zagotavlja kaznovanja največjih onesnaževalcev. Kljub vsemu pa priznavam potrebo po vodenju teh pristojbin. Če bi jih uporabljali le za vseevropske cestne mreže ali poti, ki jih večinoma in v veliki meri uporabljajo mednarodni cestni prevozniki, bi s tem državam članicam omogočili, da bi izbrale ceste, na katerih bi uvedle pristojbine, in to bi predstavljalo manjše zlo, ki bi ga lahko še dodatno zmanjšali, če bi z uvedbo tega predloga počakali do konca težavne svetovne gospodarske krize, s katero se trenutno spopadamo.
Ta razprava je tudi pokazala na napetosti med obrobnimi regijami in območji v središču naše celine. Enostavno, tudi ljudje, ki se z obrobnih območij vozijo v osrednje dele, morajo upoštevati probleme, s katerimi se sooča prebivalstvo. To je izjemno pomembno in prosim za razumevanje na tej točki, saj določen delež prebivalstva ugotavlja, da je pri tej problematiki potisnjen do skrajne meje. Načelo subsidiarnosti, kot je izraženo v predlogu, državam članicam omogoča, da se same odločijo, ali bodo internalizirale te zunanje stroške.
Jasno je, da bodo osrednji deli - in zlasti alpske regije - izbrali to možnost. Razumljivo pa je tudi, da se bodo morda obrobne regije odločile drugače. Kljub vsemu pa si moramo prizadevati, da bodo posamezni sektorji v prometni industriji sami nosili stroške, ki jih dejansko povzročijo. To je edini način, s katerim bomo ustvarili dolgoročen sistem, ki je resnično trajnosten in lahko pomiri prebivalstvo. Hvala.
Ko je prišlo v pisarno našega sozakonodajalca, je bilo precej drugačno po naravi, saj je sod nafte takrat stal 57 USD. Zato je to besedilo, ki je nastalo v drugačnih okoliščinah, kljub temu pa bi rad na tem mestu rekel, ker sem bil presenečen nad nekaterimi stvarmi, ki sem jih slišal, da ni besedilo, ki bi uvajalo davek ali cestnino: vsaka posamezna država članica se bo odločila, ali bo uvedla davek ali cestnino.
Menim, da moramo glede tega zavzeti povsem jasno stališče. Besedilo je v celoti skladno z načelom subsidiarnosti in pošteno. V imenu svoje države naj povem, da sem zelo zadovoljen, saj bo omogočilo prispevek za infrastrukturo tranzitne države, kot je na primer Francija, iz naslova težkih prevoznikov blaga, ki trenutno prečkajo državo, ne da bi kupili kapljico goriva in zapravili en sam cent. Zato menim, da je to besedilo koristno.
Dolgoročno gledano je internalizacija zunanjih stroškov prevoza ukrep, ki bo zagotovil bolj okolju prijazen prevoz. Naj omenim še, da so v državah članicah, kot je Romunija, dejansko potrebni posebni zakonski instrumenti. Vendar pa ne predvidevam, da bodo ti zunanji stroški uporabljeni v prihodnosti, vsaj ne v Bukarešti, od koder prihajam. Pri tem imam v mislih prometne zastoje, onesnaženje zraka, hrup, onesnaženje voda, tal ali vpliv na naravna okolja. Težko verjamem, da bodo romunske oblasti izvajale to direktivo, ki je bolj breme kot pomoč.
Ne verjamem, da želi Komisija naložiti dodaten davek ali kaznovati države, ki ležijo na zahodu in vzhodu, oziroma povedano drugače, države blizu zunanjih meja. Vsekakor pa evrovinjeta ni obvezna. Poskušali smo tudi uskladiti sistem za vzpostavitev okvira, ki bi preprečeval ponarejanje tarif, zato so postavljene največje vrednosti. Povsem normalno pa je, da so se med razpravo pojavila različna stališča in ideje. Verjamem, da bo besedilo, ki ga bomo poslali Svetu, še spremenjeno, saj tudi v Svetu niso soglasni. Vsi se strinjamo z načelom "onesnaževalec plača", vendar pa se, ko pride do praktične uporabe, pojavijo razlike med državami članicami, političnimi silami, poslanci Evropskega parlamenta, Komisijo, Parlamentom in Svetom. Zato je argument vsekakor zelo bodeč in zapleten.
Kljub vsemu pa nisem mnenja, da moramo sprejeti kot verodostojno kritično stališče, ki je zaradi trenutne krize precej klavrno. Seveda smo sredi krize, vendar pa je tudi res, da je bilo predlagano, naj se ukrep uporablja od 2012. Vsekakor upam - in z gotovostjo upravičeno trdim -, da bo kriza resnično končana do leta 2012. Malo optimizma je dobra stvar, vendar pa celo največji pesimisti med nami ne morejo resnično verjeti, da bomo leta 2012 še vedno sredi krize.
Gospod predsednik, želel bi izraziti nekaj komentarjev. Naj za začetek prosim kolege poslance, da se ne pustijo zavesti zavajajočim statistikam, ki so jih predložili nekateri. En tak primer je gospa Wortmann-Kool, ki govori o dodatnem strošku več evrov. Z vsem spoštovanjem, to je popolnoma narobe. Do centa natančno vam lahko povem, kakšen bi bil vpliv v najbolj skrajnem primeru: zastoji bi pomenili največ 65 centov na kilometer: 65 centov na območjih s hudimi zastoji in le na nekajkilometrskih odsekih, kjer so zastoji, ne pa na celotni poti.
Tretjič, opažam, da poskuša kar nekaj mojih kolegov predvidevati odločitve Sveta, ki pa sploh še ni zavzel stališča. To nas ne sme ovirati. Osredotočimo se na stališče, ki ga 100 % podpiramo. Nato pa se bomo spustili v razpravo in bitko s Svetom. Zagotavljam vam, da bom kot poročevalec naredil vse, kar je v moji moči, da bi zagotovil sprejetje večine, če ne vseh, stališč Sveta, o katerih se bomo dogovorili kasneje.
poročevalec. - (DE) Gospod predsednik, gospod podpredsednik, gospe in gospodje, naj ob zaključku razprave dodam še dva komentarja. Prvega naslavljam na gospoda Evansa. Moja skupina podpira internalizacijo zunanjih stroškov, predvsem v zvezi z izpuhi in hrupom. Menimo, da je to razumno. Vendar pa, če boste vedno na prvo mesto postavili načelo "onesnaževalec plača" - o tem sem se pripravljen pogovarjati z vami -, potem so države članice tiste, ki povzročajo zastoje, ker ne zagotavljajo zadostne infrastrukture. Tovorna vozila se znajdejo v zastojih, v katerih je 80 % osebnih vozil. Nesmiselno je, da morajo podjetja plačevati za zastoje, ki jih povzročajo države članice. Če uporabite načelo "onesnaževalec plača", bi morale države članice plačevati dodatne zneske lastnikom tovornih vozil, saj zastoje povzroča država, s tem ko ne zagotovi pravočasno ustrezne infrastrukture.
Gospod podpredsednik, prav ste imeli, ko ste dejali, da s tem predlogom ne želite uvesti novih davkov in ste vztrajali pri ločeni obračunski enoti. Torej, komisar, podpredsednik, ali se lahko dogovorimo, da boste umaknili predlog, ko bo Svet ministrov zavrnil jasno ločeno obračunsko enoto prihodkov iz naslova evrovinjet? Saj ste vendar rekli, da nočete novih davkov. Popolnoma se strinjam z vami, da mora biti dodaten prihodek, v primeru da bo evrovinjeta dražja zaradi izpuhov in hrupa, uporabljen za zmanjšanje okoljskega vpliva cestnega prometa in ne za zapolnjevanje lukenj v proračunih finančnih ministrov. To ni ena od možnosti. Upam, da boste to upoštevali in vztrajali pri svojem stališču, oziroma povedano drugače, v takem primeru ne bo obdavčitve brez ločene obračunske enote in umika predloga. Hvala lepa.
Gospa predsednica, gospe in gospodje, Komisija pozdravlja priložnost, da nekaj dni po mednarodnemu dnevu žena 8. marcu, poda izjavo pred Evropskim parlamentom o varstvu otrok za predšolske otroke. To varstvo je bistveno za spodbujanje enakosti spolov in zagotavljanje pomoči pri vzpostavitvi uravnoteženosti med delom in zasebnim življenjem, pa tudi pri zagotavljanju kakovosti življenja otrok. Na sestanku Evropskega Sveta v Barceloni leta 2002 so države članice sprejele ambiciozne cilje, ki naj bi jih izpolnile do leta 2010. V skladu z zavezo, ki jo je Komisija sprejela pred Evropskim parlamentom v letu 2007, je bilo oktobra 2008 predstavljeno poročilo o uresničevanju barcelonskih ciljev. V poročilu je Komisija govorila o tem, zakaj je pomembno več vlagati v varstvo otrok.
Komisija je omenila predvsem, da so barcelonski cilji namenjeni odpravi ovir pri dostopu do trga dela, predvsem za ženske. Več kot 6 milijonov žensk v EU (starih od 25 do 49) pravi, da ne morejo delati, ali da lahko delajo le polovični delovni čas zaradi družinskih obveznosti. S tem je evropsko gospodarstvo prikrajšano za znaten proizvodni potencial in to v času, ko se sooča z resnimi gospodarskimi in demografskimi izzivi in ko je zaradi tega socialni položaj družin oslabljen. Razvoj varstva otrok za predšolske otroke bo družinam omogočil, da se same odločijo, kako bodo organizirale svoj čas in kako vzpostavile boljšo uravnoteženost med delom in zasebnim življenjem. Namen tega ni "prisiliti" starše, da bi svoje otroke morali dati v varstvo. Cilj je ponuditi to možnost staršem, ki jo želijo. Razvoj storitev otroškega varstva bo prav tako prispeval k preprečevanju revščine, predvsem v enostarševskih družinah, od katerih se več kot ena tretjina sooča z revščino.
V povezavi z demografskim upočasnjevanjem, ki ga doživljamo v Evropi, bo dostop do otroškega varstva prav tako pomagal pri izvajanju načrtovanja družine. Izkazalo se je, da imajo ravno tiste države članice najvišjo stopnjo rodnosti, ki so uvedle visoko razvite politike v zvezi z uravnoteženostjo med delom in zasebnim življenjem in ki beležijo najvišjo stopnjo zaposlenosti žensk. Seveda varstvo otrok prispeva tudi k razvoju otrok. Številne študije, predvsem tiste, ki sta jih opravila Organizacija za gospodarsko sodelovanje in razvoj ter UNICEF, so pokazale, da imajo te oblike varstva pomembno vlogo pri osebnem razvoju otrok, če so visoko kakovostne in če jih otroci dovolj pogosto obiskujejo. Varstvo otrok lahko pozitivno vpliva tudi na rezultate izobraževanja in kasnejše poklicno življenje.
Komisija v svojem poročilu navaja, da je kljub vsem prej omenjenim dobrim razlogom večina držav članic še zelo daleč od izpolnitve ciljev, določenih v letu 2002. Še vedno je treba opraviti veliko dela, predvsem v zvezi z otroki, mlajšimi od treh let. Poleg tega so nekatera varstva na voljo le omejen del delovnega časa, kar omejuje dostop staršev do trga dela. Vseeno pa Komisija ugotavlja, da je bil v številnih državah članicah dosežen znaten napredek. V zvezi s tem so imele pomembno vlogo zaveze, ki so jih sprejele države članice na evropski ravni in pozivi s strani Evropskega parlamenta v številnih resolucijah. Prav zaradi tega morajo sodelovati vsi udeleženci, predvsem nacionalni in regionalni organi, ter zagotoviti progresivno, finančno dostopno in visoko kakovostno varstvo za predšolske otroke.
V Načrtu za zagotavljanje enakosti spolov je Evropska komisija podprla prizadevanja držav članic na tem področju. Države članice spodbuja, da v celoti izkoristijo vse možnosti, ki jih ponujajo strukturni skladi. Komisija je, z namenom zagotavljanja pomoči lokalnim organizacijam pri uvajanju ukrepov na tem področju, poleg lanske brošure pripravila še informativno brošuro o možnostih financiranja ukrepov za pomoč družinam. Komisija bo še naprej podpirala izmenjavo uveljavljenih pristopov in bo redno spremljala barcelonske cilje znotraj okvira strategije za rast in zaposlovanje. Prav tako bo ovrednotila družinske politike, predvsem politike o uravnoteženosti med delom in zasebnim delom, pri čemer se bo predvsem zanašala na sodelovanje z OECD. Nenazadnje bo Komisija podpirala izpolnjevanje evropskih ciljev v zvezi z varstvom otrok v okviru strategije za rast in zaposlovanje po letu 2010.
Sem pa začuden, da se niste v ničemer sklicevali - razen, če tega nisem spregledal - na pripombe predsedstva Sveta pred približno enim mesecem, saj menim, da tudi tiste pripombe zelo pripomorejo k razpravi in zelo jasno izpostavljajo, ker barcelonski cilji še niso bili izpolnjeni - v nekaterih primerih so še zelo daleč od tega -, da številne države članice niso imele nobenega načrta za takojšnje ukrepanje, ki bi ga morale izvesti, in da tega niso dojemale kot poseben problem. Razlog je v tem, navedel bom besede češkega predsedstva Svetu: "Nihče ne sme kritizirati odločitev tistih držav, ki niso izpolnile barcelonskih ciljev in ne nameravajo storiti ničesar, da bi jih izpolnile. Gre za države, katerih državljani, na podlagi njihovih preteklih izkušenj, svojih otrok ne nameravajo dati v dnevno oskrbo."
Lažna številka kaže, da brezposelnost najprej - in najbolj - prizadene moške, ker številčno prevladujejo v industriji, kot je avtomobilska industrija. Vendar bomo ženske prizadete v drugem valu odpuščanja presežnih delavcev in posledice bomo čutile dolgoročno. Ženske s pogodbami za določen čas in kot zunanje izvajalke pogostokrat zapolnijo delovna mesta v sektorjih, kjer je v dobrih gospodarskih razmerah veliko povpraševanja, vendar pa so ravno ta delovna mesta v času gospodarskega nazadovanja zelo ranljiva. Ta prožnost je v korist delovnega trga, ne pa tudi za ženske, ki si želijo in potrebujejo socialne varnosti, jamstev glede zaposlitve in uskladitve med zasebnim in poklicnim življenjem. Še bolj zaskrbljujoče je, ko konzervativne vlade, kot je trenutno češko predsedstvo, govorijo o spremembi barcelonskih ciljev in vračanju k varstvu otrok na domu. Barcelonski cilji ugodno vplivajo na celotno družbo in na vse otroke, kot smo to dokazale ženske v skupini PSE s kampanjo v letu 2007. Dajejo jim možnost za enak začetek v življenju in pomagajo pri izkoreninjanju revščine.
V parlamentarni delovni skupini o kakovosti otroštva smo opazili, da naši otroci živijo v zelo zapletenem svetu. Za ljudi, ki prav zdaj - danes - preživljajo otroštvo je prihodnost popolnoma negotova. Otrok se lahko povzpne na sam vrh družbene lestvice, ali pa pristane na samem dnu. Takšni otroci lahko ostanejo v svojem kulturnem okolju ali pa poiščejo drugo okolje. Imajo lahko podobno življenjsko pot kot njihovi starši, ali pa si izberejo ravno nasprotno. Poročijo se lahko s pripadnikom nasprotnega ali istega spola. Pred več kot 50 leti, ko smo začeli s procesom združevanja Evrope, je bilo vse popolnoma drugače.
Te zadeve so sedaj, ko se soočamo s problemi gospodarske krize, še pomembnejše. V Evropski uniji je več kot šest milijonov žensk v starosti od 25 do 49 let navedlo, da so prisiljene v brezposelnost ali zaposlenost le za polovičen delovni čas ravno zaradi družinskih obveznosti. Razmere, v katerih je več kot ena četrtina teh žensk, so posledica pomanjkanja možnosti varstva otrok ali previsokih stroškov le tega. Šest let po sprejetju barcelonskih ciljev, ko se približuje rok 2010, ugotavljamo, da večina držav članic ne bo uresničila teh ciljev, za kar si niso niti posebej prizadevale: zagotavljanje dostopa do varstva otrok za 30 % otrok, mlajših od treh let. Zaradi tega si moramo močno prizadevati, da bi dosegli zadovoljive ravni razpoložljivosti varstva otrok, tudi za otroke, mlajše od treh let.
Vendar me sedaj skrbi, da ti cilji ne bodo doseženi, prav tako pa me skrbijo navedbe češkega predsedstva glede zamenjave ciljev v zvezi z varstvom otrok z varstvom otrok na domu, kot popolnoma sprejemljivo alternativo, s čimer želi odpraviti ta cilj. Prav tako bi se rada zahvalila komisarju Špidli, ki je jasno povedal, da Komisija še vedno šteje za pomembno, da dosežemo barcelonske cilje v zvezi z varstvom otrok. Nadalje bi se rada zahvalila gospe Resetarits za njen predlog o vključevanju vprašanj, povezanih z otroci, v prevladujočo usmeritev. Menim, da nihče izmed nas ne bi smel pozabiti na to.
Seveda življenje ni takšno in matere pogostokrat ne delajo doma. Mogoče si želijo delati ali so se tako odločite in tudi če ne, mogoče morajo zaslužiti, saj je treba odplačevati kredite in postaviti hrano na mizo. Ženske so odlična delovna sila. Njihovo vključevanje in enaka obravnava predstavljajo temeljne pravice. Vendar dojenčki tega ne vedo, niti niso zmožni dojeti, kaj mora njihova mati početi ali želi početi. To je pač v njih, da potrebujejo, kar pač potrebujejo. Narava je zelo mogočna sila.
Kadar se naravi upiramo, vedno pride do negativnih posledic. Za otroka je najbolje, če ima ljubečo mater in potruditi se moramo, da bi pomagali ženskam, ki želijo biti na voljo otrokom v teh zgodnjih letih. To pa zaradi tega, ker če mati majhnega otroka, ki nenehno potrebuje njeno pomirjujočo prisotnost, ne bo na voljo, bo to nanj negativno vplivalo, ne glede na upravičenost razlogov za odsotnost. Kot sem rekla, ženske delajo in po najboljših močeh se moramo potruditi in zagotoviti, da če že skrbi za otroka, mlajšega od dveh let in devet mesecev, nekdo drug, ki ni primarni skrbnik, da bo ta oseba, ki lahko otroku zagotovi čim bolj skrbno nego.
Otroci so naša prihodnost. Osnove, ki jih pridobijo so zelo pomembne, vendar pa čas, prostor in vzgoja, ki jo otrok potrebuje za popolno rast in razvoj, postajajo razkošje, ki si ga lahko privošči vedno manj ljudi. Z načinom vzgoje naših otrok oblikujemo tudi prihodnost Evrope, pa naj bo boljša ali slabša. Komisijo bi pozvala, da na to vprašanje za trenutek pogleda iz otrokove perspektive. Če bi dojenčka lahko vprašali, kaj si bolj želi, svoje mame ali dnevnega varstva, bi vedno izbral mamo. Otrokom moramo prisluhniti tako, kot jim prisluhnejo matere in jim pomagati pri iskanju rešitve, kako uskladiti dom in delo v obojestransko korist.
Številne države z visokim deležem žensk na trgu dela, kot so severne države, imajo istočasno tudi višjo rodnost in plodnost. Država mora nujno zagotoviti podporo, tako da lahko ženske delajo in istočasno zadovoljujejo svojo potrebo po materinstvu. Demografski položaj je preprosto posledica interesa ali pomanjkanja interesa, ki ga kaže država v zvezi z naslednjo generacijo. S podpiranjem družinskih politik bo država zagotovila osnovne predpogoje za družine. Zatiskanje oči pred temi vrednotami, ki smo mu bili priča do sedaj, skupaj s podpiranjem potrošniškega načina življenja, je verjetno vzrok za trenutno slabe demografske razmere.
Rada bi vas spomnila, da družinske obveznosti preprečujejo več kot šestim milijonom žensk, da bi bile vključene na trg dela. Še vedno ima 15 držav članic stopnjo pokritja, ki je nižja od evropskega povprečja, ki je precej nižje od barcelonskih ciljev. Češka republika, ki trenutno predseduje Evropskemu svetu, ima na primer stopnjo pokritja nižjo od 10 % za skupino otrok, mlajših od treh let. Ne preseneča, da je razprava o reviziji barcelonskih ciljev vključena v program češkega predsedovanja. Poleg tega se bo češko predsedstvo, navajam: "osredotočilo na vprašanje starševskega varstva otrok in njegovo povezanost s politiko zaposlovanja in poudarja pomembnost varstva otok na domu, kot popolnoma enakovredno alternativo poklicni karieri". Konec navedka.
Tako bodo starši lahko našli najboljšo rešitev in bodo sčasoma prilagodili varstvo otrok, takoj po rojstvu in ti leta kasneje. Vendar pa moramo preučiti storitve, ki so dostopne, saj kakovost ni zastonj. Danes v večini držav kakovost veliko stane in vključuje zasebne ustanove. V nasprotju s tem, pomenijo javne ustanove, ki so cenejše ali - redkokdaj - brezplačne, nižje stroške, ampak tudi slab standard. Zaradi tega moramo skrbeti za izobrazbo osebja, ki dela v takšnih ustanovah, hkrati pa moramo povečati zaupanje staršev, tako da bodo lahko sodelovali. Ko sem v Parizu rodila prvega od devetih otrok, sem bila prepričana v standard storitev, ki jih ponujajo te ustanove in ki jih sama kot mati nisem mogla zagotoviti.
Politike, ki spodbujajo mobilnost delavcev, za katero velja, da je prispeva k učinkovitosti, ne morejo še naprej ignorirati dejstva, da imajo ljudje otroke. Številni izmed njih živijo v revnih družinah, brez ustrezne prehrane, zdravstvenega varstva in izobrazbe. Včasih vlada v družini tudi nasilje. Ko starši odidejo na delo, otroci ostanejo sami. Te storitve lahko pretrgajo verigo revščine in ponudijo pozitiven alternativen način socializacije, pod vodstvom usposobljenega osebja. Če naj otroške jasli in vrtci izpolnjujejo to vlogo, morajo biti:
Pri tem se pojavlja temeljno vprašanje, na osnovi katerega bo mogoče določiti usmeritev prihodnjih razprav. Gre za vprašanje, kateri socialni model želimo spodbujati. Ali želimo družine, ki so prilagojene trgu in potrebam podjetij ali trg in podjetja, ki so prilagojena družinam? To vsekakor ni nesmiselno vprašanje. Evropske in nacionalne politike na tem področju so pod vplivom napetosti med tržno logiko in logiko človeške narave. Naloga družbe je torej, da ukrepa na takšen način, da se bodo lahko ženske in moški prosto odločili med dvema logičnima možnostma, od katerih obe upravičeno obstajata, če nanju pogledamo iz širše perspektive in ne samo iz perspektive dela.
(BG) Gospe in gospodje, varstvo otrok mora biti v središču politike EU. Ne zaradi tega, ker včasih radi rečemo, da otroci predstavljajo prihodnost naroda, ampak zaradi tega, ker trenutna stvarnost od nas zahteva, da razmislimo in delamo na oblikovanju prihodnosti Evrope. Soočamo se z resno demografsko krizo, nizko rodnostjo in staranjem prebivalstva, kot tudi z gospodarskimi in socialnimi problemi v družbi. Prizadevati si moramo za vzpostavitev primernih pogojev za rojstvo, vzgojo, izobraževanje in zagotavljanje materialnih virov in spodbujanje socialnega razvoja otrok. Pravice, obveznosti in odgovornosti v zvezi z varstvom otrok moramo ustrezno porazdeliti med državo, lokalne organe in družino. Prav tako moramo podpreti ustanove, povezane z varstvom otrok, tako v zasebnem, kot tudi javnem sektorju, si prizadevati za vzpostavitev javno-zasebnih partnerstev na področju varstva otrok in pridobiti sredstva za njihov razvoj. Da bi lahko uresničili barcelonske cilje, moramo sprejeti konkretne ukrepe, povečati kapacitete za otroke v jaslih in vrtcih, katerih izgradnja mora biti prednostna naloga. Prav tako moramo vzpostaviti mreže, ki ponujajo celovite storitve, svetovanje in socialno pomoč za otroke in starše.
Moja država Bolgarija zagotavlja visoko raven varstva otrok. Sprejeta nacionalna strategija za otroke in nacionalni program za zaščito otrok nista le določila ciljev, ampak tudi konkretne ukrepe, ki jih morajo izvajati izvršilni organi v zvezi z varstvom otrok. Otroške ustanove so spremenile svojo podobo, na primer, zagotovljene so bile rešitve, namenjene vračanju otrok v njihovo družinsko okolje, sprejeta so bila načela rejniških družin, odprte so bile varne hiše, zgrajeni so bili otroški vrtci in jasli. Vendar pa o vsem tem govorimo v kontekstu finančne in gospodarske krize, ko obstaja možnost, da bomo izgubili vse, kar smo dosegli in da ne bomo uresničili, kar smo načrtovali. Ali bomo v tem primeru vlagali v otroke Evrope?
(CS) Komisar, gospel in gospodje, mogoče vam ne bo všeč, kar bom povedala. Namen barcelonskih ciljev je povečati zaposlenost med materami, nič pa ne povedo o izboljšanju življenja njihovih otrok, prav tako pa v nobenem pogledu ne pomagajo tem otrokom premagati življenjskih problemov, ki jih čakajo v prihodnje. Nekdo je omenil, da dojenčki in otroci, ki so komaj shodili, stari do dveh let, vsak dan potrebujejo prisotnost matere, očeta ali babice ali pestunje, vsekakor pa ti otroci za svoj razvoj ne potrebujejo zunanjega varstva. Seveda so okoliščine precej drugačne pri otrocih v predšolski starosti in kjer so barcelonski cilji ustrezni. Celo Češki republiki uspe zagotoviti varstvo za 90 % predšolskih otrok, ker se ti otroci učijo skupne igre in potrebujejo skupino. Gospe in gospodje, barcelonski cilji so politika preteklega stoletja. Sodobna družinska politika za 21. stoletje mora spodbujati tudi zdrav otrokov razvoj. Tisti med nami, ki prihajamo iz komunističnih držav, imamo bogate izkušnje z varstvom otrok, saj so se morale matere vrniti na delo že štiri ali pet mesecev po rojstvu otroka. Prav tako vas pozivam, da preberete tudi evropsko zgodovino.
Prav tako pa bi rada poudarila še eno stvar: o dnevni oskrbi otrok se običajno govori v kontekstu enakosti spolov in zaposlovanju žensk, vendar bi rada poudarila, da ne gre le za oskrbo, ampak tudi za izobraževanje in osnovna izobrazba predstavlja osnovo za uspeh v šoli in kasneje v življenju. Tudi v tem kontekstu je zelo pomembna, vsekakor pa ne gre za odnos iz preteklega stoletja, kot smo pravkar slišali. Gre za pristop tega stoletja.
(PL) Gospa predsednica, jasli so zlo. Mogoče so nujno zlo, pa vendar so zlo. Nikoli ne bom pozabila, kako sem morala svojega tri mesece starega brata nositi v jasli, ker je mati morala zgodaj v službo. Neprestano se me je oklepal, ker ni hotel, da bi ga kdo prevzel. Če se vprašamo, kaj je pomembnejše, dobrobit otroka ali kariera starša, bi po mojem mnenju morali vedno izbrati dobrobit otroka.
Otroški vrtci in jasli so nujnost, vendar le tam, kjer so potrebni. Predvsem pa moramo biti dovzetni, dati priložnost, pomagati tistim staršem, predvsem materam, ki ostanejo doma s svojimi majhnimi otroki, da bi lahko skrbele za njih. Potrebujejo finančno pomoč in nasvet. Pri tem ne smemo pozabiti na eno dejstvo. Ko govorimo o varstvu otrok, govorimo o otrocih, kaj potrebujejo, ne pa o tem, kaj je najboljše za nas.
V vsem tem pa obstaja ena konstanta, to pa je psihološka potreba posameznika po otrocih. Na tem področju ni nobenega napredka ali revolucionarnih sprememb. Da bi ti otroci lahko odrasli v zrele državljane, so potrebni napori običajnih žensk in običajnih moških, brez ideologije, brez zahtev, brez kvazi-sodobnih metod, ampak le z naravno nego, časom, posvečanjem, tudi če to občasno pomeni, da odložimo za nekaj časa svoje ambicije. To je v dobro otrok in s tem tudi za srečo staršev, pa tudi za razvoj normalne evropske družbe, v kateri si želim živeti.
(PT) Gospa predsednica, komisar, za besedo sem zaprosil, ker bi rad izrazil nestrinjanje z gospo Estrela. H govoru me je spodbudilo prav njeno karikiranje namenov češkega predsedstva. Nihče ne namerava poslati žensk nazaj domov. Težava je v tem, da obstajajo ženske, ki želijo ali pa bi rade ostale doma. Obstajajo celo organizacije, ki jih skušajo braniti! Gre za ženske, ki so prezrte, jih nihče ne upošteva in diskriminirane, ker se želijo posvetiti svojim družinam, mi pa jim ne prisluhnemo. Še več, gre za vprašanje svobode: gre za vprašanje svobodne izbire, na katero se levičarji tako radi sklicujejo, v tem primeru pa pozabljajo nanjo. Gre za to ali spoštujemo izbiro parov glede tega, kako se bodo organizirali. Gre za možnost zagotavljanja boljše kakovosti življenja in kvalitetnejše vzgoje s strani očetov in mater, ki to želijo početi na takšen način. To mora storiti tudi naša družba. S predsodki ne bomo dosegli napredka ali rešili problemov z rodnostjo ter zagotovili sreče ljudi. To bo mogoče rešiti s pomočjo politik, ki so prilagojene realnosti in spontanim željam ljudi. Napredka ne bo mogoče zagotoviti, če bomo obsedeni z državo in trgom. Naredimo napredek pri pošteni obravnavi družine!
Gospe in gospodje, rad bi se vam zahvalil za, po mojem mnenju, izjemno pomembno in poglobljeno razpravo. Jasno je, da sta tako družina, kot tudi otroštvo, deležna številnih sprememb v trenutnem zgodovinskem obdobju. V srednjem veku otroštvo ni bilo priznano kot faza in so otroke obravnavali, kot male odrasle ljudi in povemo lahko, da se je ta koncept otroštva še posebej razvil v Razsvetljenstvu, obdobju Jacquesa Rousseauja in njegovega romana Emile. S te perspektive moramo vedno upoštevati dejstvo, da so družine odvisne od družbe, družba pa je seveda odvisna od družine. Barcelonski cilji vsekakor niso politika prejšnjega stoletja, ampak predstavljajo politiko, o kateri se veliko razpravlja in prepričan sem, da bo tudi v prihodnje tako. Kljub vsemu temu, so tako trenutna razprava, kot tudi neformalna pogajanja ministrov za delo in socialne zadeve izpostavili barcelonska merila, kot ustrezna za trenutno obdobje in primerne, da jih še naprej upoštevamo. Prav tako bi rad poudaril, da barcelonska merila nikomur ne vsiljujejo ene same rešitve, ampak zagotavljajo možnost prave izbire, prave izbire za starše, saj so, gospe in gospodje, temeljne točke že bile izpostavljene v razpravi in po mojem mnenju, še posebej jasno v zadnjem prispevku, da skrbni in ljubeči starši seveda nosijo veliko odgovornost pri sprejemanju odločitev v danem trenutku, v danem obdobju družinskega življenja ali v danih okoliščinah, kaj bo najbolje za njihovega otroka. Zato tudi verjamem, da je dobro, če možnost zagotovimo s pomočjo barcelonskih meril.
V zvezi z vprašanjem, kako bo Komisija podprla barcelonska merila, je to mogoče doseči prek strukturnih skladov. To je prvič izrecna možnost v novi perspektivi. Pred tem je bilo tehnično mogoče, vendar je bil način precej nejasen in zapleten, saj gre za odprto možnost. Seveda Komisija prav tako spremlja dogajanja na področju barcelonskih meril, na enak način, kot lahko pomaga pri razširjanju dobrih praks in dobrih pristopov za lažje iskanje rešitev v posameznih državah članicah. Gospe in gospodje, trdno verjamem, da barcelonska merila v nobenem pogledu niso v nasprotju z interesi otrok in želim poudariti, kar so povedali že številni, da barcelonska merila predstavljajo poseben pristop k tej temi in sicer iz kvantitativnega stališča, vseeno pa pod nobenim pogojem ne smemo zanemariti kakovostnega vidika. Prav tako je jasno, da morajo glavne odločitve vedno sprejeti starši in iz osebnih izkušenj v družini moram povedati, da zaupam staršem.
Gospa predsednica, gospe in gospodje, podjetja in delavci že čutijo posledice finančne in gospodarske krize. Čeprav se razmere med posameznimi državami članicami razlikujejo, se stanje na področju zaposlovanja v Evropi na splošno slabša. V letu 2009 se lahko celotna zaposlenost zmanjša za 1,6 %, kar predstavlja izgubo 3,5 milijonov delovnih mest. V letu 2010 bi stopnja brezposelnosti v EU lahko bila okrog 10 %. Podjetja vedno znova najavljajo ukrepe za prestrukturiranje ali se selijo, pogostokrat ob veliki izgubi delovnih mest. Razmere v podjetju Qimonda, ki je najavilo zaprtje obratov v Nemčiji in na Portugalskem, žal ni redkost.
Komisija v zvezi s temi razmerami želi izpostaviti nekaj točk. Predvsem je bistveno, da predvidevanje in potek prestrukturiranja poteka ob intenzivnem dialogu med predstavniki zaposlenih in drugimi vpletenimi strankami. Menim, da nedavno sprejeta direktiva ali spremenjena direktiva o svetih družb predstavlja enega izmed večjih prispevkov EU na tem področju. V tem kontekstu je še toliko pomembneje, da prizadeta podjetja pazljivo izpolnjujejo svoje obveznosti, ki izhajajo iz direktiv EU in se nanašajo na obveščanje in posvetovanje z zaposlenimi. Komisija prav tako poziva podjetja, da uvedejo ukrepe, namenjene ohranjanju kar največjega števila delovnih mest in zaposlenih s pomočjo prožnih ureditev dela in uporabo začasnih odpuščanj zaradi gospodarskih razlogov.
Komisija je okrepila finančne instrumente na evropski ravni, da bi pomagala državam članicam pri premagovanju krize in njenih socialnih posledic. Evropski socialni sklad, ki vsako leto zagotavlja pomoč 9 milijonom delavcem, je bil poenostavljen, tako da je za projekte mogoče zagotoviti vnaprejšnja plačila, v višini 1,8 milijarde EUR. Upam, da se bosta Evropski parlament in Svet o tem hitro sporazumela. Komisija prav tako podpira tiste države članice, ki bi rade reprogramirale Evropski socialni sklad. Države članice lahko prav tako zaprosijo za posredovanje Evropskega sklada za prilagajanje globalizaciji pri zagotavljanju pomoči delavcem, ki so izgubili delo. V Evropskem načrtu za oživitev gospodarstva je Komisija predlagala razširitev meril za pridobitev pomoči, da bi se bolje odzvala na trenutno gospodarsko krizo. Upam, da bo tudi v zvezi s tem Parlament hitro dosegel kompromis s Svetom. Komisija je pripravljena na sodelovanje z nemškimi in portugalskimi oblastmi pri ocenjevanju vseh zahtev za pomoč iz naslova evropskih skladov. Komisija prav tako podpira socialni dialog na evropski ravni, saj imajo socialni partnerji odločilno vlogo pri obvladovanju krize. Tudi od evropskih socialnih partnerjev pričakujemo, da bodo skupaj prispevali k premagovanju krize na tripartitnem srečanju 19. marca.
Za Komisijo je pomembno, da so ukrepi poenoteni, saj bo tako mogoče odpraviti kratkoročne vplive krize in si prizadevati za gospodarsko oživitev v prihodnje. Komisija je s tem namenom predstavila evropsko pobudo za zagotavljanje pomoči pri zaposlovanju znotraj Evropskega načrta za oživitev gospodarstva. 4. marca je Komisija prejela prispevek, predviden za sestanek Evropskega sveta 19. in 20. Marca, ki med drugim daje poudarek zahtevam in načinom zagotavljanja pomoči delavcem, ki jih je prizadela kriza in ranljivim osebam na trgu dela.
Komisija prav tako pozdravlja pobudo češkega predsedstva o organizaciji vrha, namenjenega zaposlovanju in socialnim zadevam v maju 2009. Cilj tega srečanja bo oceniti razmere in določiti konkretne ukrepe. Pripeljati bi moral do sprejetja skupnega pristopa za zmanjševanje socialnega vpliva krize, doseganje novega konsenza s socialnimi partnerji in drugimi udeleženci glede vprašanja o posodobitvi socialnih politik in določitvi konkretnih ukrepov za pospešitev gospodarske oživitve ter premagovanje krize s pomočjo odpravljanja strukturnih pomanjkljivosti na trgu dela.
Vem, da je poslovanje podjetja Qimonda odvisno predvsem od tržnih sil in volje delničarjev. Prav tako ni težko prepoznati, da Qimonda šteje za enega izmed glavnih izvoznikov na Portugalskem in ker je hkrati tudi eden ključnih delov preoblikovanja gospodarstva v regiji, ne moremo sprejeti, da bi o njegovi usodi odločale le tržne sile. Ta okoliščina pojasnjuje, zakaj so oblasti na Portugalskem in v Nemčiji obravnavale to vprašanje na najvišji ravni, še posebej nedavno na srečanju predsednika Portugalske republike in kanclerke Merkel. Tudi zaradi tega vas, gospod Špidla, če vas na obisk te regije, ki se sooča z resničnim socialno težavnim položajem, še ni povabila portugalska vlada, vabim osebno sam, saj želim, da se na lastne oči prepričate o resnosti razmer, da podprete prizadevanja, ki potekajo in mobilizirate vse instrumente, ki jih ima na voljo Komisija, s katerimi bi lahko preprečili, da bi se pomanjkanje zaupanja, ki vlada v regiji, širilo še naprej.
Qimonda je paradigma v trenutnem kontekstu globalne finančne in gospodarske krize. Gre za podjetje, ki uporablja najsodobnejšo tehnologijo, zaposluje visoko usposobljene delavce in spodbuja raziskave. Qimonda izpolnjuje cilje Lizbonske strategije. Portugalska vlada je storila vse, da bi našla rešitev, ki bi zagotovila obstoj tega podjetja, vendar je le ta odvisna tudi od sodelovanja nemške zvezne vlade in deželnih vlad Bavarske in Saške. Portugalska vlada je že sprejela odločitev, da bo v ta namen zagotovila sredstva v višini 100 milijonov EUR. Kot sem že povedala, storila je vse in si bo tudi v prihodnje prizadevala, da bo storila vse kar je v njeni moči, kar so nedavno ugotovili tudi nemški delavci podjetja Qimonda na nedavnem uradnem obisku predsednika Portugalske republike.
Evropska komisija in države članice, so ukrepale - povsem upravičeno -, da bi rešile banke in zagotovile pomoč nekaterim industrijam, kot je na primer avtomobilska industrija. Zakaj ne bi zagotovile pomoči tudi podjetju Qimonda? Če prepustimo Qimonda usodi, bo to imelo skrajno resne posledice. Delo bo izgubilo na tisoče delavcev v Nemčiji in na Portugalskem, hkrati pa bo izgubljena tudi dragocena evropska intelektualna lastnina in veliko sredstev Skupnosti, ki so bila vložena v podjetje Qimonda. Zagotovitev poslovanja Qimonda v Nemčiji in na Portugalskem je takšnega strateškega pomena za Evropo, da je pomoč Evropske unije popolnoma upravičena.
Vseeno pa to lahko pomeni, da ne bo mogoče ohraniti vseh delovnih mest. Komisar ima prav. Prav tu lahko pomaga Evropski sklad za prilagajanje globalizaciji. V podjetju Qimonda pa so zaposleni visoko usposobljeni delavci, ki lahko s pomočjo dobro izbranega in posebej prilagojenega ponovnega usposabljanja najdejo nova delovna mesta v porajajočih industrijah. To so dokazali delavci, ki so prešli na industrijo sončne energije. Primer Qimonda kaže na to, da mora tudi Komisija sodelovati pri izvedbi ponovnega usposabljanja za delovna mesta, ki imajo prihodnost in da ne strelja kar na slepo. Ljudem bodo vlile novega upanja in zagotovile možnosti za prihodnost le usmerjene naložbe, okoljsko prestrukturiranje gospodarstva in ustrezno ponovno usposabljanje delovne sile.
V to razpravo bi rada vpeljala dva vidika. Prvič, podjetje Qimonda je sposobno zagotoviti ključno tehnološko prednost za Evropsko unijo na področju polprevodniške tehnologije in nanotehnologije. Drugič, Qimonda v Evropi nima konkurentov, jih pa ima nekaj v Aziji, ki prejemajo 70 % subvencij - v čemer je tudi bistvena razlika. Tretjič, zaustavitev proizvodnje v podjetju Qimonda bo pomenila izgubo sodelujočega jedra mreže s približno 40 000 delovnih mest v regiji, kot je Saška
(PT) Gospod predsednik, komisar, gospe in gospodje, v tej pomembni razpravi je ključnega pomena, da razumemo, kaj je na kocki, in sicer: prihodnost strateške industrije nanotehnologije, skupaj z raziskavami in razvojem v sektorju, ki je bistven za prihodnost informacijske družbe, osrednje jedro in raziskovalni center, ki je v kompleksu podjetja Qimonda v Nemčiji, s svojo tovarno polprevodnikov na Portugalskem. Evropska unija ne more še naprej dopuščati propada njene industrije, predvsem na strateškem področju, in tako postati odvisna od Združenih držav Amerike in azijskih držav, ki podpirajo svojo industrijo. Obžalovanja vredno je, da je gospod Špidla v tem Parlamentu pokazal resno brezčutnost do vprašanja Qimonda, kot produktivnega podjetja.
V tem procesu so vključena številna delovna mesta: skoraj 2 000 v Vili do Conde, 5 000 v Nemčiji, več kot 5 000 po celem svetu, kot tudi na tisoče delovnih mest, ki bi bila prizadeta v dobaviteljskih podjetjih ter razvojnih in raziskovalnih centrih drugih partnerjev podjetja Qimonda. Zaradi možnosti zaprtja podjetja Qimonda v Nemčiji in vpliva, ki bi ga takšna okoliščina imela na Portugalskem, je ogrožen ogromen obseg razvoja. Evropska unija se mora nedvomno posvetiti temu vprašanju, vsaj pod enakimi pogoji, kot se je posvetila bančnemu sektorju. Pri tem ne smemo pozabiti, da je Vila do Conde na severu Portugalske, kjer se je brezposelnost najbolj povečala zaradi zaprtja podjetij v teksilnih in industriji oblačil ali zaradi tega, ker so multinacionalke, ki med drugim proizvajajo obutev in kable, preselile. Če ne bo prišlo do ukrepov za zaustavitev povečevanja brezposelnosti in zagotavljanja proizvodnje bo to območje socialno ogroženo.
Za prodajo ali preselitev takšnih podjetij se običajno zavzemajo globalizacijske sile. Globalizacija - običajno pozitivna sila, ki povečuje globalno blaginjo - lahko na žalost močno prizadene regionalna gospodarstva, kadar se velika podjetja odločijo za preselitev. To se je zgodilo v mojem območju na jugu Irske, kjer je Dell najavil, da bo odpustil 1 900 zaposlenih v podjetju v mestu Limerick. Prav tako tudi v mestu Waterford, kjer lahko že kmalu pride do zaprtja Waterford Wedgwood in spet lahko izgubimo naslednjih tisočih delovnih mest.
(PT) Gospod predsednik, komisar, več let že govorimo o Lizbonski strategiji in mogoče sedaj ni najprimernejši čas, da bi o njej razpravljali. Nedvomno pa potrebujemo strategijo: strategijo, ki predstavlja odziv na težave in izzive, ki jih predstavlja trenutna kriza. To od Komisije tudi pričakujemo. Bistvenega pomena je, da Komisija ne beži pred to temo, ampak zbere moči in skupaj s portugalsko vlado, nemško vlado in vladami nemških dežel razvije skupne ukrepe. Pri tem ne smemo pozabiti, da gre za industrijo, kot je že bilo povedano, ki je pomembna za Evropo zaradi kakovosti in vrednosti, zaradi razvoja, ki ga izvaja in zaradi povezane kakovosti okolja. Bistveno pri tem je, da Komisija pred tem ne beži. Podpiram pobudo, ki jo je moj kolega, gospod Peneda namenil gospodu Špidli in Komisiji glede obiska na Portugalskem.
Gospe in gospodje, primer o katerem razpravljamo, je pomemben in predstavlja del celovitih gospodarskih razmer. Prav tako veste, da je strategija, ki jo pripravlja Komisija, konkretna politika, namenjena industriji, saj je Komisija trdno prepričana, da mora industrija vedno predstavljati znaten del našega gospodarstva in da je vodilna na področju visoke tehnologije. Jasno je, da ima kriza, v kateri smo trenutno, strukturne elemente, zaradi česar Komisija v svojih strategijah in temeljnih dokumentih oblikuje prihodnje zeleno gospodarstvo ali "zelena delovna mesta", hkrati pa si močno prizadeva tudi za inovacije in posodobitve. Prav tako je jasno, kot sem navedel na začetku, da poslovne odločitve sprejemajo podjetja in da se Komisija ne bo vmešavala v takšne zadeve.
Druga stvar je seveda v tem, da če poteka določen obseg prestrukturiranja, so za nekatere odločitve, ki imajo socialne posledice in posledice na skupnost, na voljo instrumenti in evropske politike in naša dolžnost je, da jih in tudi jih vedno uporabljamo. Glede pozivov, da se seznanim z razmerami na kraju samem, sem seveda to pripravljen storiti, saj je ena izmed naših bistvenih in temeljnih nalog, da sprejemamo odločitve na osnovi tega, kar je izvedljivo. Omenjene so bile možnosti v okviru evropskih skladov in pristopi, o katerih razprave potekajo med portugalsko in nemško vlado. Jasno in glasno lahko zatrdim, da Komisija vedno aktivno uporablja vse razpoložljive možnosti, da to počne tudi v tem primeru in bo to nedvomno počela tudi v prihodnjih primerih.
Dva moja kolega v Odboru za ribištvo, gospa Fraga Estévez in gospod Romeva i Rueda, sta bila v Marakešu in bosta o tem tudi spregovorila med razpravo. Sam bi vas rad spomnil na dejstvo, da je ta tema za naš odbor zelo pomembna in s tem je poudarek tudi na glavnih vidikih skupne ribiške politike: upravljanje virov, upravljanja plovil, upoštevanje mednarodnih, regionalnih in dvostranskih sporazumov, tehničnih ukrepov, predvsem pa spremljanje, o čemer bom kmalu spregovoril. To pomembno vprašanje je po našem mnenju preskus kredibilnosti skupne ribiške politike.
Glavni ukrepi, ki so bili uvedeni v novem načrtu za obnovo, so znatno znižanje TAC in sicer s 27 500 ton na 22 000 ton v letu 2009 in dodatno znižanje na 19 950 ton v letu 2010 in 18 500 ton v letu 2011. Kvota ES za leto 2009 se je s tem znižala na 12 406 ton iz 15 614 ton, predvidenih v načrtu za leto 2006. V vseh teh letih so skrajšane sezone ribolova, predvsem za plovila z zaporno plavarico, na katera odpade velik del tega ribolova. Ukrepi za zamrznitev in zmanjšanje ribolovnih in ribogojnih zmogljivosti so povsem novi in ključni del novega načrta. Presežne zmogljivosti so že nekaj opredeljene kot ključno gonilo za prekomerni ribolov. Čas je, da to vprašanje sedaj primerno obravnavamo, pri tem pa mora sodelovati Skupnost, pa tudi druge članice ICCAT.
Uvedba ribolovnih načrtov, ki sem jih že omenil, so drugi ukrep. Poleg tega so prilagojena odstopanja od minimalnih velikosti. Na Atlantiku plovila s pelagičnimi vlečnimi mrežami niso več upravičena do odstopanj, medtem ko so bila odstopanja za priobalni mali ribolov odpravljena, razen v enem primeru. Prejšnja odstopanja se nanašajo le še na plovila za prevoz vabe. V Sredozemlju je sedaj do odstopanj upravičen priobalni mali ribolov. Nadzorni ukrepi so poostreni, predvsem v zvezi s skupnimi ribolovnimi operacijami, sprejetje splošne prepovedi pretovarjanja na morju in uvedba regionalnega programa opazovanja ICCAT.
Zagotoviti moramo, da v prihodnje ne bo več prišlo do podobnih okoliščin, kot so nastopile prejšnje leto. To lahko najbolje dosežemo tako, da Svet hitro sprejme nov načrt za obnovo staleža modroplavutega tuna. Zato se moramo izogniti vsaki zamudi pri sprejemanju te uredbe, predvsem če želimo zagotoviti verodostojnost Skupnosti na mednarodni ravni in spodbuditi proces obnove tega staleža. Prepričan sem, da ta načrt, če bo v celoti upoštevan, predstavlja realno možnost za postopno obnovo staleža modroplavutega tuna. Posledično je potrebno takojšnje odločno in učinkovito ukrepanje na ravni Evropske skupnosti.
Prav tako bi rada vse spomnila, da modroplavutega tuna ne bo rešil noben načrt za obnovo dokler ne bo prišlo do zmanjšanja ribolovnih zmogljivosti, na čelu z nekaterimi flotami Skupnosti, ki so dobro poznane in so se v zvezi s tem več let omenjale. Zadevne države so v vseh teh letih dopuščale, da se je število njihovih plovil neizmerno povečalo, medtem ko je Evropska komisija to nemo opazovala. Zato smo se znašli v tem položaju, ko skoraj ni mogoče več najti izhoda.
Člen 5 novega načrta za obnovo sedaj države članice s presežkom zmogljivosti zavezuje, da do leta 2010 odpravijo vsaj 25 % teh zmogljivosti. Poleg tega, da se mi to zmanjšanje zdi neverjetno blago v primerjavi s presežkom, imam tudi veliko pomislekov, ali bosta Komisija in Mednarodna komisija za ohranitev atlantskega tuna (ICCAT) zmožni uveljaviti to obvezo, glede na jasno pomanjkanje politične volje, ki je v vpletenih državah članicah več kot očitno.
Dejstvo je, da se v Evropski uniji, oziroma treh državah članicah (Francija, Španija in Italija) skupaj, opravi polovico svetovnega iztovarjanja modroplautega tuna. Zato je ključnega pomena, da Evropska unija ICCAT predloži statistične podatke, ki so primerljivi z ribolovnimi statistikami, tudi zaradi tega, ker so statistični podatki bistveni, če želimo opraviti raziskave, s katerimi bo mogoče odgovoriti na potrebe ali vprašanja, ki se porajajo danes v zvezi z biologijo in ekologijo modroplavutega tuna, kar predstavlja velik izziv za znanstvene raziskave.
(EL) Gospod predsednik, osnutek uredbe o ohranitvi modroplavutega tuna v Atlantiku in Sredozemskem morju, ki ga nocoj obravnavamo kot nujno zadevo, omogoča zmanjšanje kvot do leta 2011, ribolovne omejitve na določenih področjih in v določenih obdobjih, novo najmanjšo velikost, restriktivne ukrepe glede športnega in rekreacijskega ribolova, zmanjšanje ribolovnih zmogljivosti in zmogljivosti ribogojnic, okrepljene kontrolne ukrepe in uporabo mednarodnega skupnega inšpekcijskega programa Mednarodne komisije za ohranitev atlantskega tuna (ICCAT), da bi tako zagotovili učinkovitost načrta.
(IT) Gospod predsednik, komisar, gospe in gospodje, na podlagi povedanega lahko vidimo, da načrt ICCAT še ni bil v celoti izveden. To pomeni, da je treba načrt, ki ureja načine lovljenja tunov, ki se med seboj zelo razlikujejo, od zapornih plavaric, do tradicionalnega načina z uporabo fiksnih mrež, še podrobneje uskladiti, preden ga bo možno v celoti uporabljati. Razlikovati moramo med lovljenjem primerkov brez razlikovanja, kot je to v primeru lovljenja z zapornimi plavaricami - kar je še huje, če flote presežejo omejitve, presežejo kvote, ki niso dovolj dobro nadzorovane, na kar so opozorili nekateri - in tradicionalnim načinom z uporabo fiksnih mrež. Fiksne mreže že po sami definiciji onemogočajo iskanje plena: z uporabo tega sistema ribolovna sezona dejansko traja 50 do 60 dni.
Pri izdaji novih predpisov mora ICCAT upoštevati to raznolikost ribolovnih sistemov. Upoštevati je treba tudi, da je sistem lovljenja tunov s fiksnimi mrežami kulturna in zgodovinska dejavnost, ki ne poškoduje okolja in zagotavlja zaposlitev več tisoč ljudi. Prav tako verjamem, da bi moral UNESCO razmisliti o zaščiti tega sistema ribolova, saj je pomemben s kulturnega vidika, prav tako pa vpliva na gospodarstvo in delovna mesta. Zato menim, da bi moral ICCAT v svoje programe vgraditi dodatne kontrolne sisteme: ne bi smeli dovoliti prestrezanja tunov brez razlikovanja preden pridejo v Sredozemsko morje; ne bi smeli dovoliti, da tovrsten način lovljenja poteka v Sredozemskem morju, in sicer zaradi komercialne vrednosti modroplavutega tuna. Naj za konec povem, komisar, da niso zaman diplomatska prizadevanja za omejitev ribolova v Sredozemskem morju za države na obalah Sredozemskega morja - ki drugim prepovedujejo, da bi ribarile v teh vodah - saj je interes teh držav ohranitev staleža v Sredozemskem morju in zagotovitev prihodnosti svoji ribolovni dejavnosti.
Glede teme, ki jo je načela gospa Fraga Estévez, se ne bi mogel bolj strinjati, saj je za uspeh vsakega obnovitvenega načrta potrebno zmanjšanje zmogljivosti, predvsem pri lovljenju z zapornimi plavaricami, ki povzroča največji pritisk na stalež modroplavutega tuna. S tega vidika naj omenim dejstvo, da smo se lani dogovorili o paketu za prestrukturiranje, ki ga je sprožila kriza z gorivom, zaradi česar spodbujamo države članice, naj ta paket za prestrukturiranje uporabljajo in z njegovo pomočjo zmanjšajo flote, predvsem tiste, ki za ribolov uporabljajo zaporne plavarice. Slišimo nekatere spodbudne novice glede ene konkretne države članice, namreč Francije, ki nekatere ribiče spodbuja, naj vzamejo iz uporabe svoja plovila in s tem zmanjšajo zmogljivosti.
Poudariti moram, da smo lani ribolov zaključili predčasno, da ne bi posamezne države članice ali skupina držav članic na nas izvajale pritiskov. Ribolov smo zaključili predčasno: takoj, ko je bila po naših izračunih dosežena kvota za celotno Skupnost. Tudi letos smo, kot rezultat letnih ribolovnih načrtov, ki so bili ob vztrajanju Skupnosti dogovorjeni v Marakešu, pripravljeni predčasno zaključiti ribolov v določenih državah članicah. Če bo flota neke določene države članice presegla svojo določeno kvoto, bomo takoj ustavili ribolov v tej konkretni državi članici. Tako bo posledice prekomernega ulova trpela le flota te države članice, ne pa flota celotne Skupnosti. Upam, da bo med samo ribolovno sezono dovolj časa, da bomo še bolj uskladili naša dejanja.
Zato se, žal, ne strinjam s tem, kar je povedal gospod Romeva i Rueda, namreč da je načrt obnove smrtna obsodba. Menim, da načrt obnove ob pravilni izvedbi omogoča realno in razumno možnost, da poskrbimo, da si stalež opomore. Da mislimo resno, dokazuje dejstvo, da smo zmanjšali kvote s 15 641 ton na 12 406 ton v letu 2009, dejstvo, da se danes o tem tukaj dogovarjamo in da bo Svet, upam, še ta mesec sprejel sklep in dejstvo, da bomo novembra sprejet marakeški načrt obnove začeli uporabljati že v tej ribolovni sezoni. Nismo pripravljeni sprejeti nobene zlorabe možnosti ribolova, ki bi izhajala iz marakeškega dogovora.
Gospe in gospodje, želel bi podati izjavo ob petem evropskem dnevu žrtev terorizma. To je dan, ki mora ostati v našem spominu, in dan, ko se spominjamo vseh nedolžnih žrtev terorizma. Ta konec tedna je Real IRA v okrožju Antrim na Severnem Irskem ubila dva vojaka, v ponedeljek pa je bil ustreljen policist v okrožju Armagh. Ubiti policist je bil poročen in je imel otroke. To barbarsko teroristično dejanje je ponovno ločilo družino in s seboj prineslo nepredstavljivo trpljenje. Včeraj je v samomorilskem bombnem napadu na jugu Šrilanke umrlo najmanj deset ljudi, več kot dvajset pa jih je bilo resno poškodovanih.
Danes želimo v Evropskem parlamentu jasno in glasno spregovoriti proti nerazlikovalnemu terorističnemu nasilju. Zelo obsojamo nesmiselno uničenje človeškega življenja, smrt celotnih družin kot posledica slepega fanatizma, zaradi katerega ljudje ubijajo svoje soljudi in teptajo človeško dostojanstvo. Terorizem je neposreden napad na svobodo, človekove pravice in demokracijo. Terorizem je poskus uničenja vrednot, ki nas združujejo v Evropski uniji in v naših državah članicah, z nerazlikovalnim nasiljem.
Terorizem je zločin, ki si ne zasluži prizanesljivosti. Terorizem predstavlja eno izmed največjih nevarnosti za varnost, stabilnost in demokratične vrednote mednarodne skupnosti. Je neposreden napad na naše državljane, na vse nas. Evropski parlament ima aktivno vlogo v boju proti terorizmu in pri podpori žrtvam terorističnih napadov. Ne moremo dovolj pogosto ponoviti, da za terorizem ni nobenega opravičila. Zaradi tega moramo še naprej sodelovati v boju proti terorizmu z uporabo načel pravne države in vse moči prava. Danes smo v Evropskem parlamentu z vsemi mislimi pri žrtvah terorizma, kjer koli na svetu so umrle. Izraziti želimo našo solidarnost z njimi. Prosim vas, da se z minuto molka poklonite žrtvam Real IRA in samomorilskega bombnega napada na Šrilanki.
Danes se spominjamo neprecenljive zapuščine človeka, ki je skupaj z Robertom Schumanom, enim izmed arhitektov sprave med Nemčijo in Francijo, naredil prvi korak proti vzpostavitvi skupnosti s skupno usodo, temelječo na miru, razumevanju, demokraciji in sodelovanju med ljudmi Evrope. Zdaj, na začetku 21. stoletja, načela, ki jih je poudaril Jean Monnet, in načini, ki jih je uporabil za njihovo izvajanje, niso izgubila pomembnosti. Nasprotno, njihova pomembnost je jasna vsem nam. Zaradi glavnih izzivov, ki jih predstavljajo globalizacija, gospodarska in finančna kriza ter globalno segrevanje, bodo Evropejci še tesneje sodelovali, da bi zagotovili učinkovito obrambo naših skupnih vrednot in naših interesov v svetu. Jean Monnet bi seveda pozdravil napredek, ki je bil v Lizbonski pogodbi dosežen glede demokratične Evropske unije, ki je zmožna ukrepati in soočiti se z izzivi 21. stoletja.
In nazadnje je pomembno omeniti, da je Akcijski odbor za združene države Evrope, ki ga je vzpostavil Jean Monnet, med drugim predlagal neposredne volitve v Evropski parlament. V zadnjih tridesetih letih po smrti Jeana Monneta so te sanje postale prepričljiva resničnost z izoblikovanjem parlamentarne razsežnosti Evropske unije. Vsi smo dediči velikega Evropejca Jeana Monneta, njegovo delo pa ima še naprej trajen vpliv. Njegova posledica so temeljne spremembe v odnosih med evropskimi državami, prav tako pa še danes vpliva na življenja vseh naših državljanov.
(PT) Tudi jaz se želim pokloniti Jeanu Monnetu, vendar pa sem za besedo prosil, da bi čestital predsedniku za njegovo izjavo o evropskem dnevu spomina na žrtve terorizma. Na moj predlog pred petimi leti smo sprejeli to stališče, ki ga je Svet odobril na zasedanju 25. marca, po tragičnih napadih v Madridu. Vendar pa je moj govor poziv. Parlament je vedno zvesto slavil ta dan, toda ta dan še ni dosegel obsega, ki bi ga moral imeti v evropskih institucijah in državah članicah. Menim, da je praznovanje tega dneva eden izmed najpomembnejših načinov, na katerega se poklonimo žrtvam, kot je storil predsednik, in tudi povečevanja ozaveščenosti javnosti. Vem, da je v Madridu nekaj slavnosti, vendar ničesar več.
Gospa predsednica, pozdravljam dejstvo, da to poročilo preučuje, kaj je za spodbujanje gospodarstev mogoče storiti na evropski ravni, medtem ko se zavedam, da ostaja večina instrumentov za to na nacionalni ravni: 99 % javne porabe je nacionalne, ne evropske; večina ureditev je nacionalnih, ne evropskih. Če pa pogledamo, kaj lahko storimo na evropski ravni, lahko in bo načrt, ki ga je predlagala Komisija, za 30 milijard EUR prispevkov, vključno s predplačili strukturnih skladov in nova posojila Evropske investicijske banke, resnični prispevek k rešitvi iz te krize.
(IT) Gospa predsednica, glasoval sem za skupno besedilo o izboljšanju varnosti za tiste, ki se odločijo potovati po morju. Menim, da je zelo pomembno dodati, da je treba več sredstev nameniti za strokovnost vseh mornarjev, odgovornih za navigacijo - od kapitana, upravitelja stroja, poveljnika palube, disciplinskih podčastnikov, do krmarjev in vseh mornarjev -, saj so življenja in varnost vseh na morju odvisni od njih. Zato pozivam k večji strokovnosti in boljšim plačam za tiste, ki imajo v svojih rokah življenja potnikov po morju.
(MT) O tem poročilu bi želel povedati, da kljub svoji pobudi glede okolja, še vedno pomanjkljivo obravnava negativne in nesorazmerne učinke, ki bi jih imelo na regije in države, ki ležijo na obrobju Evropske unije, kot na primer Malta. Ta pobuda bi lahko morebiti povzročila precejšen dvig cen za prevoz tovora za prevoz v te obrobne regije in iz njih. Ta dvig cen pa bi lahko povzročil višje cene proizvodov, ki vstopijo v te regije ali države in jih zapustijo. Zato sem glasoval proti temu poročilu.
(PL) Gospa predsednica, nalaganje dodatnih stroškov za težka tovorna vozila predstavlja povišanje obdavčitve. Prevoz s tovornjaki zagotavlja storitev za celotno gospodarstvo, vključno z državljani. Njegovi stroški vplivajo na ceno vseh proizvodov, ki jih porabimo. Obremenitev cestnega prevoza z dodatnimi stroški trošarine na gorivo in vinjete poleg davkov, ki jih je že tako treba plačati, je v času soočanja s problemom krize, kateri ni videti konca, socialno neodgovorno.
Povedati moram, da mnogi moji volivci na severovzhodu Anglije menijo, da za tako veliko vsoto denarja dobijo malo. Zato je zagotavljanje dostopa javnosti do dokumentov evropskih institucij še najmanj, kar lahko pričakujejo ti volivci v zameno za to, da EU vsako leto plačajo tako velike zneske. V očeh mnogih ljudi ostaja EU zelo nepregleden in monoliten subjekt. Kar koli lahko storimo za izboljšanje dostopa, za dajanje več informacij javnosti o nekaterih zadevah, ki bi jih morda nekateri naši komisarji in drugi raje obdržali zaupne, je zelo dobrodošlo.
Nedavno so potekala pogajanja o trgovinskem sporazumu proti ponarejanju in nekatera vprašanja, o katerih se je razpravljalo, vključujejo veliko zmanjšanje posameznih državljanskih svoboščin. Podani so bili na primer celo predlogi, da se preišče iPode in notesnike oseb, ko vstopajo v države, da bi preverili avtorska in neavtorska gradiva. Smo lahko o tem razpravljali na odkrit in pregleden način? Ne, ker so bili ti dokumenti tajni - morda iz upravičenih razlogov, toda razlogov, ki jih ne razumemo v celoti. Zato resnično potrebujemo več odprtosti in več preglednosti, da bi resnično prišli do jedra vprašanja.
(IT) Želel bi se zahvaliti tistim privržencem, ki so tako dolgo neutrudno poslušali. Gospa predsednica, sem eden izmed 74 poslancev Parlamenta, ki so danes glasovali proti poročilu gospoda Anderssona, ne zato, ker sem proti zaposlovanju, ampak zato, ker te smernice za Evropsko unijo, za politiko držav članic EU, specifično ne navajajo, da je ena od možnosti za spodbujanje zaposlovanja ta, da se tistim delavcem, ki se želijo upokojiti in za upokojitev tudi zaprosijo, to tudi omogoči. Ta politika obveznega zviševanja upokojitvene starosti povsod tako samo prikrajšuje mlade za delovna mesta, čeprav so pripravljeni nadomestiti tiste starejše delavce, ki hočejo svoja delovna mesta prepustiti mladim.
Kot Evropejci in poslanci Evropskega parlamenta, ki je bil ustanovljen na stebru enakega obravnavanja, se moramo na ta problem odzvati čim prej. Nenehno zatiranje ene izmed največjih evropskih manjšin je sramotno in neuspešno. Z boljšo ureditvijo in višjo ravnjo sodelovanja lahko narodi zagotovijo delo za to ogromno skupino potencialnih delavcev. Glede na grozečo gospodarsko krizo bi morda Romi lahko pomagali rešiti nekatere najgloblje probleme Evrope. Poleg tega predsodki in poniževanje teh ljudi trajajo že predolgo. Enake pravice in možnosti je treba zagotoviti vsem državljanom Evrope, vključno z Romi.
Resnica je, da so problemi ciganov v veliki meri samo rezultat njihovega zavračanja prilagoditve družbi, v kateri živijo, zagotovo v zvezi z izobraževanjem in poklicnim usposabljanjem. Desetletja smo milijone evrov črpali v vse možne vrste programov, polne idiličnih, toda večinoma nerealističnih nesmislov v tonu tega poročila. Brez uspeha. Ali morda ni čas, da jih nehamo pestovati in preučimo resnične vzroke problemov, preden najdemo rešitve?
Zadržke imam glede kakršnih koli omemb vrtanja na Arktiki ali raziskovanja alternativnih virov nafte, kot je bituminozni pesek. Pretekli meseci so pokazali, da pomembnost energetske varnosti še nikoli ni bila tako velika. Sodelovanje, ki je potrebno po vsej EU, in potreba po izkoriščenju prednosti paketov spodbud, ki so jih pred kratkim začele izvajati skoraj vse države članice in Komisija, poudarjajo potrebo po povečanju naše energetske varnosti, zmanjšanju naših emisij ogljika in po tem, da se odvadimo naše velike odvisnosti od fosilnih goriv, četudi v dogovorjenem časovnem okviru.
(NL) Gospa predsednica, vzdržal sem se glasovanja o resoluciji o lizbonski strategiji, čeprav je resolucija dejansko, gledano v celoti, zelo nepristransko poročilo, ki podaja natančno diagnozo situacije in vsebuje mnoge predloge, ki jih v celoti podpiram. Vzdržal sem se, ker je bilo ponovno omenjeno vprašanje teh razvpitih modrih kart za gospodarsko priseljevanje in dobiva sočutno podporo prav v času, ko se več kot 20 milijonov ljudi v Evropki uniji sooča z brezposelnostjo, ki se bo zaradi gospodarske krize še povečala.
Vsebina lizbonske strategije je vedno presegala zmožnost EU, da doseže njene cilje, in je bila na več načinov v nasprotju s celotnimi značilnostmi EU v zadnjih 50 letih, ker veliko število ureditev EU o zaposlovanju in gospodarstvu povzroča več težav pri doseganju ciljev lizbonske strategije kot kar koli drugega, kot nas je spomnil gospod Heaton-Harris. Nenehno nalagamo vse več obremenitev in predpisov, ki industrijo silijo iz Evrope, in nimamo nobene možnosti doseči ciljev lizbonske strategije. Čas je že bil, da smo odkriti sami s sabo in to priznamo.
Slišimo veliko toplih besed o potrebi po kvalificirani delovni sili, ki se bo sposobna prilagoditi gospodarskim prelomom, kot je ta, s katerim se soočamo danes. Vendar pa se po Evropi še vedno soočamo s kronično krizo usposabljanja. V moji regiji, West Midlands, je imelo usposabljanje delovne sile posebno boleč in dolg nastanek. Žal imamo najvišji delež prostih delovnih mest zaradi pomanjkanja kvalificiranih delavcev od vseh britanskih regij. Zato bi pozvala Komisijo, naj ne pozabi na strukturne reforme, potrebne za ponovno oživitev lizbonske strategije v obdobju, ki ga zaznamujejo gospodarske motnje, višje cene nafte in blaga ter trenutni nemiri na finančnih trgih.
Gospa predsednica, povsem se strinjam z razmišljanji predhodnega govornika. Upoštevati bi morali, da ima Evropski parlament dve sejni dvorani - v Strasbourgu in v Bruslju -, imamo pa tudi tri sedeže, vključno s tistim v Luxembourgu, o katerem ljudje ne govorijo pogosto. Ne samo, da v Luxembourgu gradimo novo stavbo, kar povzroča več emisij ogljika, ki bi vsekakor lahko prispevale k podnebnim spremembam - ali tudi ne, odvisno, kaj človek verjame glede tega vprašanja -, ampak je tudi hinavsko z naše strani, da nadaljujemo z razpravami o podnebnih spremembah, medtem pa nadaljujemo z delom na treh različnih krajih dela.
Gospa predsednica, opažam, da so vsaj nekateri od tistih, ki so klevetali vso evropsko zakonodajo, kakršno koli že, kljub temu glasovali za tretji pomorski paket, paket, ki ga pozdravljam, povečuje zdravje in varnost ljudi na ladjah; nenazadnje bo zmanjšal stroške, ker bo na svoji poti rešil življenja in ker vzpostavlja združljivost varnostnih sistemov različnih držav članic, zaradi česar bodo ti učinkovitejši, uspešnejši in cenejši, hkrati pa izboljšuje zdravje in varnost. Pozdravljam sprejetje tega paketa, ki bo izboljšal varnost na stotine mojih volivcev v Yorkshiru in Humberju.
Vidik, na katerega se resnično želim osredotočiti, je načrt za oživitev gospodarstva doslej. Prepričati se moramo, da imamo še vedno zagotovljena delovnam mesta in trajnostne poklicne kariere za ljudi, ko bo začelo gospodarstvo bolje delovati in podpirati ključne sektorje, kot je avtomobilska industrija. Avtomobilski sektor je model, kako se morajo v prihodnjih letih prilagoditi tradicionalne industrije. Pred kratkim sem obiskala tovarno Jaguar Land Rover v mojem volilnem okrožju, kjer sem videla, da se je podjetje spremenilo v svetovnega voditelja na področju tehnologije zelenih avtomobilov, in kjer so bile v celoti sprejete nove homologacijske smernice, ki smo jih sprejeli v tem Parlamentu.
Resnica je, da ne more nič ustaviti tega popravka: obrestne mere so bile predolgo prenizke in zdaj, ko smo balon napolnili z zrakom, se bo spet dvignil. Lahko bi poskusili rešiti nekatere žrtve, namesto tega pa se pretvarjamo, da lahko preprečimo, kar se dogaja. Dolg bodo plačali naši še nerojeni in nespočeti otroci, in sicer nikjer bolj, kot v moji državi, kjer se vsak otrok zaradi nesposobnosti in razuzdanosti svoje vlade rodi z dolgom 30 000 GBP.
Gospa predsednica, zelo prijetno je govoriti za gospodom Corbettom v takšni razpravi, ker gospod Corbett nikoli ni na napačnem mestu; pogosto zmeden, kot je bil danes, daje napačno obrazložitev glasovanja ob napačnem času, toda očitno nikoli v zmoti! Vendar pa se sprašujem, če v tem Parlamentu sploh vemo, kaj je realno gospodarstvo. Je realno gospodarstvo kopica uradnikov in birokratov, z nami, ki pišemo zakone, ki jih morajo izvajati drugi ljudje, kot je državna uprava v Združenem kraljestvu, kjer smo javni sektor povečevali precej hitreje kot je rastel zasebni sektor v zadnjih 10 letih? Ali pa so realno gospodarstvo dejansko ljudje, ki opravljajo svoje delo, uvajajo novosti in ustanavljajo svoja podjetja? Sprašujem se, ali gre to poročilo dejansko v pravo smer. Po njegovem branju sem precej prepričan, da ne.
Nemški davkoplačevalci (in to je redko priznano) so vedno podpirali celotni sistem. Vključevanje počiva na njihovem potrpljenju, zdaj pa so to spregledali. Ne odzivajo se več na neizgovorjen poziv k zgodovinski odgovornosti. So razumni ljudje z zdravo pametjo in lahko prepoznajo argument, ki je samemu sebi namen, in goljufijo, ko jo vidijo. Če menite, da se motim, naj imajo referendum; naj imajo vsi referendum: naj glasujejo o Lizbonski pogodbi. Pactio Olisipiensis censenda est!
v pisni obliki. - (PL) Načelo solidarnosti je temeljno in nesporno načelo v Evropski uniji. Ravno zaradi tega načela, ki ne obstaja samo na papirju, se EU razlikuje od drugih mednarodnih organizacij. Praktični izraz tega načela je nedvomno Solidarnostni sklad, ki je bil ustanovljen leta 2006 v skladu z medinstitucionalnim sporazumom, da bi odpravil negativne posledice velikih naravnih nesreč. Dobro je, da sklad deluje in da je lansko leto imelo od njega koristi pet držav. To je dokaz, da nobena država članica ne bo ostala sama, ko se bo soočala s tragedijo. Poplave, ki so julija 2008 prizadele pet področij severovzhodne Romunije, so povzročile veliko materialno škodo (0,6 % BND) in pretresle življenje več kot dveh milijonov ljudi v 214 okrajih.
Menim, da je v tej situaciji prošnja za pomoč Romunije upravičena, čeprav ne dosega kvantitativnih meril, določenih v členu 2(1) uredbe Sveta (ES) št. 2012/2002 o ustanovitvi Solidarnostnega sklada Evropske unije. Prav tako ne dvomim, da je v tem primeru potrebno uporabiti merilo neobičajne nesreče, ki ga prav tako predvideva omenjena uredba in ki omogoča uporabo sklada za Romunijo. Kot poljski poslanec predstavljam regijo, ki jo je prav tako prizadela naravna nesreča, namreč tornado v provinci Šlezija. Ta nesreča na srečo ni imela enake uničevalne moči ali stopnje. Povsem podpiram ta oprijemljiv dokaz evropske solidarnosti.
v pisni obliki. - (IT) Glasoval sem za poročilo gospoda Bögeja o uporabi Solidarnostnega sklada Evropske unije. Strinjam se, da so bila merila za upravičenost do uporabe sklada izpolnjena v primeru prošnje Romunije po poplavah, ki so državo prizadele julija. Poplave so povzročile hudo škodo pokrajini in ljudem, ki živijo v petih prizadetih regijah. Zato menim, da je edino pravilno uporabiti sklad, nenazadnje zato, ker navedeni znesek sodi v letno omejitev, določeno v medinstitucionalnem sporazumu iz maja 2006.
v pisni obliki. - (RO) Glasoval sem za poročilo o uporabi Solidarnostnega sklada Evropske unije za Romunijo, ker menim, da finančna pomoč, dodeljena naši državi, zagotavlja potrebno podporo za področja, ki so jih julija lansko leto prizadele poplave. Severovzhodni del Romunije je bil močno prizadet. 214 okrožij in 1,6 milijonov ljudi je neposredno trpelo kot posledica nesreče. Evropska komisija je namenila finančni prispevek v višini 11,8 milijonov EUR, da bi podprla naložbe v popravilo prometne in drenažne infrastrukture, ojačanje rečnih strug in gradnjo jezov za preprečevanje naravnih nesreč te vrste v prihodnje.
v pisni obliki. - (IT) Glasoval sem za poročilo gospoda Hauga o spremembi proračuna za proračunsko leto 2009, ki upošteva hudo škodo, ki so jo povzročile poplave, ki so julija 2008 prizadele Romunijo. Mojo podporo poročilu gospoda Bögeja o uporabi Solidarnostnega sklada Evropske unije v tem posebnem primeru sem že izrazil, tu pa želim potrditi mojo podporo ukrepu - če se bo osredotočal -, kot ga določa medinstitucionalni sporazum iz leta 2006, o hitri in učinkoviti obnovi življenjskih pogojev v regijah, ki so jih prizadele naravne nesreče, in ne o plačilu odškodnine za škodo, ki so jo utrpeli posamezniki.
v pisni obliki. - (IT) Glasoval sem za poročilo gospe Vlasto o pomorski inšpekciji države pristanišča, ki tvori del tretjega pomorskega paketa. Strinjam se z delom doseženega dogovora o razširitvi področja uporabe direktive, da bi vključevala plovila, ki pristajajo na sidriščih, in z delom o povečanju ravni inšpekcije plovil v najvišji kategoriji tveganja. Glede tega bi omenil potrebo po tem, da je ocena takšnega tveganja čim bolj natančna in neodvisna. Strinjam se tudi, da bi bilo treba pod določenimi pogoji trajno zavrniti dostop plovil, da bi zagotovili ustrezno raven varnosti za upravljavce in potnike.
v pisni obliki. - (IT) Menim, da je treba pomorski paket preučiti globalno in kot celoto, v skladu s pristopom, ki ga je Parlament vedno izvajal, ko je obravnaval njegove posamezne dele. Zato sem glasoval za poročilo gospoda Sterckxa o vzpostavitvi sistema spremljanja in obveščanja za ladijski promet, ker ta sistem spada v širši kontekst, namenjen izboljšanju varnosti pomorskega prometa in poenostavitvi upravljanja, nekaj, kar sem že podprl ob številnih priložnostih. V zadevnem primeru bi uporaba tehnologije za spremljanje ladij pomagala olajšati odločitev, kdo je odgovoren v primeru nesreče, in izboljšati postopke za nastanitev ladij v "zatočiščih". Iz tega razloga lahko potrdim poročilo z glasovanjem zanj.
To besedilo poudarja potrebo po sestavi, na evropski ravni, jasnih in zavezujočih smernic, da bi zagotovili, da se nesreče na morju ustrezno spremlja. Zadeva zaskrbljenost, ki je sledila potopitvi tankerja Erika ob francoski obali. Zaradi preprečevanja ponovitve takšnih primerov slabega upravljanja se je Evropska unija odločila določiti strog okvir, ki obravnava vse tehnične vidike in vse postopke, ki se jih je treba držati v primeru nesreče: metodologija preiskovanja, evropska baza podatkov za pomorske nesreče, varnostna priporočila in tako dalje.
v pisni obliki. - (IT) Glasoval sem za poročilo gospoda Kohlíčka o preiskovanju nesreč v sektorju pomorskega prometa. Prepogosto je težko odločiti, kdo je odgovoren v primeru manjših ali resnih nesreč na morju. Mislim na primer preiskovanja, ki je sledil pravi naravni katastrofi, ki jo je povzročil tanker Prestige, in na mnoge druge, do katerih prihaja še naprej. Pomorski promet zasluži posebno pozornost, saj je poleg tega, da je najbolj ekonomičen v relativnem smislu, eden najnevarnejših v smislu okoljskih posledic v primeru nesreče. Menim, da je zato potrebno vzpostaviti jasne in zavezujoče smernice o tem, kako izvesti tehnične preiskave ladijskih nesreč in zagotoviti povratne informacije, da bi preprečili nesreče v prihodnje. Zato sem glasoval za poročilo.
v pisni obliki. - (IT) Glasoval sem za poročilo gospoda Coste o odgovornosti prevoznikov potnikov po morju v primeru nesreč. Strinjam se z njim, da je nadvse primerno določbe Atenske konvencije o pomorskem prevozu potnikov in njihove prtljage iz leta 1974 vključiti v evropsko zakonodajo, ker nacionalne razlike, ki še vedno obstajajo, ne omogočajo zagotavljanja ustrezne ravni odgovornosti in obveznega zavarovanja v primeru nesreč, ki vključujejo potnike. Čeprav do tega ne prihaja pri drugih prevoznih sredstvih, menim, da mora zakonodaja utrezati namenu tudi v primeru pomorskega prometa.
v pisni obliki. - (IT) Glasovati nameravam za poročilo gospoda Savaryja o zavarovanju lastnikov ladij za pomorske zahtevke, saj se strinjam s priporočilom poročevalca glede potrebe po zagotovitvi, da je obveznost zavarovanja izpolnjena s strani lastnikov ladij, ki vstopajo v vode v pristojnosti katere koli države članice, vključno s kaznimi za ladje, ki ne hranijo potrdila, če se to ugotovi. Strinjam se, da bi bilo treba znesek obveznega zavarovanja določiti v skladu z zgornjimi mejami iz Konvencije o omejevanju odgovornosti za pomorske zahtevke iz leta 1996, ki zagotavlja ustrezna nadomestila žrtvam nesreč na morju. Zato podpiram priporočilo poročevalca glede odobritve osnutka priporočila, dogovorjenega s Svetom.
v pisni obliki. - (IT) Sem za poročilo gospoda Fernandesa o izpolnjevanju zahtev države zastave. Kaže odločenost Parlamenta, da ohrani integriteto tretjega pomorskega paketa ob soočenju s prekinitvami dela Sveta glede določenih vidikov, kot je tema tega priporočila. Iz tega razloga podpiram delo, ki so ga opravili gospod Fernandes in člani Odbora za promet in turizem. Menim, da je treba dodano vrednost doseženega političnega sporazuma imeti za pomembno, predvsem zato, ker poziva države članice, naj uvedejo sistem vodenja kakovosti za svoje pomorske organe in izpolnjujejo mednarodna pravila na tem področju, izmed katerih so najpomembnejša tista, ki izvirajo iz konvencij Mednarodne pomorske organizacije. Poleg prednosti, ki jih predlog prinaša v smislu kakovosti in varnosti evropskih zastav, bo omogočil izboljšanje konkurenčnih pogojev v Skupnosti, zato menim, da ga je treba podpreti.
Priporočila o evrovinjetah bi kaznovala obrobne države. države v središču Evrope pa bi imele velike koristi. Po mojem mnenju so priporočila o evrovinjetah v nasprotju z načeli enotnega trga in menim, da je to diskriminacija določenih držav na podlagi geografije. Irska je otok, ki se nahaja na robu Evrope. Tovornjaki drugih držav ne bodo potovali skozi Irsko, naša težka tovorna vozila pa bodo morala plačevati pristojbino v mnogih državah po Evropi. Temu se ne moremo izogniti: nadaljevati moramo s poslovanjem, izvažati in uvažati moramo naše blago. V skladu s predlogom o evrovinjetah bodo imele države, ki se nahajajo v središču Evrope, konkurenčne prednosti, saj jim ne bo treba plačati enakih pristojbin. Ni prav ali pošteno, da se izvaja diskriminacija takšne vrste, ki temelji na geografski lokaciji katere koli države.
Države z veliko količino tranzitnega prometa imajo precej drugačno mnenje od bolj obrobnih držav, kot je moja, ki so odvisne od velikih količin prometa za uvoz in izvoz blaga. Medtem ko je to načeloma pošteno, pa bi bilo to treba izvajati postopno in nepristransko. To so vprašanja, ki si jih ne moremo privoščiti prezreti. Težka tovorna vozila so pogosto predmet časovnih omejitev in zunanjih urnikov, kot so urniki upravljavcev trajektov. Izgradnja pristaniškega predora v mestu Dublin je naredila ogromno za zmanjšanje potrebe, da so težka tovorna vozila v središču mesta, in je povečala kakovost zraka in zmanjšala obremenitev s hrupom. To je bila naložba, ki se je izplačala.
Glasujem za smiseln kompromis o novi evrovinjeti. Skupaj s Skupina socialdemokratov v Evropskem parlamentu se že leta borim - spričo močnega odpora s strani konzervativne skupine Evropske ljudske stranke (Krščanskih demokratov) in Evropskih demokratov -, da bi zunanje stroške (hrup, zastoje, onesnaževanje) vključili v seštevek cestnin, da bi tako finančno breme z davkoplačevalca prenesli na onesnaževalca, z drugimi besedami težki tovorni promet.
v pisni obliki. - Podpiram to poročilo, ki naj bi spodbudilo premik prevoza tovora s ceste na železnico. Poročilo je del svežnja spodbud, katerih namen je bolj trajnostni prevoz in zagotavljanje, da bodo morali uporabniki plačati samo stroške prevoza, neposredno povezane z njihovo uporabo zadevnega načina prevoza. Cestnine se bo zaračunavalo za lokalno obremenitev s hrupom, lokalno onesnaževanje zraka in infrastrukturno škodo/stroške. To bo ustvarilo bolj pošten sistem načela "onesnaževalec plača" z vključenimi zaščitnimi ukrepi za zagotavljanje preglednosti trga in izogibanje diskriminaciji.
Gospa predsednica, varstvo okolja in varnost v cestnem prometu, cilja za obravnavanim predlogom direktive, predstavljata dva cilja, za katera si mora Evropska unija odločno prizadevati, da bi dosegla prometno politiko, ki je pozornejša do pričakovanj in pravic svojih državljanov. Številne spremembe k direktivi ES iz leta 1999, ki določa obdavčenje težkih tovornih vozil, ki uporabljajo določene ceste, so zato dobrodošle. Takšni koraki naprej morajo biti razumni in postopni, da bi preprečili propad pomembnega sektorja gospodarstva v trenutni resni gospodarski krizi, sektorja, ki skoraj izključno temelji na malih in srednje velikih podjetjih.
v pisni obliki. - (IT) Podpiram delo, ki ga je opravil gospod El Khadraoui, o cestnih pristojbinah za uporabo določene infrastrukture za težka tovorna vozila, zato sem glasoval za to poročilo. Čeprav se ne strinjam z nekaterimi točkami, kot so vključitev ali ne določenih zunanjih stroškov v pristojbine, se strinjam z načelom "onesnaževalec plača". Izvrstno delo gospoda El Khadraouija poudarja potrebo po tem, da se prihodke iz pristojbin v celoti dodeli prevoznemu sektorju. Menim, da prihodki iz pristojbin za zunanje stroške ne smejo postati še ena oblika obdavčitve.
Predlog, o katerem glasujemo danes, je pregled in razširitev predhodne direktive o evrovinjetah in določa pravila za cestninjenje na cestah. V skladu s sprejetim predlogom lahko države članice odslej stroške onesnaženja zraka, obremenitev s hrupom in prometnih zastojev prenesejo na tovornjake. To je dobra novica za davkoplačevalca. Trenutno še vedno plačujemo za škodo, ki jo povzroča onesnaženje zraka. Kmalu pa bodo onesnaževalci tisti, ki bodo plačevali. Poleg tega na ta način spodbujamo prevozna podjetja, da vlagajo v čistejše tovornjake.
Kljub napredku evropskih institucij v zvezi z odprtostjo in preglednostjo, položaja ni mogoče opisati kot popolnega, to prenovitev Uredbe (EGS) št. 1049/2001 o dostopu javnosti do dokumentov evropskih institucij pa bi bilo treba imeti za še en korak proti doseganju upravnega okolja, kjer sta razpoložljivost in enostaven dostop do informacij prej pravilo kot izjema. Za zaključek bi želel poudariti nedavne velike dosežke: Evropski parlament zdaj uporablja nič manj kot 23 uradnih jezikov in dokumenti Evropske skupnosti so na razpolago v vseh teh jezikih. To predstavlja zagotovilo za demokracijo.
v pisni obliki. - (SV) Švedski konzervativci smo danes glasovali za poročilo gospoda Cashmana o pregledu Uredbe št. 1049/2001 o dostopu javnosti, da bi delovali v smeri povečane preglednosti v evropskih institucijah. Glede sprememb 61 in 103, ki se nanašata na člen 5, menimo, da morajo biti dokumenti za usklajevalni postopek s tretje obravnave dostopni takoj po tem, ko se zaključi končni usklajevalni sestanek, v nasprotju z dokumenti, ki se jih preuči med samimi pogajanji. Dokumenti iz tristranskih pogovorov v prvi in drugi obravnavi bi morali biti docela dostopni med celotnim postopkom.
v pisni obliki. - Zelo obžalujem, da je Parlament v postopke, ki naj bi razvili načelo, da ima javnost pravico videti dokumente EU, vključil poudarek, da takšna pravila veljajo za poslance EP. Trdi se, da to samo ponavlja pravila, ki so že določena v Statutu poslancev, mnogim ljudem pa se bo zdelo, da je to le še en primer "enega pravila za njih in drugega za nas", zato sem vesel, da skupina liberalnih demokratov ni podprla sprememb, ki jih je predložil gospod Nassauer.
v pisni obliki. - (IT) Glasoval sem za poročilo gospoda Cashmana o dostopu javnosti do dokumentov Evropskega parlamenta, Sveta in Komisije. Podpiram njegovo hvalevredno pobudo, ki je namenjena zapolnitvi vrzeli med skupnimi pravili o "tajnih podatkih" (tako imenovani občutljivi dokumenti, navedeni v trenutni Uredbi št. 1049/2001) tako, da na ravni uredbe ohranja nekatera dobra načela, vzeta iz pravil notranje varnosti Sveta in Komisije, kolikor je mogoče ta načela uporabiti tudi za parlamentarno telo. Nazadnje, podpiram splošni cilj gospoda Cashmana, in sicer spremeniti to uredbo, da bi povečali preglednost, ne da bi ta instrument naredili preveč poseben in težak za izvajanje.
Še več, predlog Komisija o pregledu uredbe iz leta 2001, ki je zdaj pred nami, vsebuje strožja pravila, kar pomeni manj preglednosti. V skladu s tem so dokumenti o trgovinskih pogajanjih opredeljeni kot zaupni. Na koncu je to izbira med dvema slabima možnostima. Podpiram poročilo gospoda Cashmana, ker je, čeprav je nepopolno, v celoti izboljšanje trenutnega predloga Komisije. Zaželen bi bil radikalnejši pristop s popolno zavrnitvijo predloga Komisije, ker bi bila Komisija potem prisiljena podati nov in boljši predlog, ki bi samo koristil preglednosti evropskih institucij in bi resnično zapolnil razvpiti prepad med institucijami EU in državljani.
Gospa predsednica, kot vemo, je trenutna gospodarska in finančna kriza prizadela Evropo. Zelo me skrbi za mojo državo, Italijo. Kriza pomeni odvečno delovno silo in družine, ki imajo vse manj denarja, vedno manj trošijo. Zato potrebujemo odločno posredovanje. Ta kriza se zdi posebno resna, toda kako globoka bo in kako dolgo bo trajala, bo odvisno od tega, kaj delamo. Združiti moramo sile: ključen je usklajen evropski pristop. Zdaj lahko bolj kot kdaj koli prej občutimo nujno potrebo po nepopustljivem izvajanju reform, da bi ustvarili kakovostna delovna mesta in blaginjo za evropske državljane. Težnjo moramo preobrniti k radikalnemu prestrukturiranju, preprečevanju izgube delovnih mest in preprečevanju nadaljnjih pritiskov glede znižanja plač in plačil za socialno varnost.
Vendar pa tudi pred finančno krizo položaj na trgu dela ni bil svetel. Vse več ljudi je bilo prisiljenih v delo s krajšim delovnim časom ali časovno omejeno delo, število delovnih mest, ki jih podpira država, pa se je nenehno zmanjševalo. Že nekaj časa je naraščajoče število ljudi živelo pod pragom revščine, kljub zaposlitvi. Glede na črnoglede napovedi glede gospodarstva je verjetno, da se bo število ljudi, zaposlenih s polnim delovnim časom, še naprej zmanjševalo in da bodo na določeni točki delovna mesta začeli izgubljati tudi zaposleni s skrajšanim delovnim časom. Narediti moramo vse, kar lahko, da ze izognemo masovni brezposelnosti. Nikakor ni gotovo, da so ukrepi, predstavljeni v tem poročilu, v tem pogledu primerni ali zadostni. Zaradi tega sem glasoval proti poročilu.
v pisni obliki. - (PT) Nadaljnje podaljšanje, ali če povem drugače, nadaljnji odlog zagotovljene pravice vseh poslancev, da v Parlamentu govorijo v svojem jeziku in da so vsi dokumenti sestavljeni v uradnih jezikih, ni niti razumljiv niti sprejemljiv. Minilo je že mnogo let od pristopa določenih držav, za katere ostaja omejitev uporabe njihovega jezika, zlasti Irska in Češka republika, ne da bi našli potrebne prevajalce in tolmače. Podana obrazložitev je nejasna in nedosledna, toda za njihovo usposabljanje ni bila dana finančna prednost, zaradi česar ne zaupamo nameram. Ne moremo sprejeti kakršne koli grožnje glede neodtujljive pravice do kulturne in jezikovne raznolikosti v EU, ki bi prizadela tudi Portugalsko. Ne moremo sprejeti te diskriminacije.
Gospa predsednica, glasoval sem za poročilo. Zelo sem zaskrbljen zaradi nedavnih dogodkov v Italiji. Tam nastaja ozračje "lova na čarovnice" v zvezi z romunskimi državljani in Romi z mnogimi kazenskimi ekspedicijami. Italijanska vlada se ukvarja z varnostno kampanjo. Vendar pa bi sprejetje skrajnih ukrepov v zvezi z romskimi skupnostmi lahko zaostrilo že tako grozno situacijo za te manjšine in spodkopalo priložnosti za integracijo in socialno vključenost. Ne smemo pozabiti, da je v skladu s pravno državo kazenska odgovornost individualna in je ni mogoče pripisati celotnim skupinam. Odstopanje od tega načela bi bilo nevaren precedens, ki bi vodil h kriminalizaciji celotnih etničnih skupin ali priseljencev določenih narodnosti.
Poročilo predlaga pomembna navodila za ukrepanje glede politike za spodbujanje izobraževanja med Romi in pozitivne diskriminacije na trgu dela. Podpora za integracijo Romov na trg dela z ukrepi financiranja za usposabljanje in preusposabljanje, ukrepi za spodbujanje neodvisnih dejavnosti med Romi, nudenje koncesijskih kreditov in javnih sredstev ter priprava inovativnih oblik kmetijskega dela so vse cilji, katerih usklajevanje je dolžnost EU. Oblikovanje skupine strokovnjakov na ravni EU, ki bo vključevala romske predstavnike, bi tudi lahko pomagalo usklajevati romsko strategijo držav članic in uporabo strukturnih in kohezijskih skladov.
v pisni obliki. - Romi predstavljajo največjo manjšino v Evropski uniji, njihova intergracija v evropsko družbo pa je eden izmed največjih izzivov, s katerimi se bo EU soočila v prihodnjem desetletju. Romi, ki obsegajo približno 10-12 milijonov ljudi, nimajo možnosti pobegniti revščini in izključenosti. Takšna stopnja socialnih neugodnosti ovira doseganje osnovne stopnje človekovega dostojanstva in enakih možnosti za Rome. Pozdravljam to poročilo, ki poudarja potrebo po izboljšanju pogojev za sve Evropejce, ne glede na raso.
v pisni obliki. - (LT) Upravljanje povpraševanja po nafti ne sme biti omejeno zgolj na EU. Gledano v odstotkih se bo svetovna količina nafte, porabljene v EU, v prihodnjih letih postopno zmanjšala. To bo povzročil velik porast povpraševanja zunaj meja EU. Zato bo s stališča zanesljive preskrbe z energijo v EU zelo pomembno zmanjšati rast povpraševanja tudi na globalni ravni, toda brez ogrožanja razvojnih ciljev tretjih držav ali same EU. Prav tako je zelo pomembno spodbujanje tržnih mehanizmov za oblikovanje cen v tretjih državah - na primer z odpravo državnega subvencioniranja goriv.
Za vse te ukrepe so potrebne naložbe. Naložbe so mogoče samo, če je dovolj kapitala in obstaja upanje na dobiček. Zato je ključnega pomena, da čim prej premagamo trenutno finančno krizo, ki se lahko spremeni v gospodarsko krizo. V zadnjem desetletju je prišlo do povečanja števila težav glede prihodnje zanesljive preskrbe z nafto v EU. Če pa uspemo v spodbujanju politične volje in mednarodnega usklajevanja, sodelovanja in ustvarjanja inovacij, jih je mogoče premagati, z načrtnim vplivom na ponudbo in povpraševanje.
v pisni obliki. - Samoiniciativno poročilo mojega kolega, poslanca EP Reula, lahko podprem. Kot je pokazalo preteklih šest mesecev, pomembnost energetske varnosti še nikoli ni bila tako velika. Potrebno sodelovanje vseh držav članic in potreba po tem, da izkoristimo sveženj spodbud, ki so ga začele izvajati skoraj vse države članice in Komisija, poudarjajo potrebo po naložbah v obnovljivo tehnologijo, da bi povečali našo energetsko varnost in zmanjšali naše emisije CO2. Naša leta odvisnosti od fosilnih goriv so nam zapustila dva odločna zaključka:
v pisni obliki. - (IT) Glasoval sem proti poročilu gospoda Reula o izzivih preskrbe z nafto. Ne strinjam se s poročevalcem, ko navaja, da bo v skladu z različnimi ocenami mogoče tudi v prihodnje načrpati dovolj nafte, da bi zadostili povpraševanju, vendar samo tako, da bi potrošniki morali plačevati višje cene, in z izboljšanjem investicijskih pogojev. Čeprav podpiram pobude Komisije za preprečevanje naraščanja cen nafte v naslednjih nekaj letih, menim, da celotna situacija ni bila pravilno analizirana.
v pisni obliki. - (IT) Glasoval sem za poročilo gospoda Jarzembowskega o okolju prijaznejšem prometu in internalizaciji zunanjih stroškov. Delim mnenje poročevalca, ki je napisal izvrstno poročilo, v katerem poudarja velike koristi, ki jih mobilnost prinaša za kakovost življenja Evropejcev, rast in zaposlovanje v Evropski uniji, družbenogospodarsko in ozemeljsko kohezijo, trgovino s tretjimi državami ter za podjetja in zaposlene, ki so posredno ali neposredno vključeni v prometni sektor in logistiko. S tega vidika pozdravljam dejstvo, je Komisija v svojem sporočilu pripravila pregled dosedanjih ukrepov Evropske unije za trajnostno prometno politiko. To je majhen korak na poti do velikega cilja.
Vendar pa bi poročilo gospoda Jarzembowskega oslabilo predloge Komisije. Zato je skupina Zelenih/Evropske svobodne zveze predložila pozitivne spremembe, vključno z zahtevo po večjem sofinanciranju med EU in državami članicami, davek na kerozin za zračni promet in ločitev povečanja prometa od gospodarske rasti. Vendar pa naše spremembe niso bile sprejete, zaradi česar to poročilo nima dodane vrednosti za predloge Komisije. Glasoval sem proti poročilu kot takšnemu.
v pisni obliki. - Povsem se strinjam, da je med vplivi gospodarske krize razlog za največjo zaskrbljenost naraščanje revščine v EU. Ključnega pomena je zaustaviti trenutno naraščanje brezposelnosti v EU. Menim, da je najučinkovitejši način za zmanjšanje in preprečevanje revščine strategija, temelječa na ciljih polne zaposlitve, visokokakovostnih delovnih mest, socialne vključenosti, ukrepih za spodbujanje podjetništva in dejavnostih za povečanje vloge MSP in naložb. Če povzamem, to je najpomembnejši del preambule k resoluciji.
Politike, določene v lizbonski strategiji in v evropski strategiji zaposlovanja, so doprinesle k tej situaciji, saj spodbujajo finančno deregulacijo, liberalizacijo trga in negotovost v delovnih razmerjih. Posledično je bila potrebna prekinitev s temi politikami. Vendar pa, soočen s slabšajočimi se socialnimi in gospodarskimi pogoji, odziv (ali pomanjkanje odziva) EU odraža njene razredne izbire, vztrajanje na nadaljevanju politik, ki spodbujajo kopičenje velikih dobičkov s strani velikih gospodarskih in finančnih skupin, v škodo življenjskih pogojev delavcev in splošnega prebivalstva.
Lizbonska strategija je bila domišljena v kontekstu in za gospodarski kontekst, ki je vsekakor drugačen od tistega, v katerem se trenutno nahajamo. Vendar pa to dejstvo ne pomeni, da je treba revidirati vse njene temeljne koncepte. Razlkikovati je treba med izredno naravo trenutnih okoliščin in politikami, za katere si je treba prizadevati, da bi dolgoročno spodbujali evropski razvoj in konkurenčnost. Vendar pa je pomembno, da iz tega razlikovanja ne zaključimo, da krizna situacija zahteva ukrepe, ki so v nasprotju z dobro politiko. Ravno nasprotno. Odziv na trenutno situacijo, čeprav zahteva izredne ukrepe, morajo voditi zamisli dobre politike in odločitev za naložbe v inovacije in konkurenčno sposobnost Evrope, drugače nam ne bo uspelo odzvati se na krizo in pripraviti držav članic Evropske unije na naslednjo fazo globalnega gospodarstva.
v pisni obliki. - Finančna in posledično gospodarska kriza sta evropski rasti in stabilnosti trga dela prizadejali velik udarec. V teh težkih časih mora biti naš prednostni cilj, kot navaja ta skupna resolucija, zaščita državljanov EU, pa naj bodo to delavci, podjetniki, lastniki hiš, pred učinki krize. Čeprav je trenutna kriza nedvomno uničujoča, pa ponuja tudi priložnosti: priložnost, da spremenimo naš način razmišljanja, priložnost, da zgradimo močan okvir za trajnostno rast, ki se lahko zoperstavi morebitnim šokom, in priložnost za izgradnjo trdne gospodarske in socialne osnove za prihodnost.
Med elementi te resolucije, ki so še posebno privlačni, so priznanje ključne vloge malih in srednje velikih podjetij in podpore, ki jim jo je treba nuditi. MSP ne zagotavljajo samo dragocenega zaposlovanja, ki predstavlja 80 % novih delovnih mest v EU v zadnjih letih, ampak igrajo tudi ključno socialno vlogo pri spodbujanju lokalnih gospodarstev, raznolikosti zaposlovanja in spodbujanju podjetništva. Podobno je zelo dobrodošlo spodbujanje inovacij, predvsem v okoljskem sektorju, in je odraz tega, da ni nujno, da dvojni cilj energetske učinkovitosti in gospodarske stabilnosti ni nujno izključujoč.
v pisni obliki. - V skladu s poročilom skupine Allianz, ki je bilo objavljeno v ponedeljek, recesija letos upočasnjuje EU pri doseganju njenega cilja, da postane vodilni svetovni na znanju temelječi gospodarski prostor. Da bi dosegli lizbonske cilje, moramo storiti vse, kar lahko, celo v teh težkih časih, za njihovo dosego. Z dosego teh ciljev bomo lahko videli našo pot skozi recesijo, s čimer bo EU močneje umeščena v prihodnosti. Vztrajati moramo tudi pri barcelonskih ciljih o varstvu otrok.
Odločitve političnih sil kapitala skrivajo vzroke in lastnosti kapitalistične krize. Breme krize premeščajo na delavce, ki so plačali za pretirane kapitalske dobičke in se jih zdaj poziva, naj plačajo za krizo ter rešijo in povečajo dobiček kapitalistov. Predlogi Evropsko unijo pozivajo, naj poglobi protidelavsko lizbonsko strategijo, uveljavi Pakt stabilnosti in Načrt za oživitev gospodarstva ter nadaljuje s polno liberalizacijo notranjega trga. Predlagajo ukrepe, ki podpirajo monopolne skupine z dodelitvijo obilnega toka denarja iz žepov delavcev, zmanjšanjem davka na kapital in povečanjem posojanja velikim monopolnim družbam. Spodbujajo hitrejše kapitalistično prestrukturiranje, ki temelji na strategiji "prožne varnosti" in Direktivi o organizaciji delovnega časa, z drugimi besedami o povečanju delovnega časa do 13 ur dnevno in 78 ur tedensko in razdelitvi delovnega časa na aktivni čas in neplačan neaktivni čas.
v pisni obliki. - (PT) Ta resolucija vsebuje pozitivne vidike, ki jih cenimo. Poudarili bi poziv Evropski uniji, naj si aktivno prizadeva za dosego sporazuma v Köbenhavnu, ki upošteva zadnja znanstvena poročila o podnebnih spremembah, se osredotoča na uravnalne ravni in cilje glede temperature, s katerimi bi dosegli precejšnjo verjetnost, da se bomo izognili nevarnim podnebnim spremembam, ter omogoča redne preglede, s katerimi bi zagotovili, da so cilji v skladu z zadnjimi znanstvenimi dognanji. Za pozitivno smatramo tudi pozornost, posvečeno potrebi po občutnem povečanju finančnih sredstev, da bi omogočili potrebne ukrepe za znižanje v državah v razvoju.
v pisni obliki. - Glasoval sem za to resolucijo Odbora za okolje, javno zdravje in varnost hrane. Kljub obsegu trenutne finančne krize, ki je posledica deregulacije, strahopetnih regulatorjev in pogoltnih bančnikov, ne moremo odmakniti pogleda od potrebe po nadaljnjem ukrepanju za zaustavitev podnebnih sprememb. Trenutno krizo moramo videti kot priložnost za porabo sredstev za dosego velike spremembe v našem življenjskem slogu in za spodbudo za "zeleni new deal" po vsej celini in vsem svetu. Naših ciljev ne moremo doseči, če ne bomo sodelovali v ZDA in Japonsko, Kitajsko in Indijo.
Posledica predlogov v resoluciji bo tudi zahteva po večjih sredstvih za Evropski sklad za prilagajanje globalizaciji. Ta bo imelo za posledico povečanje pristojbin EU s strani držav članic. To prihaja v času, ko morajo države članice svoja zmanjšana denarna sredstva zadržati za svoje socialne politike in politike zaposlovanja. Menimo, da Sklad EU za prilagajanje globalizaciji ni najučinkovitejši način za podporo delavcev, ki so izgubili zaposlitev. Za države članice je bolje, da si prizadevajo za učinkovito politiko na tem področju. Poleg tega vse države članice porabljajo sredstva za svežnje spodbud v enakem obsegu, kot znašajo njihovi skupni prispevki v proračun EU.
v pisni obliki. - (IT) Glasoval sem proti predlogu resolucije o smernicah za politike zaposlovanja. Glede na to, da globalna finančna in gospodarska kriza zahteva odločen in usklajen odziv s strani EU, da bi preprečili izgubo delovnih mest, ohranili zadovoljivo raven prihodkov za Evropejce, preprečili recesijo in trenutne gospodarske izzive in izzive zaposlovanja spremenili v priložnosti, menim, da ukrepi, sprejeti pod vodstvom evrokratov, zagotovo ne zadostujejo, da bi nosili breme krize, ki jo prestajamo, zlasti v občutljivem sektorju kot je zaposlovanje.
Med našimi zavrnjenimi predlogi so bili tudi tisti, ki so pozivali k občutnemu povečanju finančnih sredstev in hitrejši uporabi sredstev, namenjenih podpori zaposlovanja, in tudi k preusmeritvi podpornih programov k najbolj ranljivim skupinam, vključno s programi za zagotavljanje spodobnih življenjskih pogojev in splošnega dostopa do visokokakovostnih javnih storitev. Prav tako obžalujem zavrnitev predlogov, kot so tisti, ki so višino sredstev načrta za oživitev gospodarstva (1,5 % BDP EU) smatrali za nezadostno in opozarjali, da bo EU zelo zaostajala za državami kot so Združene države in Kitajska. Nadalje obžalujem zavrnitev naše kritike Komisije, ki je načrt za oživitev gospodarstva povezala s širitvijo neoliberalnih "strukturnih reform" in strogo skladnostjo s Paktom za stabilnost in rast, ko je bilo potrebno to odpraviti in spremeniti taktiko.
v pisni obliki. - Moji kolegici Elisi Ferreira lahko za njeno poročilo o evropskem načrtu za oživitev gospodarstva samo čestitam. Strinjam se z razmišljanjem Poula Rasmussena, da še nismo storili dovolj. Pomoč bank je bil potreben, toda ne zadosten korak. Sprejeti moramo tudi ukrepe za obravnavanje problemov trga dela. Spodbujati je treba delitev delovnega mesta in kadar se zahteva skrajšanje delovnega časa, moramo spodbujati ohranjanje ur na delovnem mestu z izrabo časa za usposabljanje za izboljšanje spretnosti.
Zato je potrebno odločno ukrepanje, ki bo vodilo k ustvarjanju delovnih mest in resničnemu izboljšanju gospodarskega položaja. Ključno vprašanje je seveda tako imenovana ozdravitev finančnega sistema, da bodo podjetja in državljani lahko imeli dostop do kreditov. To je še zlasti pomembno za mala in srednje velika podjetja, ki so vsekakor temelj evropskega gospodarstva. Zato je treba nujno zagotoviti učinkovito in hitro povrnitev odobritve kreditov. Pomoč, namenjena za boj proti krizi, ne sme biti usmerjena samo v reševanje izbranih sektorjev. Takšna pomoč je neizogibna, vendar pa mora vključevati tudi stalen pristop h konkurenčnosti evropske industrije. Poleg tega se krize ne sme uporabiti kot priložnosti za uvedbo novih, pretirano obremenjujočih predpisov.
Gospodarska situacija se je tako zelo poslabšala, da opravičuje usklajeno ukrepanje držav članic za ponovni zagon gospodarskih dejavnosti. Vendar pa so na mestu številne pripombe. Izredna situacija, ki jo doživljamo, ne postavlja pod vprašaj osnovnih pravil ekonomije. Izposojanje danes pomeni dolgove jutri, dolgove, ki jih bodo države članice morale poplačati v prihodnosti. Primanjkljaji so morda potrebni, vendar bo za to treba plačati visoko ceno. Tega se moramo zavedati. Govori se že o zvišanju davkov v bližnji prihodnosti, da javne finance ne bi zašle v dolgove.
Kljub pozitivnim elementom poročilo gospe Elise Ferreira o evropskem načrtu za oživitev gospodarstva trpi zaradi enakih problemov kot sam načrt: opisuje situacijo, ne da bi pokazal resnično razumevanje vzrokov trenutne krize, našteva pobude, potrebne za ponovno vzpostavitev zaupanja gospodarskih subjektov, ne da bi doslej opredelil dokaze tega učinka, in ponuja malo v smislu evropske mobilizacije. V zvezi s to točko je treba dodati, da je, če poročilo v konkretnem smislu ponuja malo rešitev, to zaradi tega, ker ima Evropski parlament malo zmožnosti to storiti. Enako lahko rečemo za Evropsko komisijo.
V proračunu za ta načrt bo le 15 % sredstev upravljanih na ravni Skupnosti. Odgovor bo zato resnično treba najti na evropski ravni, toda primarno s politično pripravljenostjo držav članic, da uskladijo svoje odzive na trenutno gospodarsko situacijo. Spodbuda mora priti s strani držav članic, če sploh, glede na to, da so trenutni znaki pomanjkanja evropske politične volje zaskrbljujoči. Pogledati morate na primer samo protislovna stališča, ki so jih sprejeli nemški ali avstrijski socialni demokrati v Evropskem parlamentu ali ko zastopajo vlade svojih držav.
Odziv Komisije med gospodarsko krizo je bil nejasen in Parlament meni, da so za oživitev gospodarstva potrebna učinkovitejša sredstva. Okoljski pristop bi dejansko lahko vodil k večji inovativnosti in spodbudil ponovno produktivnost ter sočasno imel tudi pozitiven učinek na naše okolje. Vendar pa je treba posebno skrb posvetiti temu, da se ne škoduje specifičnim industrijskim sektorjem ali zmanjša naših splošnih gospodarskih možnosti, zato je resnično potrebno preučiti usmerjen pristop. Podobno pomemben za zavarovanje pred sistemskimi tveganji je tudi nov pristop k finančnemu nadzoru, ki ga je pokazalo modro poročilo gospoda de Larosièra.
Načrt za oživitev gospodarstva mora omogočiti nove finančne instrumente in sočasno s predpisi v sistem uvesti stabilnost in zanesljivost. Pobudo za prizadevanje za kratkoročni dobiček z izborom bonusov je treba odpraviti in jo nadomestiti s pravili za tako imenovane investicijske sklade in sklade zasebnega kapitala. Zaradi transparentnosti, odprtega knjigovodstva in nadzora morajo davčne oaze postati nemogoče. Z natačnim opisom nalog lahko banke ponovno začnejo služiti realnemu gospodarstvu, Evropska centralna banka pa lahko deluje kot pes čuvaj.
Poročilo poudarja izredno škodljive gospodarske in socialne posledice krize v mnogih izmed novih držav članic, kar predstavlja precejšnje tveganje za destabilizacijo in povečanje revščine. Pričakuje se, da bodo negativni učinki vplivali na evro in gospodarstva evrskega območja. Pozivamo k usklajenemu pristopu na ravni Skupnosti ob upoštevanju solidarnosti Skupnosti in sprejetja kolektivne odgovornosti v tem oziru. Komisijo tudi pozivamo, naj pregleda in okrepi vse instrumente, namenjene stabilizaciji prizadetih držav članic, kar vključuje stabilizacijo menjalnih tečajev, da se lahko izvaja varnostne določbe in hitre, učinkovite svežnje odzivanja.
v pisni obliki. - (NL) Zelo pozorno sem poslušala govore poročevalcev in predsednikov skupin, vključno z napadom predsednika Skupine socialdemokratov v Evropskem parlamentu na skupino Evropske ljudske stranke (Krščanskih demokratov) in Evropskih demokratov v zvezi z njihovim obnašanjem pri glasovanju o spremembi 92. Vsekakor se ne strinjamo z namigovanji te spremembe in skupaj z mojimi kolegi v skupini sem odločno glasovala proti. Zagotovo ni namen sprejeti kratkoročne ukrepe, ki spodkopavajo dolgoročne cilje?
Iz tega razloga ni primerno siliti držav članic k proračunskim prispevkom, ne glede na njihovo stopnjo krivde, kar je pomemben dejavnik pri ugotavljanju, v kolikšnem obsegu je mogoče upravičiti prekomerno potrošnjo. Moja skupina je imela prav, ko je vztrajala pri svojem mnenju, ki ga deli s Komisijo, in sicer, da moramo misliti tudi na prihodnje generacije. Zato je upravičeno variirati proračunske pobude v skladu s stopnjo krivde držav članic. Iz tega razloga enotni prispevek v višini 1,5 % BDP ni izvedljiv ali upravičen.
v pisni obliki. - (IT) Glasoval sem proti poročilu gospoda Kirilova o kohezijski politiki: naložbe v realno gospodarstvo. Ključnega pomena je razumeti, da kohezijska politika pomembno prispeva k evropskemu načrtu za oživitev gospodarstva in je največji vir naložb Skupnosti v realno gospodarstvo, pri čemer zagotavlja usmerjeno pomoč za obravnavanje prednostnih potreb in področij s potencialom rasti v javnem in zasebnem sektorju. Vendar pa bi glede na to morali pomisliti na napake, storjene v preteklosti, ki so vodile do resne gospodarske situacije. V tem sektorju je potrebna stroga zakonodaja, drugače je mogoče, da bomo enake napake ciklično ponavljali.
Po razumljivo težavnem začetku - konec koncev je bilo vse novo in se je bilo marsičesa treba domisliti sproti - se je sodišče izkazalo za zelo trden, resen in sposoben pravosodni organ, ki svojega delovanja ne omejuje na pravosodje, kar, mimogrede, dela izredno skrbno, nekaj, kar je povečalo njegovo legitimnost. Nadalje je sodišče vzpostavilo prave programe za ozaveščanje, da bi prispevalo k asimilaciji in procesu sprave v državah, ki so nastal po razpadu nekdanje Jugoslavije.
Sodišče je vzpostavilo zaključno strategijo v treh fazah, da bi izpolnilo zahteve Varnostnega sveta. Načrt predvideva dokončanje vseh sodnih postopkov do konca leta 2011 z manjšim zamikom v leto 2012. Da bi upoštevali vse možnosti, predvsem pa, da bi zagotovili, da bosta gospoda Mladić in Hadžić v vsakem primeru deležna enakega postopka, bo treba vzpostaviti učinkovit, visoko usposobljen in dovolj opremljen mehanizem, ki bo lahko poskrbel za preostanek nalog celo po tem, ko se bo končal mandat sodišča.
Ko je bil ICTY leta 1993 ustanovljen, domači sodni sistemi v nekdanji Jugoslaviji niso bili pripravljeni na obravnavanje zločinov takšnega obsega. Vendar pa je bilo jasno, da jih je treba obravnavati. Nobena pogodba, noben sporazum, nobena družba ne vzdrži brez pravosodja. Naša strategija v zvezi z regijo je pomagati pri stabilizaciji držav Zahodnega Balkana in pripomoči k uresničitvi njihove perspektive EU. Osrednji element te politike je sodelovanje z ICTY. Njegov mandat podpiramo na več načinov.
Prvič, države Zahodnega Balkana so del stabilizacijsko-pridružitvenega procesa (SPP). Ta proces je odvisen od spoštovanja demokratičnih načel, pravne države, človekovih pravic in pravic oseb, ki pripadajo manjšinam, temeljnih svoboščin in načel mednarodnega prava in regionalnega sodelovanja. Odvisen je tudi od sodelovanja z Mednarodnim kazenskim sodiščem za nekdanjo Jugoslavijo. Izpolnjevanje pogojev SPP se nadzira z letnimi poročili o napredku, ki jih pripravi Komisija. Naslednje poročilo o napredku bo objavljeno oktobra 2009.
Gospa predsednica, sodišče v Haagu lahko s 116 zaključenimi primeri in veliko dela v regiji seveda predloži zelo dobre rezultate. Nihče ne more več trditi, da so krivi ostali nekaznovani. Prav tako sem zadovoljen s spodbujanjem sodelovanja s sodiščem. To velja za vse države, iz katerih prihajajo osumljenci. Ljudi, ki so še vedno na begu, je treba privesti pred sodišče, in glede tega so vse države v regiji Evropski uniji dale svojo besedo. Ne bi bili verodostojni, če ne bi vztrajali pri tem. Dejansko bom s soglasjem poročevalke jutri predložil ustno spremembo glede tega.
v imenu skupine ALDE. - Gospa predsednica, do samega zaključka moramo podpirati izredno delo sodišča v Haagu pri tem, da se storilce grozovitih zločinov privede pred sodišče, in ne smemo določiti umetne prekinitve, saj bi časovni pritisk vplival na pošten postopek, skrajšanja pa bi škodila varnosti prič. Čeprav je bilo mnogo zadev, v katerih so obtožene osebe z nižjo ravnjo odgovornosti, uspešno prenesenih na nacionalna sodišča, nekatera od njih morda ne morejo ali niso pripravljena voditi kazenskih postopkov v skladu z mednarodnimi standardi, kar pomeni, da se prenosu včasih upirajo žrtve in priče.
Komisar Rehn nas opominja, da je sodelovanje z ICTY pogoj za pristop k EU, toda resnica je, kot mi je komisar Orban odkritosrčno povedal včeraj zvečer v odsotnosti komisarja Rehna, da v Svetu glede tega, kaj to pomeni, ni enotnosti. To je vodilo v zmedo in nenehnim odložitvam rokov. Čeprav želimo, da se Srbija in Hrvaška priključita, morajo Svet, Komisija in Parlament enotno in trdno povedati, da je treba predati obtožence, kot sta Mladić in Hadžić, in v primeru Hrvaške priskrbeti dokaze in priče. Ne moremo si privoščiti, da bi omilili te pogoje.
(NL) Gospa predsednica, izpostaviti želim nekaj točk v tej jedrnati razpravi. Delo Mednarodnega kazenskega sodišča za nekdanjo Jugoslavijo je izredno pomembno, ne samo zato, ker zagotavlja, da se odgovorne za vojne zločine na Balkanu, privede pred sodišče, temveč tudi zato, ker služi občutku javnosti o pravičnosti. Poleg tega ima sodišče pomembno vlogo v evropski politiki glede Zahodnega Balkana. To je poudarjeno tudi v poročilu gospe Neyts.
Vendar pa je to sodelovanje daleč od tega, kar bi si želeli, da ne rečem česa hujšega. Med zadnjim obiskom glavnega tožilca Brammertza februarja v Zagrebu, kamor je odpotoval, da bi zaprosil za manjkajoče dokumente v zvezi z uporabo topništva v "operaciji Nevihta", katere posledica sta bila množično preseljevanje 200 000 Srbov in smrt 350 civilistov, je tožilec zahteval sodelovanje Hrvaške, in čeprav je Evropska komisija pravkar dala zeleno luč za odprtje poglavja 23 o pravosodnih in temeljnih pravicah, nekatere evropske vlade, prav tako pa Evropski parlament, nočejo slišati za to.
(PL) Gospa predsednica, Mednarodno kazensko sodišče za nekdanjo Jugoslavijo je pomembno prispevalo k procesu sprave na Zahodnem Balkanu in pripomoglo k vzpostavitvi in ohranitvi miru v regiji. Prav tako je prispevalo k vzpostavitvi temeljev novega svetovnega standarda za reševanje sporov po koncu vojne. Vendar pa je treba poudariti, da je podpora razvoja pristojnosti nacionalnega pravosodnega sistema na Balkanu temeljno vprašanje, da bodo lokalna sodišča lahko nadaljevala delo, ki ga je začelo sodišče. Ustrezno sodelovanje med sodišči in tožilci na Zahodnem Balkanu je drug pomemben izziv, predvsem v primerih, ki vključujejo izročitev in medsebojno pravno pomoč. Obstaja tudi očitna potreba po uvedbi mehanizmov, ki bodo zagotovili, da bodo po zaprtju sodišča njegove pristojnosti in gradivo, ki ga je ustvarilo, krepili načela pravne države.
Naj samo omenim, da se bomo jutri v Pragi sestali z glavnim tožilcem Sergejem Brammertzom. Strinjam se, da bi moralo sodišče izvesti svoj mandat, dokončati tekoče sodne postopke in odpreti nova sodna postopka proti obema obtožencema, ki sta še vedno na prostosti. Strinjam se tudi, da je treba ohraniti dediščino sodišča s krepitvijo lokalnih zmogljivosti za obravnavanje nerešenih primerov. Nenazadnje so to zadeve, ki zadevajo države Zahodnega Balkana in za katere morajo navsezadnje same prevzeti odgovornost.
Deset let po tem, ko so umazano vojno proti Jugoslaviji sprožili ZDA, Nato in EU, se tisti, ki so krivi za zločine nad ljudmi, naslajajo nad tisočimi ubitimi, vključno z ženskami in otroki, in nad veliko škodo, ki so jo povzročili na Balkanu. Zadevno poročilo hvali Haaško sodišče, ki so ga ustanovili, da bi sodilo njihovim žrtvam in ameriške in evropske imperialiste oprostilo njihovih zločinov, sodišče z izmišljenimi obtožbami, parodističnimi sodnimi postopki, katerih posledica je umor nekdanjega jugoslovanskega predsednika Slobodana Miloševića. Neverjetno predrzno pozivajo k podaljšanju njegovega delovanja, da bi lahko ustvarili nove krivce in izvajali teroristični pritisk na prebivalce Jugoslavije s tem, ko jih pozivajo k podpisu izjave o obžalovanju zaradi obrambe svoje države in o podreditvi svojim evropskim morilcem.
Glede na izzive, s katerimi se sooča Evropa kot posledica staranja prebivalstva, kar vodi k naraščajočemu številu ljudi, ki potrebujejo oskrbo, v kombinaciji s spremembo velikosti in sestave družin, spremembami na trgu dela in povečano mobilnostjo, kar bo vse vplivalo na dostopnost negovalcev, je demografsko poročilo Komisije (SEC(2008)2911) priznalo, da takšne spremembe zahtevajo različne odzive politike, vključno s krepitvijo solidarnosti med generacijami v smislu dolgotrajne oskrbe, večjega priznavanja poklicnih negovalcev in, kar je najpomembnejše, večje podpore družinskim negovalcem.
Predsedstvo se povsem zaveda pomembnosti dolgotrajne oskrbe v kontekstu staranja prebivalstva. Po podatkih Eurostata se bo število ljudi v starosti nad 65 let med leti 1995 in 2050 podvojilo. V svojih sklepih z dne 16. decembra 2008 o strategijah na področju javnega zdravja za boj proti nevrodegenerativnim boleznim, povezanim s staranjem, je Svet pozdravil delo, ki so ga že opravila združenja, ki branijo in podpirajo bolnike in njihove negovalce, in pozval države članice in Komisijo, naj skupaj poglobljeno preučijo podporo negovalcem in načine za njen nadaljnji razvoj.
(DE) Gospa predsednica, menim, da so prizadevanja za podporo sorodnikom, da lahko prevzamejo dolgotrajno oskrbo, dobra stvar. Žal v resničnem življenju ni dovolj sorodnikov, da bi to storili. Nasprotno, potrebujemo povečano število visoko usposobljenega osebja. Od tod moje vprašanje: kakšne pobude bo dal predsednik Sveta, da bi zagotovil, da je na razpolago dovolj strokovno usposobljenih negovalcev? Se je razmislilo o obliki usklajenega usposabljanja glede na nove pobude?
Vsekakor je res, da številni izmed teh izzivov ostajajo v pristojnosti držav članic, vendar pa sem na začetku razprave omenil obe konferenci. Mislim, da bi države članice lahko zagotovile usposabljanje in možnosti svetovanja za družinske negovalce. Razvoj visokokakovostnega izobraževanja je ključni dejavnik za izboljšanje kakovosti oskrbe, kot so začasno nadomeščanje pri oskrbi in posebni dopusti za zaposlene, ki skrbijo za družinske člane. Tu so pomembni prilagodljiv delovni čas, delo s krajšim delovnim časom in druge oskrbi prijazne zaposlitvene ureditve.
predsednik Sveta. - Zahvaliti se želim Brianu Crowleyu za postavitev vprašanja. Menim, da se vsekakor zavedate, da so na prvi stopnji za oblikovanje in izvajanje svojih politik zaposlovanja odgovorne države članice. Vendar pa ima Svet številne odgovornosti na področju zaposlovanja, vključno z letnim sprejetjem smernic za zaposlovanje v skladu s členom 128 Pogodbe. Še zlasti zdaj, ko se Evropa sooča s finančno in gospodarsko krizo, Svet posebno pozornost posveča politikam zaposlovanja držav članic.
V svojem vprašanju ste izrecno vprašali o trenutnih pobudah Evropskega sveta za pomoč v boju proti brezposelnosti mladih in dolgoročni brezposelnosti v Evropi. Decembra 2008 se je Evropski svet dogovoril o Evropskem načrtu za oživitev gospodarstva, da bi zagotovil celovit okvir za ukrepanje na ravni Unije in ukrepe, ki jih sprejme vsaka država članica, ob upoštevanju njihovih individualnih okoliščin. Sklepi Evropskega sveta so še posebej poudarili hitro dodatno ukrepanje s strani Evropskega socialnega sklada za podporo zaposlovanju, še zlasti v korist najbolj ranljivih skupin prebivalstva. Evropski svet se je namenil oceniti izvajanje načrta na svojem prihajajočem spomladanskem zasedanju v marcu, pri tem pa navedel, da so mogoči dodatki ali spremembe, če je to potrebno.
Poleg tega se je predsedstvo odločilo organizirati vrh o zaposlovanju, da bi ohranili platformo za razpravo in morebitne odločitve, ki bo potekal 7. maja. Teme za razpravo bodo potrjene po spomladanskem zasedanju Evropskega sveta - naslednji teden torej načrtujemo orientacijsko razpravo o tem. V tem kontekstu je treba omeniti tudi, da letos Evropski parlament in Svet kot sozakonodajalca ocenjujeta in preučujeta spremembe Evropskega sklada za prilagajanje globalizaciji, instrumenta, ki je namenjen odpravi negativnih vplivov globalizacije, kamor vsekakor sodijo izgube delovnih mest, in zmanjšanju tveganja, da bodo odpuščeni zaposleni postali dolgoročno brezposelni. Cilj je izogniti se dolgoročni brezposelnosti s pravočasno pomočjo zaposlenim, ki se izvaja z aktivacijskimi programi, kot je usposabljanje, ki bi omogočili izboljšanje kvalifikacij.
Vendar pa se je treba glede na vrh o zaposlovanju, ki bo potekal, osredotočiti na tri ključna vprašanja in jih obravnavati: prvič, ne samo uporabljati Evropskega socialnega sklada zgolj za usposabljanje, ampak tudi za zagotavljanje, da bo usposabljanje vodilo k dejanskim delovnim mestom in da ne bo samo usposabljanje zavoljo usposabljanja; drugič, zagotoviti, da Sklad za prilagajanje globalizaciji nemudoma postane dejavnejši, saj do izgub delovnih mest prihaja zdaj; in tretjič ter najpomembneje, spodbujati naše kolege v Svetu, naj se ne zapletajo v nacionalni protekcionizem delovnih mest v njihovih državah na škodo delovnih mest v drugih državah, saj imamo, če usklajujemo in sodelujemo, boljše možnosti za uspeh.
Na razpolago moramo imeti ukrepe in se odzvati na trenutno situacijo, to pa se trudimo storiti. Strinjam se z gospodom Mitchellom, da potrebujemo načrt, da, in imamo nekaj načrtov. Potrebujemo Evropski načrt za oživitev gospodarstva in moramo ga izvajati. Seveda vodimo pogovore z Evropsko investicijsko banko in sodelujemo z njo. Njen predsednik Maystadt je na konferenci pred dvema dnevoma pojasnil, koliko je od začetka krize potrošila EIB - okoli 10 milijard EUR več kot lansko leto. Obstaja še ena pobuda EIB, skupaj z EBOR in Svetovno banko, za dodelitev sredstev v višini več kot 24 milijard EUR na primer za pokritje različnih MSP. To je pomembno za ohranjanje zaposlovanja.
Minister, menim, da je bilo bistvo vprašanje o konkurenčnosti in kako ohranimo konkurenčnost za proizvajalce v EU. Glede na to, da imajo proizvajalci v EU, predvsem proizvajalci hrane, dodatne stroške za izpolnjevanje standardov EU in hkrati tekmujejo z uvozi iz držav, ki jim tega ni treba, bi vas rad glede na te okoliščine vprašal, ali ste prepričani, da bi bilo treba za financiranje ohranjanja konkurenčnosti proizvajalcev EU uporabiti SKP. Brez tega financiranja nas čaka točno takšna usoda, kot jo je opisala gospa McGuinness.
predsednik Sveta. - Nisem med najbolj gorečimi zagovorniki SKP. Na splošno sem za nadaljevanje reforme SKP, vendar pa upam, da se ne bomo znašli v situaciji uvažanja tekočih ali suhih jajc. Menim tudi, da večina standardov ES, ki zadevajo dajanje na trg, temelji ne samo na tem, kar smo se dogovorili tu v Evropi, ampak na mednarodno dogovorjenih standardih Codex Alimentarius in standardih Gospodarske komisije ZN za Evropo. Pomembno je, da se vsi držijo določenih standardov in da ne ustvarimo pogojev, ki bi to resno spodkopali.
Predsedstvo se je z novo ameriško administracijo že sestalo na prvem srečanju in načrtuje čimprejšnje nadaljnje izmenjave. Podnebne spremembe bodo ena izmed tem, o katerih se bo razpravljalo 5. aprila med neformalnim vrhom EU-US v Pragi. Prvi signali, ki prihajajo iz Washingtona, so v vsakem primeru spodbudni, zato bo ključnega pomena zagotoviti dobro sodelovanje med EU in ZDA, da bi bila naša stališča čim bolj stremljiva in da bi posledično zagotovili, da bodo najpomembnejša hitro rastoča gospodarstva sledila zgledu.
Kar se skriva za mojim vprašanjem, je, da se moramo zavedati, da hočejo predvsem naši mlajši volivci - in prepričan sem, da nisem edini v takšnem položaju - to predsedstvo in tudi švedsko predsedstvo pozvati, naj pozorno preučita, kar si prizadevajo narediti Američani, da bi zagotovili, da ni nobenega navzkrižja - in to je omenil gospod Vondra - med obravnavanjem nujne prednostne naloge gospodarske krize, brezposelnosti in tako dalje ter spodbujanjem ukrepanja glede podnebnih sprememb, pospeševanja paketa o podnebnih spremembah in spodbujanja indrustrije, naj se vključi v gospodarstvo z manjšimi emisijami ogljika.
Predsednika Sveta bi rada spomnila, da so se na zasedanju na vrhu lanskega decembra vsi voditelji držav in vlad dogovorili o izjavi, ki je med drugim navajala, da se v kontekstu mednarodnega sporazuma o pomembnih spremembah v Köbenhavnu leta 2009 za tiste, ki to želijo storiti, del prihodkov od dražb lahko uporabi za omogočanje in financiranje ukrepov za blažitev in prilagajanje podnebnim spremembam v državah v razvoju, ki so ratificirale sporazum, predvsem najmanj razvitih državah.
Da, seveda moramo najti skupno stališče. Je gospodarska kriza; so ti ambiciozni okoljski cilji. Prav imate, da lahko najdemo veliko sinergij in ni potrebe po sporu. Če berete evropske načrte za oživitev gospodarstva, je veliko programov, ki imajo zelen ovitek ali so zelene barve. Hkrati je pred nami veliko javnega pojasnjevanja. Pogoji v državah članicah EU niso vedno nujno enaki, zato pričakujem, da je na tem področju pred nami veliko javnega dela in javne diplomacije.
Ker deli vaše skrbi in zaradi izboljšanja trenutne situacije v kratkem času, je nameravalo predsedstvo imeti ministrsko razpravo na zasedanju Sveta spomladi 2009 o prihodnjem razvoju na področju varnosti v cestnem prometu v kontekstu priprave novega akcijskega načrta o varnosti v cestnem prometu. Vendar pa zaradi tega, ker je Komisija predsedstvu navedla svoje namere, da preloži datum sprejetja tega novega akcijskega načrta, češko predsedstvo meni, da je ta razprava preuranjena.
Primer konkretnega ukrepanja pod našim predsedovanjem na področju varnosti v cestnem prometu so končna pogajanja med Svetom in Parlamentom o predlogu uredbe v zvezi s homologacijskimi zahtevami za splošno varnost motornih vozil. Kot veste, so predsedstvo in predstavniki Parlamenta uspeli doseči dogovor glede tega predloga in Evropski parlament je včeraj sprejel uredbo. Uredba o splošni varnosti v cestnem prometu zahteva obvezno namestitev sistemov elektronskega nadzora stabilnosti v vsa vozila in napreden zavorni sistem v sili ter sistem opozarjanja pred zapustitvijo voznega pasu v težka tovorna vozila. Te nove tehnologije lahko občutno izboljšajo varnost vozil in jasno je, da bo v korist varnosti v cestnem prometu, ko bodo uvedene kot standardni sistem v novih vozilih.
Sporazum v prvi obravnavi bo omogočil obvezno uvedbo sistemov elektronskega nadzora stabilnosti v novih vozilih od leta 2011 dalje, leto prej, kot je predvideno v prvotnem predlogu Komisije. Poleg tega je Svet pravkar začel pregled akcijskega načrta Komisije o razvoju inteligentnih sistemov prevoza (ITS) v Evropi in povezanega predloga direktive o določitvi okvira za razvoj inteligentnih sistemov prevoza na področju cestnega prometa in vmesnike do drugih vrst prevoza. Eden izmed ciljev obeh točk je izboljšanje varnosti v cestnem prometu z uporabo informacijskih in komunikacijskih tehnologij v sektorju cestnega prevoza.
Inteligentni sistemi prevoza in aplikacije, kot so klic v sili in sistemi za zaznavanje zmanjšanja voznikove pozornosti, opozorilnik prekoračitve hitrosti in preprečitev zagona motorja v primeru alkoholiziranosti voznika, bi lahko pomembno prispevali k izboljšanju naše varnosti v cestnem prometu. Samo sistemi za elektronski nadzor stabilnosti in eCall (klic v sili) bi lahko rešili do 6 500 življenj v Evropi, če se jih docela razvije. Glede na pomembnost, ki jo predsedstvo pripisuje varnosti v cestnem prometu, bo preučilo kakršne koli druge predloge glede tega vprašanja, ki bi jih Komisija morda v kratkem predložila, če bo to dovoljeval omejeni čas, ki je na razpolago do konca junija.
Naj na kratko omenim še druge določbe, kot so tiste v členu 5 predloga: države članice se zavežejo opredeliti nacionalne standarde kakovosti in varnosti, njihovemu učinkovitemu izvajanju in temu, da so dostopni javnosti. Izvajalci storitev zdravstvenega varstva zagotovijo vse potrebne informacije, tako da lahko pacienti sprejemajo utemeljene odločitve, vključno s podatki o njihovem zavarovanju ali drugih oblikah osebne ali kolektivne zaščite v zvezi s poklicno odgovornostjo, ki mora biti zagotovljena v vseh državah članicah, da imajo pacienti možnost vložiti pritožbo in da so jim zagotovljena pravna sredstva in odškodnina, kadar utrpijo škodo, nastalo pri zdravstvenem varstvu.
Naj spomnim tudi, da je pod primarno odgovornostjo mojega kolega komisarja McCreevyja tudi drug pomemben del zakonodaje EU, ki ureja vzajemno priznavanje kvalifikacij zdravnikov, medicinskih sester, zobozdravnikov, babic in farmacevtov. Mislim Direktivo 2005/36/ES, ki je zdaj v veljavi. Ta direktiva določa tudi posebne obveznosti držav članic glede izmenjave informacij v primeru gibanja zdravstvenih strokovnjakov. Te toke podatkov olajšuje uporaba informacijskega sistema za notranji trg (IMI), ki že omogoča elektronsko izmenjavo informacij o petih glavnih zdravstvenih strokah. Poleg tega se načrtuje razširitev IMI na vse zakonsko urejene poklice.
Med svojim pravkaršnjim govorom je načela eno ali dve vprašanji, vključno z njenim vprašanjem, zakaj ni na razpolago več medicinskih sester in zdravnikov. Če smem reči, mislim, da je to polovica vprašanja. Druga polovica je, zakaj jih tako veliko odhaja. Ključ do tega bo iskanje načinov za zaposlovanje in zadržanje zdravstvenih strokovnjakov. To morda še posebno velja za medicinske sestre, toda tudi za zdravnike in druge terapevte in tako naprej. Menim, da moramo preučiti strukture poslovnih poti, ki jih zagotavljamo. Ugotoviti moramo, kakšen potencial ima spodbujanje. Odpraviti moramo nekatere ovire v strokah in med njimi. Zagotoviti moramo, da je delovno okolje prijetno. Težko bo, vendar pa je lahko tudi udobno. Zagotoviti moramo, da so raziskovalne ustanove na razpolago v Evropi, da ne izgubimo ljudi v tujini. Morda moramo predvsem prisluhniti zdravstvenim strokovnjakom, ki so najbolj na udaru. Prepogosto - to vem od takrat, ko sem bil v vladi, in vi veste kot komisarka - poslušamo ljudi na vrhu in ne gremo do bolniških postelj in poslušamo medicinskih sester in zdravnikov, ki se s tem ukvarjajo v praksi. Če bi pogosteje storili to, bi nam morda uspelo dobro pripraviti več naše politike.
Omeniti želim seveda - kot ga je že komisarka - moje poročilo, obravnavanje čezmejnega zdravstvenega varstva s strani Parlamenta. Že na začetku smo rekli, da sta za to pomembna dva ukrepa, ki nista prišla istočasno. Eden izmed njiju je bil seveda varnost pacientov, imamo pa tudi ukrep, ki je nekoliko pohitel. Ta je nekoliko zadaj. Zadeva zdravstvene strokovnjake. Potrebujemo zdravstvene strokovnjake za zagotavljanje te storitve - te podpore - čezmejnemu zdravstvenemu varstvu, da bi pacientom omogočili varno in samozavestno gibanje. Ko stojimo tu v Strasbourgu, na primeru Strasbourga, Lièga, Luxembourga razmišljamo o tem, kje bi lahko koncept referenčnih mrež bil zelo dragocen v smislu pacientov ter usposabljanja in raziskav.
Komisarka je omenila gibanje zdravstvenih strokovnjakov, in preučiti moramo načine, da bi to postalo resničnost, ne da bi ogrožali varnost pacientov. Menim, da to vsekakor vključuje vprašanje jezikovnih preizkusov, ki niso ovira, vendar pa morajo biti zaščitni ukrep za paciente. Omenila je priznavanje kvalifikacij. To je seveda pomembno, bodisi da te doma zdravi zdravnik, ki je prišel iz tujine, ali pa greš v tujino k lokalnemu zdravniku. Obstajajo nekatere stroke, in kiropraktika je ena izmed njih, s priznavanjem v nekaterih državah in v drugih ne. Preučiti moramo načine, da te pomožne zdravstvene strokovnjake postavimo v središče našega načrtovanja.
Komisarka je upravičeno omenila beg možganov. Tragično je, da ne zagotavljamo dovolj zdravstvenih strokovnjakov, ampak jih zvlečemo iz držav, ki si to lahko še najmanj privoščijo. Če pogledate številke, lahko vidite, da se je v povprečju 1 od 4 zdravnikov in 1 medicinska sestra od 20 usposabljala v Afriki in dela v državah Organizacije za gospodarsko sodelovanje in razvoj. Deloma gre za to, da jih mi kot države omejujemo, deloma pa jih naše nevladne organizacije uporabljajo in zaposlijo v zadevni državi, jim plačajo več, kot bi bili plačani v svoji državi. Zato ne gredo delat nazaj tja.
Ta zelena knjiga je pomembna, saj zadeva temo, ki jo je treba obravnavati. Zelena knjiga je rezultat polemike zaradi predlogov, ki jih je takrat predložil gospod Bolkestein, in pozdravljamo dejstvo, da Komisija to obravnava na takšen način, skrbno, z zeleno knjigo in obsežnim prostorom za razpravo, ker po mojem mnenju to vprašanje obdaja velika zaskrbljenost. Zato svojega prispevka ne želim omejiti samo na temo zdravstvenih delavcev, ker menim, da bomo odkrili enak strah pred neznanim v evropski razsežnosti v zdravstvenem varstvu tudi na drugih področjih.
V zadnjih letih je bilo doseženo veliko, na primer na področju zdravil za uporabo v pediatriji, za katero se javnost niti ne zaveda, da obstaja problem, kjer pa je evropska rešitev vsekakor na dnevnem redu, saj države članice tega ne morejo rešiti same. Prav ekonomije obsega so tu najuspešnejše. Menim, da to velja tudi za druga področja: tobačno politiko in odvračanje od kajenja na primer, kjer prednjači Evropska unija, ne samo v Uniji, ampak tudi v širšem prostoru. Tudi v tem primeru so ekonomije obsega tiste, zaradi katerih smo učinkoviti. Aktivno smo vključeni tudi v čezmejno oskrbo in varstvo pravic pacientov v Evropi, tudi pod budnim očesom gospoda Bowisa, in upam in pričakujem, da bomo tudi na tem področju dosegli pozitiven rezultat.
Vendar pa vsakokrat, z vsako temo, o kateri razpravljamo, opazite, da so ne samo ministri, ampak tudi kolegi poslanci v nacionalnih parlamentih nenaklonjeni nadaljnji poglobitvi evropskega sodelovanja na področju zdravstvenega varstva. S 27 različnimi sistemi v Evropski uniji smo vsi prepričani, da je naš lastni model zdravstvenega varstva najboljši. Vsak, s katerim govorite, vas bo prepričal, da njihov sistem izstopa. To je seveda nemogoče. Ne morete imeti 27 različnih sistemov, ki so vsi hkrati najboljši.
Vendar pa bi kljub temu morali doseči več, na primer - in tu je vrednost zelene knjige - tam, kjer gre za dejanski prosti pretok zdravstvenih storitev. Prepričan sem, da bi, če bi se spopadli z vsemi problemi, saj vsekakor obstajajo, in našli rešitve, na primer za preprečevanje zdravniških napak ali povečanje pravne gotovosti pacientov, toda tudi pravne gotovosti zdravstvenih delavcev, nazadnje vsi imeli koristi, če bi bil ta prosti pretok organiziran na odgovoren način, vendar kljub temu mogoč.
Gospa predsednica, pridružiti se želim gospodu Bowisu in gospodu Maatenu pri njunih čestitkah komisarki za njeno zeleno knjigo, ki po mojem mnenju ni prišla niti dan, celo niti uro prezgodaj. Komisarka je sam povedala, da bo povečanje staranja prebivalstva povzročilo še večji pritisk na zdravstvene sisteme, vendar tudi in predvsem na delavce. Vsak, ki si vzame čas in prisluhne ljudem, zaposlenim v sektorju, ve, da so splošni delovni pogoji izredno težki, fizično in pogosto tudi duševno.
Delo v tem sektorju od delavcev zahteva izredno veliko in je pogosto slabo plačano. Zato ne sme biti presenečenje, da se osebje v sektorju pogosto menja. Prav tako je dejstvo, da so prepogosto pogodbe zelo negotove, zaradi česar mnogi sektor zapustijo predčasno. Po mojem mnenju si bo Unija zato morala v svoji politiki prizadevati za številne stvari: trajnostno zaposlovanje, dobro delovno okolje, varno delo, nič bega možganov in dostojno delo.
Prve žrtve tega komercializiranega zdravstvenega sistema so prav ljudje, ki delajo v tem sektorju. 10 % delovne sile v Evropski uniji, ti delavci, pogosto dela pod nesprejemljivimi pogoji, ki so nevarni za paciente. Nenehne kršitve delovnega časa so verjetno bolj pravilo kot izjema. Njihovo plačo se, vsaj v javnem sektorju, znižuje zaradi izbire zasebnih zavarovalnic. Osrednja tema zelene knjige je mobilnost delavcev in uporaba pravil Bolkesteinove direktive v zdravstvenem sektroju.
Vendar pa bi priložnost izkoristil, da izpostavim vidik zelene knjige, in sicer usposabljanje zdravstvenih delavcev. Bils em pobudnik pisne izjave 0095/2008 o tem vprašanju, ki je nerešeno. Trdno podpiram zamisel, da je absolutno ključnega pomena razviti tečaje za komunikacijo za zdravstvene delavce, da bi pcientom zagotovili jasnejše in celovitejše informacije. Sposobnost pacientov, da razumejo zdravstvena in medicinska vprašanja in navodila, je tesno povezana z jasnostjo komunikacije. Kljub različnim pobudam za izboljšanje kakovosti in razpoložljivosti zdravstvenih informacij študije kažejo, da želijo pacienti več informacij, kot jih trenutno dobijo, in da zdravstveni strokovnjaki precenjujejo količino informacij, ki je zagotovljena.
Prejšnji teden sem bil v Liberiji in bil sem zelo presenečen, mko sem slišal, da imajo za trimilijonsko prebivalstvo 150 zdravnikov. Njihovi preostali zdravniki so vsi v Združenih državah Amerike. To je zelo velik problem - ne samo za države tretjega sveta, ampak tudi znotraj Evropske unije, ker obstaja zelo velik beg možganov z vzhoda na zahod. Ugotoviti moramo, kako bi lahko morebiti spodbudili zdravstvene delavce in zdravstvene strokovnjake, da ostanejo v svojih matičnih državah. Da bi to storili, moramo zanje zagotoviti boljše delovne pogoje.
Gospa Sinnott je sprožila zelo pomembno vprašanje, kako usposobiti več ljudi in ljudem ponuditi več priložnosti za usposabljanje. To je druga plat medalje. Po eni strani hočemo več zdravstvenih delavcev, po drugi pa nimamo zmogljivosti, da bi jih uposobili. Vse to so zelo pomembna vprašanja, na katera bomo lahko odgovorili in zanje ponudili rešitev, ko bomo zbrali vse pomembne pripombe, ki ste jih vi in druge zainteresirane strani podali o zeleni knjigi. Ob koncu procesa upamo, da bomo našli nekaj rešitev problema, preden postane nepremagljiv.
(FR) Gospod predsednik, gospa komisarka, gospe in gospodje, najprej bi se želela zahvaliti predsedniku Odbora za notranje zadeve, ker je soglašal k sprejetju postopka iz člena 91 in vključitvi te nujne resolucije na dnevni red prejšnji ponedeljek, saj smo na našem zadnjem plenarnem zasedanju tukaj v Strasbourgu že razpravljali o nujni resoluciji o tem vprašanju Šrilanke. Parlamentu bi se želela tudi zahvaliti, ker je privolil v to, da ta razprava poteka nocoj, in zahvaljujem se tudi vam, gospa komisarka, da ste se razprave udeležili, saj vem, da vas čas preganja.
Zato v tej resoluciji zahtevamo dejansko prekinitev ognja. Seveda bomo s skupino Evropske ljudske stranke (Kršačanskih demokratov) in Evropskih demokratov razpravljali o tem, ali naj gre za takojšnjo ali začasno prekinitev ognja. Oblasti dejansko prosimo za takojšnjo prekinitev ognja, da bi se lahko civile odpeljalo iz nevarnega območja, saj vemo, da so bili ljudje tam ubiti. V teh pričevanjih smo danes slišali o še enem takšnem primeru. Seveda v tej resoluciji zahtevamo, da šrilanška vlada sodeluje z nevladnimi organizacijami in državami, ki želijo pomagati pri reševanju spora. Sprašujemo tudi, ali lahko Evropska unija pomaga pri dostavi skrajno potrebnih zalog hrane in zdravil.
Na koncu naj v imenu svoje skupine povem - saj smo prav na pobudo skupine Zelenih/Evropske svobodne zveze v ponedeljek vložili to nujno resolucijo na Odboru za zunanje zadeve -, da od nekaterih naših kolegov, ki imajo drugačne interese v tej državi, zahtevamo, da to vprašanje obravnavajo z vso resnostjo. Želela bi vas spomniti, da nekatere politične skupine že dolgo časa prosijo, da se jim omogoči ta priložnost, da spregovorijo o položaju na Šrilanki, in da zaradi notranjih razlogov nekaterih držav o tem vprašanju Tamilcev in njihovem položaju, ki se slabša vse od leta 1980, še nismo mogli razpravljati.
Zlasti nas skrbi težek položaj več tisoč notranje razseljenih ljudi - tu imate prav -, ki so ujeti v spopadih na severu Šrilanke. Nimamo več opraviti s krizo, temveč je to po mojem mnenju že humanitarna katastrofa. To so nam potrdili tudi številni neodvisni viri, vključno z ZN in Mednarodnim odborom Rdečega križa (ICRC). Nedavne napovedi vlade o odprtju dveh poti za evakuacijo severno in južno od varnega območja so pozitiven korak, vendar želimo vedeti, kako bo to delovalo v praksi.
Obe strani - Osvobodilne tigre tamilskega Elama (LLTE) in šrilanške oblasti - smo pozvali, da zaščitijo civilno prebivalstvo, kot to zahteva mednarodno humanitarno pravo, in da omogočijo ljudem, da lahko varno in prostovoljno zapustijo območje spopadov. Tako organizacija LTTE kot šrilanška vojska sta odgovorni za ogromen porast števila civilnih žrtev v preteklih mesecih. Takoj in nujno je treba ukrepati, da bi se rešila življenja v Šrilanki, kar sta potrdila tudi podsekretar ZN Sir John Holmes, ki je opozoril na visoko število žrtev, in ICRC.
Evropska komisija je še naprej prepričana, kot sem že rekla, da za etnični spor na Šrilanki ni nikakršne vojaške rešitve. Potreben je vseobsegajoč dialog, ki vodi k političnemu dogovoru. Trajni mir in spravo je mogoče doseči samo z reševanjem zadev, ki so sploh pripeljale do upora, in z zagotovitvijo zadostnega prostora za vse skupnosti. Kot sopredsednica sem vedno govorila, da je mogoča samo politična rešitev v obliki nekakšnega paketa o prenosu pristojnosti, kar je bilo že predloženo in umaknjeno, zdaj pa bi bilo to treba ponovno predložiti.
Odločno bi morali podpreti predsednika Radžapakšo v njegovih prizadevanjih, da ustavi upor, ki je povzročil samo neizmerno bedo ljudi na Šrilanki in je močno zavrl gospodarski razvoj na tem lepem otoku. Vendar pa je na tisoče nedolžnih civilov oziroma notranje razseljenih ljudi (IDP) še vedno ujetih na ozkem obalnem pasu. Tem civilom je treba omogočiti, da zapustijo to območje, da bi vojska lahko končala ofenzivo. Nedopustno je, da tigri te civile izkoriščajo kot živi ščit, vendar pa to od njih lahko pričakujemo. Tigri so bili gluhi za pozive mednarodne skupnosti, naj se predajo in oblikujejo začasni humanitarni koridor.
v imenu skupine PSE. - Gospod predsednik, zelo pozdravljam to razpravo, ki poteka ob navzočnosti komisarke, kateri se zahvaljujem za njeno resno, trdno in poglobljeno izjavo. Jasno je, da gre za pomembno temo, čeprav o njej žal govorimo ob enajstih zvečer, ko je tukaj tako malo prisotnih. Vendar po mojem mnenju trenutna prisotnost ni dejanski odraz zanimanja za to temo niti resnosti, s katero jo številni poslanci jemljejo. Če naj uporabim besede komisarke, smo zaradi nastalega položaja globoko zaskrbljeni. Nocojšnja razprava potrjuje tudi, da so se zadeve premaknile in, kot je na začetku dejala gospa Isler Béguin, da moramo poslati močan signal o poslabšanju položaja, ki je iz dneva v dan hujši.
Podpiram izvirno predloženo resolucijo z izjemo ene same besede, in sicer "začasno". Obžalujem besede, ki jih je pravkar uporabil gospod Tannock, ki pravi, da bi dolgoročna prekinitev ognja bila katastrofa. Prosim vas, ne more biti res, da nas zanima samo začasna prekinitev ognja. Ta Parlament, ki ga sestavljajo sočutni ljudje, je v vseh primerih sporov na svetu zagovarjal trajno prekinitev ognja, ki bi lahko utrla pot k diplomatski obnovi, da bi se lahko pričel dialog - in, res je -, da bi dobili mirno, pravično, multietnično družbo, o kateri je govoril gospod Tannock in s čimer se strinjam.
Omeniti bi želel tudi Spremembe 3, 4 in 5. Dovolite mi, da preberem kratek odlomek, ki sem ga prejel od šrilanškega poslanca v okrožju Džafna, gospoda Selvaradža Kadžendrena, z dne 10. marca. Pravi: "Želim vas nemudoma opozoriti na civilne žrtve na Šrilanki. Vojska je 10. marca 2009, od 2.00 do 10.00" - torej ta teden - "izstreljevala topniške granate, opremljene s kasetnim strelivom. Sile šrilanške vlade so na slepo napadle vse dele 'varnega območja' in pri tem uporabile vse vrste smrtonosnih izstrelkov, izmed katerih so nekateri v številnih državah prepovedani. V tem slepem obstreljevanju s kasetnim strelivom je bilo ubitih 130 civilov, med katerimi so bili tudi otroci, več kot 200 pa jih je bilo hudo ranjenih."
Dvomim, da bi si kdo upal reči, da je vse to potvorjeno. Rekel bi celo, da si prav vsi želimo storiti vse, kar je v naši moči, da bi pomagali končati to nasilje. Kadžendren omenja tudi svojega kolega, gospoda S. Kanakaratnama, ki živi ravno sredi "varnega območja". Pravi, da je bilo v času od 1. januarja do 6. marca letos v bombnih napadih na teh "varnih območjih" ubitih 2 544 civilov, več kot 5 828 pa jih je bilo hudo ranjenih. Kljub temu pa, kot pravi, šrilanška vojska še naprej bombardira iz zraka in topniškega orožja ter vsak dan ubije v povprečju 30 do 40 civilov.
Sprememba 6: tukaj bom omenil poročilo Sira Johna Holmesa, ki mi ga je poslala njegova ekscelenca, ambasador Šrilanke v Bruslju. V svojem poročilu pravi, da so nekatere tranzitne točke resno prenatrpane s civili. Njegove besede sem upošteval v svoji spremembi in prav je, da smo zaskrbljeni za ta taborišča. Imam nekaj fotografij teh taborišč. Vsi ste dobrodošli, da si ogledate fotografije, ki sem jih prejel. In še enkrat lahko povem, da so pristne in ne potvorjene. Vem, da urad komisarke v Kolombu to zelo pozorno spremlja in ima tesne stike z ljudmi znotraj nevarnega območja.
Šrilanka je zdaj že več desetletij žrtev terorističnih napadov mednarodno preganjane organizacije LTTE. Ne smemo enačiti teroristov in legitimnih sil demokratične vlade. Spomnimo se, da je bila organizacija LTTE tista, ki je izpopolnila taktiko samomorilskega bombardiranja in začela novačiti ženske za samomorilske napade ter odkrito izrabljati otroke za vojake in živi ščit. V zadnjih 26 letih je sistematično izvršila na tisoče naklepnih umorov po vsej Šrilanki in samo pred dvemi dnevi je bilo v samomorilskem napadu na muslimanskem praznovanju v okrožju Matara umorjenih 14 ljudi.
Organizacija LTTE je zdaj obupana, ker se njena igra končuje, zato se obrača na mednarodne apologete, da jo rešijo, kar je značilno v takšnih okoliščinah. Neznatna manjšina poslancev v tem Parlamentu je izrazila nezadovoljstvo z resolucijo, ki jo je sprejela večina poslancev tega Parlamenta, in je želela obsodbo usmeriti v šrilanško vlado, kar je sramotno in neprimerno. Ne moremo podpreti sprememb, ki temeljijo na nepodprtih - in pogosto nesmiselnih - trditvah, kot smo slišali od gospoda Evansa, ali selektivnih citatih iz poročila ene nevladne organizacije. Nikakršnega dobrega razloga nimamo, da bi oporekali odločni trditvi vlade, da njihove enote niso obstreljevale mirnih območij in da tega tudi ne bodo storile.
Vendar moram reči, da bi v tej vojni korak morala storiti organizacija LTTE, česar pa na žalost ne počne. Tudi sami ste to omenili, zunanji ministri pa so 23. februarja ponovno pozvali to organizacijo, naj takoj odloži orožje in konča nasilje. Samo predstavljajte si državo članico EU, v kateri bi 25 let vladalo nasilje. Da sta ogromen kaos in nered na Šrilanki, si lahko predstavljamo. Podpiram načela Tamilcev, vendar enako odločno zavračam metode organizacije LTTE. Že več tednov poslušamo, da je v tem majhnem okrožju ujetih kar več kot 100 000. Agencija Reuters je še včeraj poročala, da so ljudje, ki poskušajo to območje zapustiti, ustreljeni, kar potrjujejo pričevanja očevidcev. Zato moramo pozvati organizacijo LTTE in sile, ki jo podpirajo, da konča s temi dejanji. Igre je konec; tako ne morejo več naprej.
Civili so na tem vojnem območju očitno izpostavljeni baražnemu ognju z obeh strani. Pozvati pa moramo tudi vlado, da spoštuje mednarodno pravo in omogoči humanitarno delovanje. Prav fundamentalizem z obeh strani zahteva toliko žrtev. Mislim, da se moramo pripraviti na povojni red. Kot ste dejali, šrilanška ustava mora sprejeti 13. spremembo, ki predvideva decentralizacijo v smislu regionalnega upravljanja ljudi, ki tam živijo, EU pa tukaj lahko zagotovi dragoceno pomoč. Prepričan sem, da boste tako vi v Komisiji kakor mi v EU na to pripravljeni.
(NL) Gospod predsednik, kar se zdaj dogaja na Šrilanki, se je pripravljalo precej let. Ne gre samo za humanitaren problem, temveč predvsem za velik političen poraz. Po mnogih letih nasilnega bojevanja za ločitev severovzhoda države je predhodna vlada Norveške ponudila posredovanje med večinsko vlado Singalcev in uporniškim gibanjem Tamilcev. Norveški pogajalec, ki si je dalj časa prizadeval za iskanje mirne rešitve je zdaj minister v novi vladi. Na žalost pa je ta možnost doseganja mirne rešitve bila opuščena.
Poleti leta 2006 je šrilanška vlada ustavila mirovne poskuse in se ponovno odločila za enostransko vsiljevanje vojaške rešitve. Ta vlada zdaj verjetno napačno domneva, da je uspela doseči velik uspeh, v resnici pa bo mirno, skladno sožitje dveh narodov kot enakovrednih partnerjev v prihodnosti še težje izvedljivo. Brez kompromisa o mirni rešitvi je prihodnost videti strašno nasilna. Vrniti se moramo k posredovanju za mir brez zmagovalcev ali poražencev.
Obstaja veliko dokazov. Ti niso posredni. Nekateri prihajajo iz urada regionalnega direktorja zdravstvenih služb šrilanške vlade, ki govorijo o humanitarni katastrofi in razmerah, ki ne izpolnjejejo nobenih standardov in v katerih ljudje živijo. To so ponovili Evropska komisija, ICRC, ZN, mednarodna krizna skupina in organizacija Refugee Care iz Nizozemske. Naslov nocojšnje razprave je poslabšanje humanitarnih razmer na Šrilanki in naša dolžnost je, da storimo vse, kar je mogoče, da bi to preprečili: mislim, da to lahko storimo, če bomo našli pravo pot naprej.
Kot sopredsednica sem se vse od začetka mandata te Komisije v veliki meri posvetila vprašanju Šrilanke. Bili so trenutki, ko smo imeli nekaj upanja - precej več ga je bilo na začetku - in to upanje ni zbledelo. Želela sem se udeležiti ženevskega procesa, a zdi se, da je to bilo težko za vlado Šrilanke. Ne glede na to, je ta proces žal propadel. Bila sem tudi pripravljena, da bi šla na sever in pričela s posredovanjem, kot je storil moj predhodnik Chris Patten. Toda sever ni bil pripravljen - uradno je imel gospod Prabhakaran ošpice ali norice. V vsakem primeru se v celoti strinjam z gospodom Gahlerjem, ki je dejal - in za to si prizadevam tudi jaz -, da bi morali ljudi in humanitarno pomoč postaviti na prvo mesto.
Kot že velikokrat doslej, smo največji humanitarni donator na Šrilanki. V obdobju 2008-2009 smo odobrili 19 milijonov EUR humanitarne pomoči, ki je bila potem usmerjena prek partnerjev, kot so ICRC, Združeni narodi in tudi nekatere mednarodne nevladne organizacije. Te organizacije so pripravljene pomagati prizadetim prebivalcem, vendar imajo resnične probleme v zvezi z dostopom do območja spopadov, o čemer tudi poročajo - . Od septembra 2008 je ICRC edina agencija, ki ima dovoljenje za delovanje na območjih v okrožju Vani, ki je pod nadzorom organizacije LTTE. Svetovni program za hrano je smel poslati nekaj konvojev hrane, vendar je bilo to dovolj samo za zadostitev potreb približno 50 % prebivalstva. Po letu 2008 smo tema dvema organizacijama zagotovili dodatnih 7 milijonov EUR humanitarne pomoči. Tako v Kolombu kot Bruslju smo vztrajno zahtevali tudi, da se humanitarnim organizacijam omogoči boljši dostop do teh prebivalcev.
Zato lahko samo rečem - skupaj z drugimi sopredsedniki in zlasti Norveško -, da smo izkoristili vsako priložnost, da bi pritisnili na obe strani, ki sta vpleteni v spor, da začneta izvajati sporazum o prekinitvi ognja iz leta 2002 in tako rešita spor z mirnimi sredstvi, vendar ni nič delovalo. Številni pozivi k ponovnim pogajanjem so bili vedno v celoti prezrti in na žalost je prevladal vojaški način. Obseg posega mednarodne skupnosti se je v zadnjih treh letih čedalje bolj ožal, vendar ni nihče izmed sopredsednikov opustil te naloge. Vsi smo ostali še naprej zavezani prispevanju za mirno rešitev spora, kar je razvidno iz zadnje izjave za tisk, ki so jo sopredsedujoči dali 3. februarja in za katero sem prepričana, da jo poznate.
Gospa predsednica, enako upam, kot vi. Žal pa ne moremo upati, da bo predsednik Sveta izkoristil to razpravo, da bi pripomogel k uveljavitvi stališča Evropske unije. Češko predsedstvo skupno evropsko politiko očitno obravnava kot prepreko vèlikim zunanjim politikam naših nacionalnih držav. Kitajska je hvaležna za to, Rusija prav tako, dejansko so vse represivne in nedemokratične države po svetu hvaležne, da je Evropa odsotna, kar nazorno kaže tudi dejstvo, da predsedstva danes ni v tej dvorani.
Gospe Ferrero-Waldner, če že obravnavava to točko skupaj, bi povedal, kaj je po mojem mnenju ključno vprašanje: ne gre samo za red in zakonitost - ali z drugimi besedami, ugotavljati, koliko menihov je bilo aretiranih in koliko Tibetancev je bilo v zadnjem času pobitih zaradi brutalne represije Kitajske, in upati, da je seštevek nižji od lanskega. Kar želim povedati Svetu in bom sedaj povedal tudi Komisiji, je to, da mora izraziti svoje stališče o temeljnem političnem vprašanju, in sicer o pogovorih med Ljudsko republiko Kitajsko in odposlanci dalajlame, o namenu teh pogovorov in razlogu za njihovo prekinitev - sedaj lahko rečemo, da so bili neuspešni -, razen če jih lahko obnovimo.
Obstajata dve nasprotujoči si stališči: na eni strani stališče kitajskega režima, ki pravi, da je dalajlama nasilen mož na čelu nasilnih ljudi in da želi dalajlama skupaj s tibetansko vlado v izgnanstvu neodvisnost nacionalne tibetanske države, kar pa je v nasprotju s kitajsko ozemeljsko celovitostjo. To pozicijo je zavzel Peking. Na drugi strani so dalajlama, izgnana tibetanska vlada in odposlanci dalajlame, ki pravijo, da želijo nekaj drugega, da je njihov način bojevanja nenasilen in da preprosto želijo pravo avtonomijo, kar pomeni, da lahko ohranjajo svojo kulturo, tradicijo, jezik in vero oziroma svoje različne kulture in vere. To je sporočilo memoranduma, ki so ga tibetanski odposlanci dalajlame predstavili kitajskemu režimu. Ta memorandum je bil objavljen in vsebuje njihove zahteve.
Na tej točki se od Evropske unije pričakuje, da izbere oziroma stopi na eno ali drugo stran. Obstajata dve nasprotujoči si stališči: ena od strani laže. EU pa je lahko odločna v iskanju resnice. Kot radikalna stranka predlagamo satyagraha, iskanje resnice, kot kolektivno globalno politično pobudo. Evropska unija bi morala uporabiti svoja diplomatska sredstva - gospa FerreroWaldner, prosim, povejte to predsedniku Barrosu - in se sestati z dalajlamo ter mu dovoliti, da spregovori, da bomo tako našli resnico. Ali ima prav Peking, ki trdi, da so Tibetanci nasilni teroristi, ki želijo neodvisnost, ali ima prav dalajlama, ki pravi, da želijo dostojno in dostojanstveno avtonomno državo? V tem konfliktu Evropa ne more kar obmolkniti in sedeti križem rok.
Gospa predsednica, pred petdesetimi leti je kitajska vojska zadala zadnji udarec tibetanskemu odporu. Od takrat Tibetanci bežijo, z nepredstavljivimi napori, prek Himalaje in prek meja v druge države. Doslej je več tisoč ljudi na leto - vsi so begunci - z nepopisnim naporom prečkalo 5 000 metrov visoke gorske prelaze. Če bi bile po besedah Kitajske razmere, v katerih živijo Tibetanci, tako čudovite, ne bi bilo razloga za njihov beg in niti opravičila za dejstvo, da je novinarjem, zahodnjakom in opazovalcem že dolge mesece onemogočen dostop do te dežele ali pa jo lahko obiščejo le v strogem spremstvu. Novinarkam opazovalke obveščevalne službe celo sledijo v stranišče, da se prepričajo, da ne počnejo kaj prepovedanega.
Preden se posvetim mnogim vprašanjem, ki ste jih postavili v predloženi skupni resoluciji, naj nekaj besed namenim našim dvostranskim odnosom s Kitajsko. Politika EU nasproti Kitajski je politika sodelovanja. Naše strateško partnerstvo je močno, kar nam omogoča reševanje vseh vprašanj, tudi najobčutljivejših. Vzpostavili smo okvir za interakcijo na visoki ravni, kjer redno obravnavamo vse globalne spremembe, s katerimi se soočajo naši državljani, in pri tem ne zapostavljamo vprašanj, o katerih si nismo soglasni. Tibet je eno od takih vprašanj. Povedala bom jasno - glede Tibeta se s Kitajsko ne strinjamo in še vedno izražamo močno in upravičeno skrb zaradi stanja človekovih pravic v Tibetu, kot sta oba poudarila, zaradi dejstva, da je večji del Tibeta že skoraj eno leto zaprt za mednarodne medije, diplomate in humanitarne misije, ter zaradi zastoja v pogajanjih med predstavniki dalajlame in kitajskimi oblastmi kljub trem krogom pogajanj lanskega leta.
Naj ponovim stališče EU, ki ne dopušča nobene napačne razlage. Prvič, podpiramo suverenost in ozemeljsko celovitost Kitajske, vključno s Tibetom. Drugič, vedno smo podpirali miroljubno spravo prek dialoga med kitajskimi oblastmi in predstavniki dalajlame. Spomnim se, da sem se med obiskom Komisije, skupaj s predsednikom Barroso in drugimi kolegi, z veliko sogovorniki pogovarjala prav o tej temi. Vedno smo vztrajali, da je potrebno vzpostaviti dialog sprave in ga nadaljevati.
Ta dialog pa mora biti konstruktiven in vsebinsko tehten, zato obžalujemo, da doslej ta dialog ni prinesel vsebinskih rezultatov. Vedno smo zagovarjali, da morajo dialogi obravnavati ključna vprašanja, kot je ohranitev edinstvene tibetanske kulture, vere in tradicije in izoblikovanje sistema prave avtonomije Tibeta v kitajski državi. Vedno smo zagovarjali, da mora biti to dialog o sodelovanju vseh Tibetancev v odločanju. Zato bi bili veseli, če bi prihodnji kitajski nacionalni načrt ukrepanja na področju človekovih pravic vključeval tudi ta vprašanja.
Za nas je Tibet vprašanje človekovih pravic in smo ga zato tudi vedno tako obravnavali. To sporočilo smo dosledno posredovali tudi našim kitajskim sogovornikom in pozorno prisluhnili njihovim pogledom. Zelo smo se potrudili, da bi stališče razumeli v duhu medsebojnega spoštovanja, vendar pa so človekove pravice univerzalne in je torej situacija v Tibetu popolnoma upravičeno problem celotne mednarodne skupnosti, zlasti Evropske unije. To dejstvo seveda še bolj poudarja dejstvo, da sredstva mednarodnega prava za zaščito človekovih pravic obstajajo že več kot pol stoletja.
Naj zaključim še s svojim osebnim prepričanjem. V vsej svoji politični in osebni karieri sem bila trdno prepričana, da se lahko s sodelovanjem in dialogom rešujejo tudi najtežja vprašanja in da se, če gre vse po sreči, ob pravem času tudi rešijo. Zato pozivam Kitajsko in predstavnike dalajlame, da ob prvi priložnosti nadaljujejo dialog z odprtim duhom in s ciljem, da se v Tibetu doseže trajna rešitev. Z naše strani pa zagotavljam vso podporo pri tem procesu. To je naše stališče, ki ga tudi posredujemo kitajski strani.
Leta 1950, tega je že petdeset let, je komunistična vojska zasedla Tibet in pahnila dalajlamo v izgnanstvo. Ves ta čas je Tibet pod nadzorom Pekinga. Tradicionalna tibetanska kultura, ki je bila prej izolirana več sto let, se je močno razredčila zaradi poseganj vlade, ki si je prizadevala na vsak način preprečiti ponoven pojav tibetanske narodne zavesti. Dejansko pa je sistematično in občasno celo brutalno zatiranje tibetanske kulture le še podžgalo tibetansko identiteto in potrkalo na vest sveta, da je opazil mučne razmere, v katerih je živelo tibetansko ljudstvo.
v imenu skupine PSE. - Gospa predsednica, Skupina socialdemokratov je zaskrbljena zaradi kršenja človekovih pravic na Kitajskem. Čeprav priznavamo, da so se razmere v zadnjih desetih letih močno izboljšale, je še vedno veliko področij, kjer človekove pravice niso ustrezno ali pravilno zaščitene. Morda je svoboda mišljenja do neke mere dopuščena, vendar pa ni svobode delovanja. Tu lahko prav gotovo izpostavimo neuspešno poskušanje prostotrgovinskih združenj, da bi poslovala na Kitajskem. Zaskrbljeni smo zaradi hudih razmer, v katerih živi 100 milijonov delavcev migrantov, ki so se preselili s podeželja v mesta in imajo najslabši dostop do zdravstva in izobraževanja. Skrbi nas kalvarija verskih in etničnih manjšin po vsej Kitajski.
Ne glede na to pa je Skupina socialdemokratov že od začetka nasprotovala tej razpravi in resoluciji. Razlog je v sorazmernosti. Prav je, da Kitajsko kritiziramo zaradi njene preteklosti na področju človekovih pravic, enako kot kritiziramo Združene države Amerike zaradi smrtne kazni, Guantánama in izrednih izročitev, vendar pa nam tega ni treba početi na vsakem delnem zasedanju. Iskreno rečeno, to postaja že kontraproduktivno. Včasih so kitajske oblasti upoštevale naše resolucije, danes ne več. Čeprav nekateri posamezniki in skupine, ki skušajo le pritegniti pozornost, vedno glasneje uveljavljajo današnjo zahtevo, tokrat prvič menim, da bi države članice morale razveljaviti svojo politiko enovite Kitajske in priznati tibetansko vlado v izgnanstvu.
Skupaj z Elmarjem Brokom, Philippom Morillonom in drugimi poslankami in poslanci tega Parlamenta sem prejšnje poletje imel priložnost obiskati Lhaso. Bili smo prva mednarodna skupina, ki je odpotovala tja po nemirih v mesecu marcu, pogovarjali pa smo se tako z oblastmi kot s simpatizerji tibetanskih protestnikov. Kot sem pozneje zapisal, v resnici so se miroljubni protesti - in miroljubne proteste tudi podpiramo - sprevrgli v rasne izgrede, v katerih je prišlo do spopadov in požigov trgovin in domov ter napadov na Han Kitajce, z več deset mrtvih. Šole so požigali, uničevali pa so tudi bolnišnice in mošeje muslimanske manjšine. Dalajlama je tudi sam uvidel resnost situacije, ko je zagrozil, da se bo odrekel statusu živega boga.
v imenu skupine UEN. - (PL) Gospa predsednica, v zadnjih nekaj desetletjih so demokratične države že velikokrat pozvale nedemokratične države, naj spoštujejo človekove pravice. Ta prizadevanja so bila uspešna le tedaj, ko so bile države in mednarodne organizacije v svojih ukrepih in zahtevah dosledne. Žal pa je bil primer Tibeta ali, širše gledano, vprašanje spoštovanja človekovih pravic na Kitajskem velikokrat potisnjeno ob rob, saj so prednost imeli trgovinski odnosi. Če ne bi bilo olimpijskih iger v Pekingu in odločnega stališča mnogih socialnih in nevladnih organizacij, bi svet o razmerah v Tibetu vedel zelo malo.
Ne smemo pozabiti, da je v svoji resoluciji dne 6. julija 2000 Evropski parlament pozval države članice, naj priznajo tibetansko vlado v izgnanstvu, če v času treh let kitajske oblasti in administracija dalajlame ne dosežejo nobenega sporazuma. Kot vemo, pa se Peking še vedno brani pogovorov z neizpodbitnim vodjem tibetanskega ljudstva. Ne pozabimo na enajstega pančenlamo, najmlajšega političnega zapornika, ki je v kitajskem priporu že 14 let. Letos bo dopolnil 20 let.
Veličine države ne merimo z vojaško močjo, površino ali gospodarskim bogastvom. Kar jo naredi veliko, je plemenitost njenih dejanj in njena velikodušnost. Evropska unija lahko pomaga in mora pomagati rešiti to situacijo, pri tem pa mora seveda spoštovati suverenost vseh vpletenih in biti hkrati odločna. Da bi to dosegli, moramo podpreti tibetansko zahtevo po ponovni vzpostavitvi kitajsko-tibetanskega dialoga in priznati, da če je kdor koli popuščal kitajskim oblastem in se uklanjal njihovim pritiskom, potem so to bili Tibetanci.
(DE) Gospa predsednica, 10. marca 1959 so bili Tibetanci prepuščeni neizmernemu trpljenju pod jarmom Kitajske. Šestdeset tisoč ljudi je izgubilo življenje in več sto tisoč je bilo aretiranih, odpeljanih in mučenih v mesecih, ki so sledili. Pred letom je nasilje ponovno doseglo vrhunec. Več kot 200 Tibetancev je bilo mrtvih, nekateri zaradi smrtnih strelov. Sedaj - le malo po 50. obletnici - pa so samostani zaprti za zunanji svet, dostopne ceste so pod nadzorom, vojaki in varnostniki pa so pripravljeni, da demonstracije zatrejo v kali. Še vedno ni novic o morebitnih izgredih. Kakšen je odziv na to demonstracijo moči? Tišina v medijih. Dalajlama je svoje ljudstvo pozval, naj se drži poti nenasilja. Njegov poziv k dialogu ni dobil pozitivnega odgovora Pekinga. Ko je odposlanec dalajlame predstavil specifične korake v memorandumu, ki vodijo k avtonomiji, jih je predsednik Hu Džintao zavrnil. Dejal je: "Zgraditi moramo Veliki zid proti separatizmu." Tej ideji, ki je čista provokacija, je sledila še prisilna uvedba praznika za Tibetance: 28. marca je dan spomina na osvoboditev sužnjev. To je trpka realnost.
Pred dvema dnevoma je Evropski parlament izobesil zastave. Na plenarnem zasedanju nas je kar veliko število položilo tibetansko zastavo na mizo in tako pokazalo solidarnost s trpečimi Tibetanci. Na vseh koncih EU so bili miroljubni protesti. Naši kolegi in kolegica - gospod Cappato, gospa Lichtenberger, gospod Tannock in gospod Romeva i Rueda - imajo popolnoma prav: današnja resolucija ima glasno in jasno sporočilo. Memorandum mora biti osnova za nadaljnja pogajanja. Gre za dokument za dosego prave avtonomije v okviru kitajske ustave. Osamitev Tibeta se mora končati - tako za prebivalce kot tudi turiste in novinarje. Dobiti moramo tudi odgovor za 600 zaprtih Tibetancev.
(IT) Gospa predsednica, gospe in gospodje, Parlament ne sme dovoliti, da bi nedavni krik bolečine dalajlame zamrl neslišan. Samo nekaj mesecev tega smo mu prisluhnili v Bruslju, vsi ga poznamo kot plemenitega moža, mirovnika, glasnika tibetanske kulture, ki je kultura skladnosti in bratstva par excellence. In prav v duhu teh vrednot je dalajlama od svojih "kitajskih bratov" zahteval - seveda odločno - legitimno in pravo avtonomijo Tibeta, ob tem pa govoril tudi o mučenju in grozljivem trpljenju njegovega ljudstva in dežele. To je zahteva, ki bi jo Evropska unija morala s ponosom podpreti. To je naša politična in institucionalna dolžnost v imenu demokracije, človekovih pravic in vrednot svobode. Tibetanci vidijo v Evropi svoje edino upanje, zato jih resnično ne smemo razočarati.
Če sem iskren - kot je povedal tudi moj kolega - vlada je lani nadaljevala s pogajanji, vendar jih je po olimpijskih igrah prekinila. Vse to nas sili v razmišljanje, da so ti pogovori potekali le med olimpijskimi igrami, da bi preusmerili našo pozornost. Vendar pa, gospod Ford, ne bomo dovolili, da bi nam preusmerjali pozornost. To zadevo bomo uvrščali na dnevni red znova in znova, kitajsko vlado pa pozivamo, da vzpostavi stvarna in resna pogajanja z dalajlamo, ker se v Tibetu človekove pravice še vedno kršijo in moramo zagotoviti, da se to spremeni.
Močno obžalujem dejstvo, da kitajska vlada ne zagotavlja več svobode tiska. Obenem pa tudi ni nikakršne svobode tiska za novinarje na Kitajskem. Kitajski novinarji izvajajo sistem samocenzure, ki od njih zahteva, da povzemajo stališča vlade. V tem primeru gre tudi za velik razkorak med zakonom - ki je dober in zagotavlja svobodo tiska - in stvarnostjo, kjer se novinarji sami sebe omejujejo. Vsi mediji se morajo podrediti cenzorskim dekretom strank.
Poleg tega pa vlada blokira tudi spletne strani. Uporabniki interneta se o političnih dogodkih obveščajo takoj, ko se zgodijo. Za vzpostavitev dialoga med Tibetanci in Kitajci - med prebivalci, med ljudmi - je nujno, da imajo prave informacije. Pogajanja lahko potekajo samo na podlagi dejstev, svoboda tiska na Kitajskem pa je predpogoj, da se to zgodi. Imeti morajo svobodo pisanja, ki bo novinarjem omogočila, da ostale Kitajce obveščajo o dogajanju v Tibetu.
Odnosi Evropske unije s Kitajsko so strateškega pomena za vse poslanke in poslance Evropskega parlamenta in imajo ter bodo tudi v prihodnje imeli velike posledice za svet. Pričakoval bi, da bomo razpravljali o sodelovanju Evropske unije s Kitajsko pri reformiranju svetovnega finančnega sistema, z upoštevanjem uravnoteženega in konstruktivnega stališča Kitajske, zlasti sedaj, pred vrhom G20 v Londonu. Ne bi mogel biti boljši čas, da tudi Afriko vključimo v skupno agendo, če upoštevamo, kako veliko vlogo ima tam Kitajska, in še bi lahko nadaljeval.
(PL) Gospa predsednica, v zgodnjih 50. letih prejšnjega stoletja je kitajska vlada tibetanske predstavnike prisilila v podpis sporazuma, v katerem je Tibetu zagotavljala obsežno avtonomijo. Ta zagotovila so izpuhtela. Zaradi pritiska javnosti in strahu pred bojkotom olimpijskih iger je kitajska vlada začela pogajanja s predstavniki dalajlame. Vendar pa so bila ta pogajanja na sramotno nizki ravni in dialog je spominjal na komunikacijo med televizijama, ki sta nastavljeni vsak na svoj kanal.
članica Komisije. - Gospa predsednica, ta krajša razprava je ponovno jasno pokazala našo zaskrbljenost nad razmerami v Tibetu. Posredovanja so izpostavila, da je ta skrb še 50 let po tibetanski vstaji enako stvarna in legitimna, kot je bila 10. marca 1959. Poleg tega pa menim, da je naša razprava izpostavila, kako nujno je za obe strani, da takoj nadaljujeta z dialogom. Pravim "dialog", ker je dialog vedno prvi pomemben korak, preden se začno pogajanja. To je tudi najboljši način, da se izognemo frustraciji in nasilju med mladimi Tibetanci. Mislim, da je to zelo pomemben razlog. Zato je bolj vsebinski dialog v interesu obeh strani.
Tibetanski begunci že 50 let pozivajo k spoštovanju njihovih temeljnih pravic. Prepričan sem, da sta spoštovanje teh pravic in ponovna vzpostavitev dialoga s Tibetanci nedvomno v interesu Kitajske. V današnjem svetu je podoba neke države, ki jo kaže svetu, pomemben del njenega delovanja v svetovnem gospodarstvu in tudi v mednarodnem sodelovanju. Nepripravljenost Kitajske, da vzpostavi dialog s predstavniki dalajlame, in njeno zavračanje izredno zmernih zahtev Tibetancev pa tej podobi škoduje. Pogajanje o pravicah, ki so skladne z načeli kitajske ustave, Kitajski ne prinaša nobenega večjega tveganja. Dejansko je ravno obratno. Velike države in veliki narodi bi morali biti plemeniti. Tako ravnanje dokazuje njihovo veličino.
Vzpostavitev dialoga s Tibetom daje Kitajski priložnost, da pokaže svojo dobro, pozitivno stran. Izkazovanje solidarnosti Tibetu in Tibetancem ni protikitajsko. Gre za izraz skrbi za človekove pravice, versko in jezikovno svobodo, kulturno raznolikost in pravico do ohranjanja nacionalne identitete in avtonomije. Torej ne posegamo v notranje zadeve Kitajske, ampak poskušamo le zaščititi standarde in vrednote, ki so za nas pomembne kjer koli - v Evropi, Aziji in po vsem svetu. Kitajska pri tem ni nobena izjema. Ščitimo pravice majhnih narodov, tudi ko se to izkaže kot nadležno ali neprijetno. To pa zato, ker verjamemo, da je to pravi pristop.
Ob tej priložnosti bi rad pozval slovenske poslance, do katerih in do katerih države gojim največjo naklonjenost, da ponovno najdejo način za nadaljnje velike dosežke Slovenije v smeri evropskega povezovanja. Ta država je bila prva nova država članica, ki je uvedla evro in schengenski režim. Slovenija je pionir evropskega združevanja. Želim, da bi Slovenija v skladu s svojim nacionalnim interesom delovala kot pionir tudi v zvezi s pristopom Hrvaške k EU.
(SL) Povedati moram, da si iskreno želim, da bi Hrvaška čim prej postala članica EU, in da si to želi tudi Slovenija. Če pa ji to želimo, potem ji moramo pomagati in sodelovati. Spore moramo reševati tako, da pozorno prisluhnemo vsem vpletenim stranem. V tem poročilu, v tem, kar je danes podprl Evropski parlament, pa pravzaprav ni zaznati, da smo bili uravnoteženi, ko smo odločali o t.i. hrvaško-slovenskem mejnem sporu. Če bi želeli biti uravnoteženi, potem je minimum, kar bi morali vključiti v poročilo, tudi načelo pravičnosti.
(BG) Hvala, gospod predsednik. Podprla sem poročilo o napredku Turčije. Pogajanja s Turčijo o pristopu k Evropski uniji predstavljajo resen izziv za vse države članice s političnega in gospodarskega vidika, pa tudi kar zadeva vprašanje varnosti. Pomembno je predvsem, da država izpolni pristopne pogoje in izkaže doslednost, zadostno natančnost in preglednost za državljane Evropske unije. Menim, da je zlasti pomembno, da se postopek nadaljuje na podlagi dobrega sodelovanja s sosednjimi državami. V tem oziru mislim, da moramo priznati določen napredek med Bolgarijo in Turčijo, ki ga predstavlja dogovor, dosežen na začetnih pogajanjih o zadevah, ki zaenkrat še niso rešene, namreč reševanje lastninskega vprašanja beguncev iz Trakije, za kar gre zahvala prizadevanjem Evropskega parlamenta. Ta postopek bomo spremljali posebej pozorno, saj zadeva pravice tisočih ljudi, ki jih je treba spoštovati na celotnem ozemlju Evropske unije. Trakijsko vprašanje je obenem prav tako pomembno kot odnosi med Turčijo in drugimi sosednjimi državami. Hvala.
Včeraj je gospod Wiersma omenil, da je problem nepriznavanje armenskega genocida v letih 1915-1916. Kaj naj potem rečemo za genocid nad Bolgari, ki je trajal 500 let, kot so pokoli v mestih Stara Zagora, Batak in Peruštica, ki jih je Mednarodna evropska komisija opisala leta 1876? Gospod Wiersma je dejal tudi, da v EU ni prostora za islamsko Turčijo, toda pred 20 leti so turški islamisti v Bolgariji razstreljevali avtobuse, ki so prevažali ženske in otroke. Turčija je dejansko plačala postavitev spomenikov tem teroristom. To je sodobna Turčija, ki jo vodi fundamentalistična islamska stranka. To so njene vrednote in menimo, da niso primerne za Evropo.
Vendarle sem nedvoumno glasoval za poročilo, ker je bil poziv socialistov, naj se poročilo usmeri na pristop, zavrnjen. Poročilo predstavlja izjemen uspeh in preboj za nas, ker se izrecno izogne opredelitvi pristopa kot cilja in ker omenja dolgotrajen, odprt proces, katerega izid je še vedno nejasen. Ljubši bi nam bil "ne" polnopravnemu članstvu, toda besedilo poročila se vseeno temu približa, zato predstavlja velik uspeh za tiste izmed nas, ki z veseljem rečejo "da" partnerstvu s Turčijo v sklopu naše zunanje politike, toda "ne" njenemu pristopu.
Za nas pa je pomembno tudi, da smo pošteni s Turčijo ter da jasno in nedvoumno povemo, da če izpolni vse pogoje, ki so jih izpolnile druge države članice, ima pravico, da se pridruži. Ni prav, da posamezni voditelji držav članic postavljajo nepravične in neuravnotežene ovire na pot Turčije do članstva. Če Turčija izpolni pogoje, se ima pravico pridružiti in ji je to treba dovoliti. Potrebujemo EU, ki je širša in ne globlja.
(HU) Zadnja tri leta je bila Makedonija država kandidatka za članstvo v EU. Kljub temu se pristopna pogajanja še niso začela. Če Evropska unija ne bo takoj odločno ukrepala, ima lahko posledična izguba verodostojnosti destabilizacijske posledice za regijo. Makedonija je precej napredovala v zadnjih nekaj letih, dosegla dobre gospodarske rezultate, se približala delujočemu tržnemu gospodarstvu in zabeležila uspeh na področju priprave zakonodaje. Vlada, opozicija, civilna družba in javno mnenje so dosegli soglasje, da bi čim prej izpolnili köbenhavnska merila. Prav tako je dobro organizirano sobivanje nacionalne in etničnih skupnosti. Grško trdovratno oviranje začetka pristopnih pogajanj je nerazumljivo. Ime države ne sme biti ovira! Dvostranska pogajanja o imenu lahko potekajo sočasno. Podpiram poročilo, ker Makedoncem pošilja pomembno sporočilo in bo dalo odločilen zagon za začetek pristnih pogajanj pred iztekom tega leta. Hvala lepa.
(DE) Gospod predsednik, poročilo pošilja pomemben signal državi, ki ima vlogo pri stabilizaciji, vzorno zakonodajo o manjšinah, široko vladno večino, v kateri so zastopane vse narodnosti, in sledi jasni evropski usmerjenosti pod vodstvom predsednika vlade Gruevskega. Zato sem z veseljem glasoval za to poročilo in verjamem, da moramo poudariti zlasti dve točki: prvič, želimo, da nam Svet in Komisija letos povesta, kdaj naj bi se začela pristopna pogajanja, in drugič, ne bomo dovolili nobenega dvostranskega zdraharstva, še posebej ne v zvezi s tem bizarnim vprašanjem glede imena. Država se imenuje Makedonija, naj je to nekaterim pogodu ali ne, in moramo končno začeti gladiti njeno pot proti Evropi.
Makedonijo sem obiskal pred kratkim v imenu Westminstrske fundacije za demokracijo, ki jo je ustanovila Margaret Thatcher, ko je bila predsednica vlade moje države, in spoznal sem državo z močnimi političnimi strankami in izjemno davčno politiko, nespremenljivo stopnjo davka na dobiček in dohodnino ter rastočim gospodarstvom. V tej državi bodo prihajajoči mesec potekale svobodne, pravične in poštene volitve - verjetno boljše, kot smo jih nedavno imeli v Združenem kraljestvu, z glasovanjem po pošti. Takšni državi bi moralo biti dovoljeno, da se pridruži Evropski uniji, če tako želi, na podlagi samoopredelitve -, zato bi morali moji prejšnji kolegi morda razmisliti o tej zadevi.
Oviranje pristopnih pogajanj ne zaradi etničnega spora ali demokratičnega spora ali spora glede človekovih pravic, temveč zgolj zato, ker se država želi imenovati Makedonija, je naravnost nesmiselno. Upam, da bodo grški poslanci to spoznali. Upam, da se bo Makedonijo ocenjevalo glede na neodvisna merila, ki veljajo za vse druge, in če izpolni te pogoje, če je demokratična, laična država, če izvaja prave politike o človekovih pravicah, mora biti kot vse druge države članice upravičena do pridružitve, ne da ji Grčija izreka nesmiseln veto samo zaradi imena.
Gospod predsednik, širjenje korpusa mednarodne sodne prakse, ki nima korenin v nobeni izvoljeni nacionalni zakonodaji, je eden izmed najbolj skrb vzbujajočih pojavov našega časa. S tem ne bomo le razveljavili 300 let veljavne pravne razlage teritorialne odgovornosti, namreč da odgovornost za zločin sodi na območje, kjer se je zgodil, temveč se vračamo k predstavi iz časov pred sodobnostjo, namreč da ljudje, ki odločajo o zakonih, niso odgovorni ljudem, ki živijo pod njihovo vlado, ampak odgovarjajo samo lastni vesti.
Morda se zdi povsem smiselno, da če človek, kot je Milošević ali Karadžić, ni pripeljan pred obličje pravice v lastni državi, moramo nekaj ukreniti mi. Toda diktatorjem, kot je Milošević, očitamo ravno to, da so spridili demokracijo lastne države in se postavili nad zakon. Če se ta težava prenese na mednarodno raven, se spustimo na njegov nivo, kot smo se pri farsi med sojenjem v Haagu, kjer se je v šestih letih 27-krat spremenil pravni postopek in določil zagovornik, na koncu pa ni bilo obsodbe.
V zadnjih časih smo videli, kako je neizprosno pehanje za dobičkom privedlo svetovno gospodarstvo na kolena. Niti najmanj si ne želimo, da bi se enako zgodilo z vodo. Da bi zagotovili kakovost vode in nenehne izboljšave sistema oskrbe so potrebna neprekinjena vlaganja v prenosni sistem. V zasebnem sektorju za to ni vzpodbude, obstaja seveda skušnjava, da se enostavno poviša ceno za potrošnika, namesto da se vlaga v posodobitev prenosnega sistema. To sem na lastne oči videla v mojem okrožju Sligo, kjer bodo določeni sektorji skupnosti na koncu plačevali več za vodo, kot je pravično, ker zasebni sektor preprosto premalo vlaga v prenosni sistem.
Ne smemo dopustiti situacije, ko bi imel strateški dogovor o partnerstvu - ali dejansko dogovor o svetovni trgovini - negativen vpliv na zanesljivo preskrbo Evrope s hrano. Ponovno izpostavljam vprašanje proizvodnih standardov za živila, ki so višji v Evropski uniji. Naše proizvajalce doleti kazen, če jih ne izpolnjujejo. Ne smemo dopustiti, da se vnašajo živila iz tretjih držav - Brazilije ali drugod -, ki ne izpolnjujejo naših proizvodnih standardov in zaradi česar prihaja do zelo nepoštene konkurence med proizvajalci živil in kmetijskih proizvodov v Evropski uniji.
(NL) Gospod predsednik, seveda je strateško partnerstvo med Evropsko unijo in Mehiko ter seveda državami, kot je Brazilija, dobro in v interesu EU. Poročilo samo je zelo uravnoteženo, toda kar po mojem mnenju ni v interesu Evrope - in bo tudi sprožilo celo vrsto vprašanj v širši javnosti -, je določba poročila, ki poziva k sklenitvi skupnega sporazuma o politiki priseljevanja. To ne obeta nič dobrega in zato sem se vzdržal glasovanja o tem poročilu.
(IT) Gospod predsednik, prevzemam besedo, da izrazim zadovoljstvo nad široko podporo, ki jo je skupščina dala predlogu, ki smo ga predložili z gospodom Pannello in gospodom Onyskiewiczem. Predlog pa je naredil nekaj drugega, kot smo slišali danes od gospe FerreroWaldner; namreč, postavi se na določeno stran: na stran iskanja pravice, pravih razlogov za prekinitev pogajanj med Kitajci in Tibetanci, namesto da bi na to gledal z nevtralnega stališča, kot to na žalost še vedno počneta Komisija in Svet, kot da bi bilo dovolj, da samo upamo na dialog med obema stranema.
Želim poudariti, da zelo težko razumem vedenje Skupine socialdemokratov v Evropskem parlamentu; najprej so razpravi nasprotovali, nato so nasprotovali vložitvi resolucije, zatem pa so dejansko glasovali proti njej, gospod Ford pa nam je ponudil politično razlago, da sprejemamo preveč resolucij o Tibetu. Morda stranka in gospod Ford ne razumeta - ali pa še predobro razumeta - da je tu na kocki veliko več; svoboda in demokracija več kot milijarde kitajskih državljanov kot tudi Tibetancev.
avtor. - Gospa predsednica, moja skupina predlaga, da se izbrišeta odstavka 2 in 6. Pa ne zato, ker se ne bi strinjali z vsebino, ampak zato, ker menimo, da tega ni treba vključiti v resolucijo, saj bi lahko, zaradi občutljivosti situacije, pomagalo gospodu Al-Baširju, da prekliče odločitev in dovoli vrnitev nevladnih organizacij. Zato predlagamo, da se izbrišeta odstavka 2 in 6. Kolikor vem, imajo socialisti podobno zahtevo in bodo zahtevali izbris odstavka 5, kar tudi mi podpiramo iz podobnih razlogov.
Sporazum o gospodarskem partnerstvu ES/Cariforum - Vmesni sporazum o gospodarskem partnerstvu ES/Slonokoščena obala - Sporazum o gospodarskem partnerstvu ES/Cariforum - Vmesni sporazum o gospodarskem partnerstvu ES/Slonokoščena obala - Vmesni sporazum o gospodarskem partnerstvu ES/Gana - Začasni sporazum o gospodarskem partnerstvu ES/pacifiške države - Začasni sporazum o gospodarskem partnerstvu ES/države Južnoafriške razvojne skupnosti, ki izvajajo sporazum o gospodarskem partnerstvu - Sporazum o gospodarskem partnerstvu ES/vzhodno- in južnoafriške države - Sporazum o gospodarskem partnerstvu ES/partnerske države Vzhodnoafriške skupnosti - Vmesni sporazum o gospodarskem partnerstvu ES/srednjeafriške države (razprava) 
Preden spregovorim o vsebini mojega poročila, bi želel izkazati spoštovanje kolegici Glenys Kinnock, ki je bila kot sopredsednica Skupne parlamentarne skupščine AKP-EU v ospredju pri prizadevanjih, da bi se pomisleki v zvezi s sporazumi o gospodarskem partnerstvu (SGP) in vplivih teh sporazumov slišali v tem Parlamentu, obenem pa je pomisleke držav AKP izražala po vsem svetu. Kot večina izmed vas ve, se Glenys po koncu mandata tega Parlamenta poslavlja, in mislim, da bomo zelo pogrešali njeno delo, ki ga je opravila v zvezi z državami AKP, zlasti pa v zvezi s sporazumi o gospodarskem partnerstvu.
Želel bi se osredotočiti na svoje pripombe, ki sem jih dal kot poročevalec o sporazumu o gospodarskem partnerstvu z državami Cariforuma, ki je seveda ta trenutek edini končen sporazum o gospodarskem partnerstvu. Ker je bil ta sporazum o gospodarskem partnerstvu podpisan, besedila ne moremo spremeniti, zato imamo samo to priložnost, da ga podpremo ali ne podpremo. Prepričan sem, da bomo lahko ta teden sprejeli sporazum o gospodarskem partnerstvu z državami Cariforuma, če nam bosta Komisija in gospa komisarka lahko dala nekakšna zagotovila in nekatera pojasnila v zvezi z besedilom.
Drugič, želel bi, da bi nam gospa komisarka dala neka zagotovila glede finančnih sredstev za sporazume o gospodarskem partnerstvu. Izračuni kažejo, da je za države Cariforuma v obdobju za ERS in drugih okvirnih obdobjih financiranja do leta 2013 na voljo približno 580 milijonov EUR. Po mojem mnenju - seveda pa za to nisem strokovnjak - bi to moralo zadostovati, da bi se izpolnile zahteve sporazumov o gospodarskem partnerstvu, če bodo ti ustrezno programirani, če se bo denar porabil v celoti in če bodo izpolnjene prednostne naloge karibskih držav v smislu tega, kje bi bilo treba ta denar porabiti. Poleg tega moramo poskrbeti, da države članice prispevajo svoj delež od 2 milijard EUR, ki sta bili obljubljeni kot "pomoč za trgovino" v razvijajočem se svetu. Preučiti moramo tudi položaj po letu 2013; v zvezi s tem od Komisije ne moremo dobiti nikakršnih zagotovil, ker je to naloga Parlamenta in Sveta, vendar pa se moramo zavedati, da denar poteče, da se obveznosti iztečejo leta 2013.
Prva se nanaša na veliko prožnost. Ta mora zajemati naslednje. Prvič, vključitev klavzule o pregledu, ki je tudi prožna in ki ne bi določala samo petletnega časovnega okvira, temveč bi omogočala stalne ocene v razmeroma kratkem času. Drugič, o občutljivih zadevah bi morali razpravljati samo, kadar država to izrecno želi. To zlasti velja za teme, povezane s Singapurjem, seveda pa tudi za vprašanje, kako vključiti TRIPS, ter podobna vprašanja.
V tem okviru, gospa komisarka, morate zares samo podaljšati koncesije, ki ste jih v primeru držav Južnoafriške razvojne skupnosti že dali Slonokoščeni obali. S tem bi se povečala verjetnost ustreznega pozitivnega odgovora s strani Parlamenta. Preprosto smo zelo zaskrbljeni, gre pa za zaskrbljenost, ki so jo izrazile številne nevladne organizacije, da je zlasti v primeru Slonokoščene obale Komisija sprva pokazala zelo malo prožnosti, to pa je tudi bil razlog, zakaj zgoraj navedena vprašanja niso bila upoštevana pri prehodu z začasnih na končne sporazume. Koncesija bi se zato pokazala kot izjemno koristna in bi nam omogočila, da odobrimo sporazum.
Poleg tega sem v okviru razprav s predstavniki Slonokoščene obale razumela, da so zelo zaskrbljeni, da tehnična pomoč ne bo pritekala dovolj hitro in da tudi tukaj niso bili upoštevani vsi njihovi pomisleki. Kot sama razumem, se predvsem zanimajo za Komisijo in mednarodne organizacije, ki jim nudijo pomoč in omogočajo dostop na trg MSP, kjer lahko dejansko izkoristijo dostop do evropskega trga. Ko se pogajanja dotaknejo tem, povezanih s Singapurjem in ko o tem samo govorijo, so izredno previdni; močno si namreč želijo, da bi jim pomagali, da pokažejo, kako je mogoče javne dobrine uporabiti za družbo. Poleg tega si zlasti želijo, da bi jim pomagali pri zadevah, povezanih s tehničnimi standardi, saj ti pogosto predstavljajo prave ovire v trgovini.
Moja zadnja pripomba se nanaša na točko, ki zadeva Parlament. Kot sem že omenila, imamo možnost, da rečemo da ali ne, to pa očitno vsiljuje razmeroma važne omejitve, v obsegu katerih Parlament lahko sodeluje pri oblikovanju glasovanja. Izrecno bi vas želela opozoriti, kar boste razbrali tudi iz naših besedil, da možna odobritev začasnega sporazuma ne pomeni nujno, da bomo avtomatično podprli tudi končni sporazum. Pravzaprav si v okviru postopka spremljanja posebej želimo, da bi bili vključeni v nadaljevanje pogajanj, da bi lahko do neke mere, kolikor je to v naši pristojnosti, spremljali reševanje vprašanj, o katerih smo pravkar govorili.
Gospod predsednik, gospa komisarka, gospod Solana, v tej razpravi ne govorimo samo o paketu šestnajstih vprašanj za ustni odgovor Svetu in Komisiji, osmih resolucijah in dveh poročilih, ki so v postopku soodločanja, temveč tudi o 79 državah v razvoju, s katerimi EU obnavlja svoje trgovinske odnose in obojestransko sodelovanje. Trgovina in sodelovanje sta pomembni orodji v boju proti revščini, kakor tudi pri gradnji gospodarsko in socialno stabilnejših nacionalnih gospodarstev. Ta proces predvsem vsebuje nudenje pomoči za postavitev infrastrukture, zdravstveno varstvo, neodvisno preskrbo s hrano, delujoč socialni sistem, izobraževanje in kulturno izmenjavo.
V preteklosti so naši trgovinski odnosi z državami AKP temeljili na nerecipročnih sistemih trgovinskih prednosti, ki so omogočali večini proizvodom, proizvedenim v državah AKP, brezcarinski dostop na skupni trg. Leta 2000 je bilo dogovorjeno, da se do konca leta sestavi nov sporazum o partnerstvu. V okviru tega novega sporazuma naj bi se enostranske trgovinske prednosti nadomestile s sporazumi, ki so v skladu s STO in ki so želeli omejiti ter na koncu tudi odpraviti revščino, kakor tudi spodbujati trajnostni razvoj, regionalno integracijo, gospodarsko sodelovanje in dobro upravljanje, ter državam AKP s tem pomagati, da razvijejo svoj gospodarski potencial, in jih postopoma vključiti v svetovno gospodarstvo. Poleg tega je bilo treba razširiti proizvodno zmogljivost teh držav in sprejeti ukrepe za spodbujanje zasebnega podjetništva ter naložb.
Državam AKP pa odprava carin pomeni izgubo prihodka iz teh dajatev ter izgubo sredstev, potrebnih za nujne javne naložbe v infrastrukturo, socialno področje, podporo gospodarskemu razvoju ter izboljšanje upravne usposobljenosti. Poleg tega pomeni tudi upočasnitev rasti nacionalnega gospodarstva in s tem nadaljevanje odvisnosti od uvoza iz razvitih držav. To vpliva na živila enako kot na industrijsko blago in na koncu se ustvari začaran krog. Nesporen dokaz tega vpliva so naraščajoče cene hrane v državah AKP. Velikokrat sem zastavil naslednje vprašanje: če 50 let nerecipročnih trgovinskih odnosov še zdaleč ni povzročilo ustreznega razvoja, kako je to mogoče doseči z odprtjem trgov na obeh straneh?
Naslednji resen problem, ki ga bo predlagani sporazum še poslabšal, je odnos med partnerskimi regijami in državami. Znotraj vzhodnoafriške skupnosti - in osebno sem odgovoren za zadevni predlog resolucije - bi lahko bil problem notranjih tarif manj pomemben, saj obstaja carinska unija, vendar bi lahko odnosi med sosedskimi državami naleteli na večje ovire zaradi različnih ravni liberalizacije. V tem primeru obstajajo seveda mnogi problemi, ki so povezani s predpisi države izvora. Obstaja močan strah, povezan s pogajanji o končnih sporazumih o gospodarskem partnerstvu. V njem se kažejo nekatera nasprotovanja znotraj blokiranega kroga o razvoju, ki je potekal v Dohi. Veliko držav meni, da niso v položaju, da bi deregulirale svoje trge storitev, naložb in javnih naročil ter jih odprle za svetovno konkurenco. To ni v celoti izvedljivo, ali zaželeno, niti znotraj same Evropske skupnosti. Kar zadeva pomanjkanje mehanizmov nadzora finančnih trgov, nam tukaj ni treba govoriti o večjih podrobnostih.
Kakšni finančni, tehnični in upravni ukrepi podpore so predvideni v okviru ponovne vzpostavitve trgovine in partnerstev za razvoj? Ali bo Komisija v teku neprekinjenih pogajanj pokazala prožnost in ali bo upoštevala potrebe partnerskih regij, zlasti v smislu spodbujanja izvoznih dajatev za razvojne namene, zaščite nastajajočih industrij, zagotovitve prostega gibanja delavcev in posebne zaščite sistema javnih naročil? Poleg tega ali je Komisija pripravljena, da ponovno premisli o svojem stališču v zvezi z varstvom pravic intelektualne lastnine, zagotovitvijo ohranitve biotske raznovrstnosti in prenosa znanja ter zagotovitve zdravstvene oskrbe po sprejemljivi ceni v revnejših državah? Ali sta Svet in Komisija pripravljena, da Parlamentu in civilni družbi posredujeta ustrezne informacije v zvezi z možnostjo udeležbe? In na koncu, ali sta pripravljeni spremeniti sporazum, ki je bil sprejet na pogajanjih, če bi se izkazalo, da nekatere točke negativno vplivajo na razvoj držav AKP?
Dovolite mi, da na koncu povem kratko, osebno pripombo. Že dve leti in pol sem predsednik Odbora za mednarodno trgovino. Ker ne kandidiram več za to mesto, bi želel izkoristiti to priložnost in se močno zahvaliti mojemu sekretariatu, gospodu Rodasu, zlasti pa gospe Pribaz za njihovo veliko podporo; zahvaljujem se tudi svojim kolegom. Sodelovanje je bilo uspešno in mislim, da smo veliko dosegli. Bilo bi odlično, če bi lahko dosegli uspeh tudi pri sporazumih o gospodarskem partnerstvu. Vsem tistim, ki bodo tukaj ostali, pa bi želel zaželeti uspeh v naslednjem parlamentarnem mandatu. Dejansko močno upam, da bo trgovina začela igrati večjo v vlogo v tem Parlamentu. Hvala lepa.
Tem državam grozi nevarnost najhujših posledic zaradi udarcev svetovne recesije, protekcionistična tekma pa se bo očitno okrepila. Zato ne morem razumeti nekaterih kritik, ki so bila izrečene. Nekateri trdijo, da gredo ti sporazumi predaleč in da so preobsežni. Nekateri kritiki bi rajši govorili o izgubljenih prihodkih iz carin kot o možnostih za novo trgovino. Prav nasprotno, mislim, da bi morali biti zadovoljni, da smo toliko dosegli. Ne verjamem, da obstaja neko notranje nesoglasje med trgovino in razvojem, kot trdijo nekateri govorniki. Ravno nasprotno: trgovina vodi k razvoju, carina vodi k revščini.
Sam sem bil odgovoren za vmesni sporazum z Gano. Najprej moram reči, da priznam, da vsebuje nekaj pomanjkljivosti, kot je nadaljnje predpisovanje dajatev EU na riž in sladkor za prehodno obdobje, vendar pa je v svojem bistvu ta sporazum zelo dober. Zato je pomembno, da zagotovimo, da bo čim prej podpisan. Predsedniške volitve v Gani so prej predstavljale oviro, zdaj pa bi želel pozvati novega predsednika države, Johna Atto Millsa, da podpiše vmesni sporazum. Upam tudi, da bomo sporazum, o katerem smo se pogajali, podpisali tudi v EU. Nesprejemljivo je, da je zanj potrebno toliko časa, zlasti nesprejemljivo pa je, da je bilo potrebno toliko časa zato, ker prevajalska služba na Svetu ni uspela ustrezno opraviti svoje naloge.
avtor. - (DE) Gospod predsednik, gospe in gospodje, kot vidim sam, so sporazumi, ki jih podpišejo gospodarski partnerji, ključnega pomena v smislu zagotovitve trgovinskih odnosov z afriškimi, karibskimi in pacifiškimi državami. Sodelovanje je v interesu tako Evropske unije kot teh držav. Nujno se moramo izogniti dajanju razvojne pomoči afriškim državam, kar smo počeli zadnjih petdeset ali šestdeset let. Končno moramo tem državam omogočiti, da se tudi mentalno osvobodijo, tako da bodo lahko vzele prihodnost v svoje roke in gradile svoje bogastvo zase, tako kot so vse druge regije sveta počele v teku zadnjih nekaj desetletij.
Spomnimo so začetnih stališč nekaterih poslancev tega Parlamenta navkljub čedalje večji zaskrbljenosti afriških, karibskih in pacifiških (APK) držav, navkljub demonstracijam proti sporazumom o gospodarskem partnerstvu, navkljub opozorilnim znakom s strani nevladnih organizacij s severa in z juga, ko smo zahtevali, da mora biti prednostna naloga teh pogajanj razvoj, nekaj, kar je danes samoumevno, saj Komisija ves čas to ponavlja. Vendar pa se je gospod Mandelson v tistem času komajda upal odzvati, saj prednost daje spodbujanju trgovine, kot da bo odprava carinskih ovir na nek čudežen način prinesla razvoj.
Ljudje pravijo, da smo idealisti, s katerimi manipulirajo nevladne organizacije, in so bili užaljeni, ker smo zahtevali inštrumente za zaščito, ureditev in poseganje javnih organov, toda kaj se je zgodilo? Izkazalo se je, da nismo bili neodgovorni. Ne, vlade držav AKP niso želele nadaljevati pogajanj pod pritiski in grožnjami. Ne, tveganja, ki jih predstavlja odpiranje trgovine, niso samo nekaj namišljenega, so resnična in bodo imela resnične in takojšnje posledice: državni proračun se bo zmanjšal zaradi izgube prihodkov iz carin, nove industrije v kmetijskem sektorju bodo oslabljene, varnost hrane za njihove prebivalce pa ogrožena.
Gospa komisarka, želel sem biti popolnoma odkrit in želim, da bi to bilo jasno. Če se ne boste v imenu Komisije močno in jasno zavezali, da nam boste dali zagotovilo, da bodo sporazumi o gospodarskem partnerstvu v celoti namenjeni razvoju, potem sporazumov ne bom podprl. Besede ne bodo dovolj, prav tako ne izjave o nameri, kajti slišali smo že veliko tega. Želimo si točno določenih zavez in rad bi jih navedel, eno po eno. Sporazumi o gospodarskem partnerstvu ne bodo zadovoljivi , če ne bodo spodbujali regionalne integracije in prispevali k razvoju držav AKP ter izpolnitvi razvojnih ciljev tisočletja.
Ko pozivamo k spodbujanju regionalne integracije, je treba to prevesti v praktičen pomen. Kamerun v Osrednji Afriki je bil na primer deležen kritik, da ne rečem hudih obsodb, s strani svojih sosed, ker je podpisal ta vmesni sporazum z Evropsko unijo. Opažam, da je med osmimi državami v regiji pet najmanj razvitih držav, kar pomeni držav, ki avtomatično in popolnoma v skladu s pravili Svetovne trgovinske organizacije dobijo prost dostop na evropski izvozni trg brez kakršnih koli zahtev za trgovinske koncesije. Popolnoma razumem njihovo zaskrbljenost, ko jih Komisija prosi, naj sprejmejo do 80 % evropskega izvoza.
Tretja točka so storitve. V naših razpravah o sporazumih o gospodarskem partnerstvu s Kamerunom je Komisija vedno znova poudarjala, da se naše partnerke želijo pogajati o storitvah. To je mogoče res, vendar se moramo kljub temu paziti tistih, ki uporabljajo ta argument, da bi vsilili liberalizacijo storitev vsem regijam in vsem državam, zlasti pa upravičili liberalizacijo javnih storitev. Gospa komisarka, od vas pričakujem trdno zavezo, da bodo javne storitve ostale zunaj področja pogajanj v vseh regijah. Vemo, da bo izguba prihodka iz carin povzročila zmanjšanje proračuna naših partnerk. Če se prihodek zmanjša, bodo prvi sektorji, ki bodo trpel posledice tega, sektorji, kot so izobraževanje, zdravje ali raziskave. Zato bi bilo v tem okviru nesprejemljivo, če bi države AKP izgubile nadzor nad svojimi javnimi storitvami; gospo komisarko torej pozivam, da da svoje trdno zagotovilo v zvezi s temi vprašanji.
Za konec naj povem, da vemo, da bo nadgradnja gospodarstev držav AKP zahtevala ogromne finančne zaveze iz Evropske unije za namen zaščite nastajajoče industrije pred negativnimi vplivi liberalizacije ter razvoja konkurenčnosti gospodarstev naših partnerk. Na žalost pa je v nasprotju z večkrat izraženimi priporočili naše skupine treba kot prvi vir sredstev za sporazume o gospodarskem partnerstvu uporabiti Evropski razvojni sklad. Vemo, da se v preteklosti Komisija ni ravno izkazala pri načinu uporabe teh sredstev, zato moram poudariti, kako pomembno je, da se ta sredstva uporabijo hitro in v skladu s prednostnimi nalogami naših partnerk.
Nocojšnje razprave ni sprožila nikakršna odločitev Evropske komisije ali Evropske unije, da si želimo novih trgovinskih odnosov z afriškimi, karibskimi in pacifiškimi državami, temveč jo je sprožila odločitev - izpred deset ali več let - Svetovne trgovinske organizacije, da nepravično dajemo prednost nekaterim državam v razvoju na račun drugih. Nekateri so rekli, da bi morali iti samo za razvoj - to močno podpiram -, vendar ne smemo pozabiti, da je ena izmed zahtev tudi ta, da gre za usklajevanje naših sporazumov s temi državami s STO. Zato moramo to tudi storiti; to je prva stvar.
Poleg uskladitve s STO moramo storiti vse, kar je v naši moči, da bi izboljšali položaj teh različnih regionalnih blokov in poskusili rešiti poseben položaj, s katerim so dejansko soočeni. Kar zadeva Pacifik, v zvezi s katerim nastopam kot poročevalec, imamo zbirko 14 - in še ene, če vključite Vzhodni Timor - zelo majhnih držav. Ena je dejansko najmanjša država na svetu, njeno prebivalstvo pa šteje točno milijonkrat manj ljudi, kot je Kitajcev - to je Nauru. A celo največje so dejansko razmeroma majhne, zato moramo to upoštevati pri zahtevah, ki jim jih nalagamo. Poskrbeti moramo za ustrezna obdobja prehoda za mala in srednje velika podjetja, kajti iskreno rečeno, razen nekaterih rudnikov na Papui Novi Gvineji, so vsa druga podjetja mala ali srednje velika podjetja. Storiti moramo vse, kar lahko, v zvezi z regionalno trgovino, zlasti pa moramo upoštevati poseben odnos, ki ga imajo pacifiške države z Avstralijo in Novo Zelandijo.
Samo dve izmed 14 držav sta dejansko podpisali vmesni sporazum. Vendar pa sem na svojem prvem obisku v Port Moresbyju na zadnjem srečanju AKP izvedel, da bi končen sporazum želele podpisati tudi druge pacifiške države, če bo ta izpolnjeval njihove zahteve, zaradi česar sem sam tudi naklonjen vmesnemu sporazumu. To je sporočilo, ki sem ga dobil, tako od vlade Papue Nove Gvineje, kot od vlade Fidžija. Ne gre za to, da so popolnoma zadovoljni - je nekaj vprašanj, o katerih bi se želeli ponovno pogajati -, vendar pa vidijo odgovor v podpisu in sprejetju vmesnega sporazuma, ki bi jih lahko odpeljal proti končnemu sporazumu, ki bo bolj prijazen do razvoja in bo omogočil dejansko vključitev večjega števila pacifiških držav.
Preučiti moramo tudi številna posebna vprašanja, ki se nanašajo predvsem na Papuo Novo Gvinejo in Fidži ter druge kraje Pacifika, ki pa se lahko uporabljajo tudi v kakšnem drugem izmed teh sporazumov. Preučiti moramo pogajanja o pravicah intelektualne lastnine, ki ne pokrivajo samo zahodnih tehnoloških artefaktov, temveč tudi tradicionalnega znanja; poskrbeti moramo za preglednost vladnih naročil, ki morajo biti odprta za evropska naročila, ki so sprožena na točki, ki ustreza potrebam pacifiških držav; preučiti moramo primer Pacifika, zlasti na področju delovnih vizumov, ki naj bi se omogočili državljanom Evropske unije za vstop na pacifiški otok za obdobje najmanj 24 mesecev, da bi lahko delali: ne v visokih poklicih, temveč bolj kot negovalci ali v podobnih poklicih.
Zadnja točka v zvezi z državami Vzhodne in Južne Afrike, poleg tega, da bom podprl poročilo gospoda Casparyja - z nekaterimi predloženimi spremembami -, je položaj arhipelaga Chagos. Tam notri je zato, ker sem vložil spremembo, ki je bila sprejeta. Občasno se pri takšnih sporazumih dejansko posvetujemo s sosednjimi državami in ozemlji. Arhipelag Chagos se nahaja sredi te regije: vmes med Sejšeli Mauritiusem in Madagaskarjem. Ti ljudje so trenutno begunci na Sejšelih in upam, da se bomo zdaj, v času do sklenitve kakršnega koli končnega sporazuma, z njimi lahko posvetovali o tem, kako bi to vplivalo nanje in na njihovo ozemlje, če bi jim bilo omogočeno, da se vrnejo.
Sporazumi o gospodarskem partnerstvu so bili vedno največja prednostna naloga ministrstev za razvoj na njihovih srečanjih v okviru Sveta za splošne zadeve in zunanje odnose. V preteklih letih so skoraj vsa takšna srečanja vključevala razprave s Komisijo o izvajanju mandata Sveta v zvezi s sporazumi o gospodarskem partnerstvu, kar je pogosto pripeljalo do sprejetja sklepov. Ko je češko predsedstvo januarja predstavilo svoj program Parlamentu, smo dejali, da je to ključno obdobje, in obljubili, da si bomo čim bolj prizadevali za zagotovitev nadaljnjega napredka. Izkoristili smo priložnost, da bi odgovorili na številna različna vprašanja, in namenili veliko truda nizu tem. Še naprej štejemo sodelovanje in konstruktivno razpravo med institucijami za najboljši način oblikovanja in razvoja pravih politik.
V takšnih okoliščinah moramo v okviru našega odziva na svetovno gospodarsko krizo izkoristiti vsako priložnost, da iz trgovine ustvarimo gonilno silo trajnostnega razvoja. Temu služijo sporazumi o gospodarskem partnerstvu. S postopno regionalno integracijo ti sporazumi nudijo priložnost regionalni trgovini in širjenju dostopa na naše široke trge brez carin in kvot, kar omogoča večji obseg trgovine z EU. Sporazumi o gospodarskem partnerstvi delujejo na način, ki je skladen s pravili STO. Ta dejavnik je pomemben pravni vidik, ki sporazume o gospodarskem partnerstvu ločuje od prejšnjih komercialnih prednosti, ki so se izvajali na podlagi Cotonoujskega sporazuma, in ki so bili škodljivi za trgovino med državami AKP ter EU ter so povzročili precejšnjo negotovost.
V preteklih mesecih je bil objavljen niz zavezujočih poročil, ki opisujejo, kako lahko gospodarska kriza blokira napredek k doseganju razvojnih ciljev tisočletja v mnogih regijah. Zaradi tega bi nam moralo biti zelo neprijetno. Sporazumi o gospodarskem partnerstvu izkoriščajo vso prožnost, ki jo omogočajo pravila STO, da bi pomagala pri razvoju. Našim partnerjem iz držav AKP zagotavljajo takojšnje in nesimetrično odprtje trgov z dolgim prehodnim obdobjem, izjemami in rednim spremljanjem, ter določajo obveznosti za politične reforme. EU se je obenem zavezala, da ne bo pustila svojih partnerk, da se same spopadajo z izzivi. Za namen delovanja teh sporazumov zagotavljamo tudi posebej prilagojeno finančno podporo.
Vesel sem, da se je nedavno spet obudil interes za širši dialog o sporazumih o gospodarskem partnerstvu s strani tako EU kot držav AKP. Zato bi želel izkoristiti to priložnost in se zahvaliti gospe komisarki Ashton za njen trud in pomen, ki ga je pripisala poslušanju stališč naših partnerjev iz držav AKP. Na podlagi njenega pristopa pri sporazumih o gospodarskem partnerstvu v Parlamentu oktobra lani in potem na Svetu novembra so se okrepili stiki z našimi političnimi kolegi v različnih regijah AKP. Trenutno poteka velik napredek pri pogajanjih z različnimi regijami. Vsaka regija ima svoje lastne značilnosti in napreduje s svojo hitrostjo. V prihodnjih mesecih bi morali na podlagi teh pogajanj dobiti bolj jasno sliko.
Prepričan sem, da bo Evropski parlament podprl sporazume o gospodarskem partnerstvu z državami Cariforuma ter vmesni sporazum o gospodarskem partnerstvu s Slonokoščeno obalo. To bo dalo spodbuden signal vsem državam AKP. To bo dokaz, da potrpljenje pri pogajanjih prinaša rezultate, ki so sprejemljivi in koristni za obe strani. Pokazalo se bo tudi, da se partnerstvo AKP-EU lahko odzove na nove izzive, bodisi pravne, gospodarske ali politične. V tem času negotovosti vsak nov mednarodni sporazum predstavlja močnejše partnerstvo in novo upanje za prihodnost. Podpis sporazumov bo dal koristno politično sporočilo, ki bo mogoče dalo nek prispevek na prihodnjem srečanju dveh skupnih teles AKP-EU: Skupne parlamentarne skupščine, ki bo potekalo aprila v Pragi, ter skupnega Sveta ministrov, ki bo konec maja v Bruslju.
EU mora še naprej podpirati svoj partnerje, to pa ne pomeni samo regije Cariforum, ki je drugim pokazal pot s podpisom prvega celovitega sporazuma o gospodarskem partnerstvu, temveč tudi druge države in regije, ki so naredile prve korake in jih je treba spodbuditi, da stopijo dalje. Med temi je Slonokoščena obala, katere vmesni sporazum o gospodarskem partnerstvu prav tako čaka na potrditev tega Parlamenta. Pripravljajo se drugi sporazumi o gospodarskem partnerstvu. Komisija si močno prizadeva, da bi ustvarila pogoje za partnerske države, ki jih bodo omogočili, da se zberejo in začrtajo pot proti celovitim regionalnim sporazumom. Svet vedno poudarja Komisiji in partnerjem, da so ti sporazumi razvojni instrument in da je prednosti za razvoj treba izkoristiti v celoti samo s celovitimi regionalnimi sporazumi.
Celoten političen in gospodarski okvir, v okviru katerega je bil Parlament pozvan, da odobri sporazum o gospodarskem partnerstvu z državami Cariforuma, ter sporazum o gospodarskem partnerstvu s Slonokoščeno obalo, je pomemben, vendar pa je Parlament kljub temu zaprosil Svet in Komisijo za številna konkretna pojasnila. Ta korak je bistven in legitimen del procesa, zato poskušam oblikovati najpopolnejši odgovor na vprašanja, ki spadajo v mojo pristojnost. Vem, da so bila postavljena tudi druga vprašanja, na katera bo z veseljem odgovorila gospa komisarka Ashton. Na začetku bi želel omeniti nekaj tem, ki so bile omenjene.
Eno izmed teh je vprašanje, kdaj in v kolikšni meri bo mogoče opraviti preglede sporazumov o gospodarskem partnerstvu z državami Cariforuma. Tako Svet kot skupina AKP v celoti skrbita za to. Lahko potrdim, da bodo celoviti pregledi sporazumov o gospodarskem partnerstvu opravljeni najpozneje v petih letih po datumu podpisa, kar je bilo oktobra lani. Pregledi bodo seveda dopolnjevali redno spremljanje izpolnjevanja teh sporazumov, kot je določeno v členu 5. Ti pregledi so obvezni na podlagi pogojev sporazumov in so ena izmed nalog skupnih teles, vključno s parlamentarnimi in svetovalnimi odbori. V okviru teh pregledov bodo opravljene ocene vpliva, ki bodo vključevale stroške in posledice sporazumov. Če bodo sporazumi o gospodarskem partnerstvu kakor koli spremenjeni ali če pride do sprememb pri njihovem izvajanju, je zagotovljena vključenost parlamentov, bodisi na podlagi zakonodaje podpisnic sporazumov o gospodarskem partnerstvu ali v okviru parlamentarnih odborov, oblikovanih na podlagi teh sporazumov.
Drugo vprašanje, ki zanima Parlament, se nanaša na spremljajoče finančne ukrepe za podporo trgovine, ki jih zahtevajo regije AKP in predvsem naša podjetja. Kakor veste, so se oktobra 2007 Evropska skupnost in države članice zavezale, da bodo do leta 2010 v okviru Strategije EU za pomoč trgovini povečale pomoč na področju trgovine na 1 milijardo EUR. Skoraj 50 % tega zneska bo na voljo za potrebe, ki jim dajejo prednost same države AKP, vključno s potrebo, ki nastane zaradi delovanja sporazumov o gospodarskem partnerstvu. Zaveze vseh držav članic za podporo trgovine dopolnjujejo pomoč iz Evropskega razvojnega sklada, vse naše zaveze pa so trdne.
Člen 4 sporazuma o gospodarskem partnerstvu jasno navaja, da bo njegovo izvajanje ustrezno upoštevalo postopke povezovanja v države Cariforum, vključno z enotnim trgom in gospodarskim prostorom CARICOM. Posebno pozornost bomo posvetili okrepitvi programov regionalnega povezovanja in zagotavljanju njihove trajnostne prihodnosti. Med pogajanji so države Cariforuma že zagotovile, da bodo vse obveznosti, ki nastanejo iz sporazumov o gospodarskem partnerstvu, v celoti skladne z regionalnimi obveznostmi, ki so jih karibske države sprejele v okviru svojih ustreznih regionalnih programov povezovanja.
Vendar pa je skladnost sporazuma o gospodarskem partnerstvu z regionalnimi postopki povezovanja prav tako pomembna za vse druge regije, ki se trenutno pogajajo o celovitih sporazumih o gospodarskem partnerstvu . Kot primer bi lahko tu omenili celovit sporazum o gospodarskem partnerstvu, ki je namenjen gospodarstvom Zahodne Afrike. Celovit regionalni sporazum o gospodarskem partnerstvu bi okrepil regionalno povezovanje, spodbudil konkurenčnost in prispeval k razvoju regije. Že sam postopek pogajanja je prispeval k povečanim prizadevanjem za regionalno povezovanje, saj se ustvarjanje skupne zunanje tarifne lestvice za gospodarsko skupnost držav Zahodne Afrike smatra kot bistven predpogoj za sklenitev pogajanj glede sporazumov o gospodarskem partnerstvu. Prav tako je mogoče enako reči za druge regije, z ustreznim sklicevanjem na njihove specifične potrebe in postopke povezovanja.
Regionalno povezovanje bo nedvomno okrepljeno takoj, ko bodo vse regije podpisale celovite sporazume, prilagojene njihovim posebnim potrebam. Parlament je večkrat pozval k prožnemu pristopu v prehodu iz začasnih sporazumov na celovite sporazume. V tem okviru lahko le potrdim, da ima Svet enako mnenje in da poudarja potrebo po prožnem pristopu. Ko je ostalo v pogajanjih nerešenih več vprašanj, smo lani maja Komisijo pozvali, da izkoristi vso prožnost in asimetričnost, skladno s pravili STO, da bi upoštevala različne potrebe in različne ravni razvoja držav in regij AKP. Poleg teh korakov smo naredili tudi druge. Svet je izjavil, da lahko države in regije AKP, če tako želijo, kjer je potrebno, odstopijo od določb, za katere se med pogajanji za sporazume o gospodarskem partnerstvu dogovorijo z drugimi državami in regijami.
Trenutno, marca 2009, ko se soočamo z najhujšimi svetovnimi gospodarskimi pretresi generacije, bi rad poudaril kako pomembno je, da cenimo uspešne rezultate na političnem področju. V času nazadujoče trgovine in vse bolj zaščitnih ukrepov, ki se sprejemajo na tem področju, v času grožnje, da bo v nekaterih regijah izgubljen napredek, dosežen pri izpolnjevanju razvojnih ciljev tisočletja, bo odobritev sporazuma o gospodarskem partnerstvu z državami Cariforuma s strani Evropskega parlamenta in začasnega sporazuma o gospodarskem partnerstvu s Slonokoščeno obalo zagotovila pozitiven signal v podporo regionalnemu povezovanju in v podporo trgovini, ki bo pripomogla k razvoju. Na sedanjo krizo se moramo odzvati z vzpostavljanjem nadaljnjih partnerstev in ne tako, da jih omejujemo. Potrditev sporazuma o gospodarskem partnerstvu z državami Cariforuma s strani Evropskega parlamenta bo prav tako prinesla upanje in spodbudo za druge regije, kjer so pogajanja napredovala in prav tako potrebujejo občutek zaupanja in močnega partnerstva, ki ga lahko zagotovijo ti sporazumi.
Preden pa povem kar koli drugega, bi rada popolnoma razjasnila eno stvar: popolnoma nikakršnega interesa nimam, da bi se pogajala o sporazumih z državami AKP, zaradi katerih bi lahko bile te države revnejše. Vem, da je to samoumevno, a iz izkušenj vem, da moram poskrbeti, da bo to splošno znano in ne morem domnevati, da je že splošno razumljeno. Ko boste poslanci kasneje glasovali, upam, da se bo to zgodilo na podlagi razprave, ki smo jo imeli danes, in argumentov, ki so bili razloženi tu, in ne na podlagi kakršnih koli v naprej oblikovanih zamisli, ki jih morda imate.
Mislim, da je današnje plenarno zasedanje pomemben korak naprej glede sporazumov o gospodarskem partnerstvu. Prosili vas bomo, da odobrite celoten sporazum o gospodarskem partnerstvu na Karibih in začasni sporazum o gospodarskem partnerstvu s Slonokoščeno obalo. Predložili ste nič manj kot osem sklopov osnutkov resolucij in vprašanj za ustne odgovore, ki po mojem mnenju odražajo moč udeležbe Parlamenta in mnenje o sporazumih o gospodarskem partnerstvu. Rada bi izrazila priznanje, in želim, da se to priznanje zabeleži, velikim prizadevanjem, ki sta jih Odbor za mednarodno trgovino in Odbor za razvoj vložila v razpravo o tem vprašanju.
V preteklih mesecih sem pozorno poslušala izražena stališča in moj cilj je opredeliti primer za sporazume o gospodarskem partnerstvu in odpraviti mite v zvezi z njimi, da bo lahko vsaka članica obveščeno glasovala, ko bo čas za to. Verjamem, da imamo pred sabo dobre sporazume, ki podpirajo gospodarski razvoj in povezovanje v AKP in zagotavljajo stabilnost v teh gospodarsko nemirnih časih. So sporazumi o partnerstvu, ki temeljijo na skupnem cilju razvoja, zaradi katerega trgovina služi temu cilju in ne nasprotno. Predvsem pa so to sporazumi, ki zagotavljajo za države AKP priložnost, da svoje državljane potegnejo iz revščine z dostojanstvom lastnega dela in genialnostjo svojih lastnih zamisli.
Obstaja prepričanje, da Evropska unija v sporazumih o gospodarskem partnerstvu prekinja vezi s preteklostjo in poskuša enostransko ponovno opredeliti partnerstvo med EU in AKP. Seveda je res, da so sporazumi o gospodarskem partnerstvu drugačni od Lomejske konvencije in Cotonoujske konvencije , ki sta 30 let utelešali odnose Unije z AKP, vendar so začele enostranske ugodnosti, ki so značilni za ti konvenciji, v Svetovni trgovinski organizaciji izpodbijati države v razvoju. Dilema, s katero smo se soočali, je bila, kako varovati razvojne potrebe AKP in hkrati spoštovati mednarodna pravila in tudi, bi dodala, moralne obveznosti.
Odgovor je bil dvojen: "Vse razen orožja" za najmanj razvite države in gospodarski sporazumi za države v razvoju na območju AKP. Skupna tema, ki se razteguje vse do Lomejske konvencije, je bila trgovina. Trgovina je bila vedno dejavnik pri opredeljevanju odnosov med EU in AKP, in kar je bilo nekoč omejeno na enostranske trgovinske ugodnosti za blago in surovine v začetku Lomejske konvencije, je bilo sedaj nadomeščeno z bolj raznoliko trgovino s končnimi izdelki, storitvami in zamislimi v 21. stoletju.
Sporazumi o gospodarskem partnerstvu nudijo AKP najboljši dostop do trgov EU in nadaljujejo našo zavezo za zagotavljanje priložnosti za gospodarski razvoj. Regionalno povezovanje v in med trgi AKP je bilo prav tako ključni cilj tega postopka in predmet, ki je - kar ni presenetljivo - pritegnil veliko pozornosti pri vprašanjih za ustni odgovor. Naše svetovno gospodarstvo pomeni, da je postala velikost pomembnejša, nauk, ki smo se ga naučili v Evropski uniji. S poenostavitvijo trgovinskih predpisov in z nadomestitvijo zapletenega blodnjaka dvostranskih sporazumov z majhnim številom trgovinskih odnosov med regijami lahko AKP ustvarijo večje regionalne trge, ki bodo privlačnejši za vlaganja, ki jih potrebujejo trgi v razvoju, da bi ustvarili delovna mesta in rast.
Trdno sem prepričana, da bodo ta partnerstva uspela le, če bodo zasidrana v trajno partnerstvo, ki temelji na zaupanju in vzajemnem spoštovanju. Ključni preskus partnerstva je v tem, ali imamo s partnerji AKP skupno vizijo prihodnosti. V južni Afriki vidim regijo, ki je spor glede sporazumov o gospodarskem partnerstvu spremenila v dialog in kjer smo sedaj rešili glavna vprašanja kot so izvozni davki, zaščita industrije v razvoju in varnost preskrbe s hrano. V Karibih vidim regijo, ki je jasno določila svoje lastne ambicije za gospodarstvo, ki temelji na inovacijah. V Zahodni Afriki vidim, kako novi regijski trgi dostopajo do položaja, za katerega so mnogi mislili, da ni mogoč, v Vzhodni Afriki pa vidim novo carinsko unijo, ki je ob začetku pogajanj ni bilo in sedaj okoli svojih lastnih načrtov povezovanja gradi sporazum o gospodarskem partnerstvu. Mislim in čutim, da so to začetki uspešnega partnerstva.
Da nadaljujem, moja vizija za pogajanja o celotnih sporazumih o gospodarskem partnerstvu je takšna, kjer vsako pogajanje odraža in spoštuje regionalno specifičnost strani k temu sporazumu - prožen postopek. To pomeni preverjanje vsebine - ker mora sporazum o gospodarskem partnerstvu služiti njegovim podpisnikom - pa tudi hitrost pogajanj. Prav tako pomeni, da bi morali biti sporazumi o gospodarskem partnerstvu dinamični in ne statični, sposobni reagirati na prihodnje dogodke in upoštevati različne regijske interese in potrebe. V tem postopku bo Komisija seveda še naprej na pregleden način obveščala in vključevala Evropski parlament.
Medtem ko bi morali biti ambiciozni, prav tako ne sme priti do vsiljenih dialogov, zaradi katerih so bila mnoga vprašanja, kot so vladna naročila, umaknjena iz nekaterih pogajanj in so singapurske zadeve vključene le, ko so dobrodošle in zaželene s strani zadevnih držav. Prav tako si bomo vzeli čas in zagotovili podporo za nadgradnjo regionalne in nacionalne ureditve kot predpogoj za nadaljnja pogajanja, "pomoč za trgovino" in tehnična pomoč bosta v tem pogledu vsekakor ključna. Zagotovim lahko, da ne bo odprtja javnih storitev, nobenega pritiska za privatizacijo. Izrecna pravica AKP, da lahko sami urejajo svoje trge, bo priznana in ne bo omejitve dostopa do osnovnih zdravil ali zbiranja semen. Dejansko bi raje poskušali okrepiti kot pa omejiti pravice AKP in njihovo zmogljivost na teh področjih.
Vse to je prekrito z našo zavezo, da lahko regije AKP črpajo iz določb, dogovorjenih v drugih sporazumih o gospodarskem partnerstvu, da se bo lahko vsaka regija varno pomikala naprej ob spoznanju, da ne bo prikrajšana. Tako lahko Slonokoščena obala neposredno zaprosi in dobi vse v zvezi s tem, kar je del pogajanj s SADC in razprav ali katerih koli drugih. To je ključni vidik prožnosti, ki ste jo zahtevali od mene, in omogočanja sporazumom o gospodarskem partnerstvu, da nadomestijo tržni režim za vse države AKP s takim, ki ustreza regionalnim rešitvam za regionalne potrebe brez spodkopavanja solidarnosti AKP.
Da se vrnem tja, kjer sem začela: Parlament ima danes zgodovinsko priložnost, da privoli v prve primere nove generacije sporazumov, ki varujejo naš poseben odnos z AKP, sporazume, ki temeljijo na resničnem partnerstvu in ne na paternalizmu, ki koristijo trgovino kot gonilo za razvoj, ki spodbujajo regionalno povezovanje, ki bo državam AKP pomagalo uspeti v globaliziranem svetu, ki so prožni v smislu vsebine, spoštujejo tradicijo in so zadnji dokaz tega dolgoročnega trgovinskega odnosa, zgrajenega na spoštovanju suverenih držav. Na kratko, so prihodnost in na podlagi tega upam, da jih bodo poslanci odobrili.
Postopek soglasja za države Cariforuma in Slonokoščeno obalo je bistvenega pomena za uresničitev potenciala teh reform. Odobritev teh podpisanih sporazumov bo omogočila napredovanje uradnega postopka pogajanj. To bo zagotovilo raven zakonitosti, ki je bistvenega pomena za zaščito trgov AKP in zavarovanje stabilnejšega okolja. V zvezi z resolucijami o Cariforumu, ki je edini celoten sporazum o gospodarskem partnerstvu, države pozivam k podpori izvirnega besedila Odbora za mednarodno trgovino. Nudi bolj uravnoteženo trgovino in razvojni pristop in je namenjeno podpori številnih kompromisov, ki jih predlaga poročevalec. Mislim, da ti resoluciji izpostavljata tako priložnosti kot tudi izzive, ki so pred pogajalskimi stranmi v ključnem koraku do zagotovitve parlamentarnega nadzora in odobravanja odnosov z AKP.
Za zagotovitev uspešnega izvajanja teh sporazumov je pomembno, da parlamenti nadzirajo postopek s svojo parlamentarno kontrolo. Le če lahko parlamenti potrdijo, da lahko nov sistem ureditev doseže to, za kar je bil oblikovan, lahko sporazumi o gospodarskem partnerstvu delujejo kot gonilna sila razvoja. Le takrat, ko bodo parlamenti prevzeli to nadzorno funkcijo, lahko zagotovimo, da bo finančna pomoč dosegla področja, kjer je potrebna. To ravno toliko velja za nacionalne parlamente Karibov kot tudi za Evropski parlament.
V vseh resolucijah pred nami glede sporazumov o gospodarskem partnerstvu so odstavki, ki se nanašajo na vprašanje parlamentarnega nadzora. Vendar pa te navedbe niso skladne. Besedilo, ki ga vsebuje resolucija držav Južnoafriške razvojne skupnosti, ki izvajajo sporazum o gospodarskem partnerstvu, predstavlja dober kompromis. Zagotavlja, da so v postopek vključeni tako Odbor Evropskega parlamenta za mednarodno trgovino in Odbor za razvoj, kot tudi Skupni parlamentarni odbor AKP-EU. Ker na ta kompromis gledam kot na uspešnega, sem skupaj s kolegom, gospodom Sturdyem, predložil številne spremembe, ki so namenjene standardizaciji teh odstavkov v vseh resolucijah sporazumov o gospodarskem partnerstvu. Zelo rad bi imel vašo podporo pri tej pobudi.
poročevalec mnenja Odbora za razvoj. - Gospod predsednik, kot poročevalec mnenja Odbora za razvoj o Vmesnem sporazumu o gospodarskem partnerstvu s Slonokoščeno obalo bi se rad zahvalil naši kolegici, Eriki Mann, da je upoštevala nekatere skrbi, ki so bile izpostavljene v odboru, kot sta nujna potreba po demokratično izvoljeni vladi Slonokoščene obale in potreba, da država prejme ustrezen delež pomoči EU, povezane s trgovino.
Drugič, kakor ste poudarili, imamo na področju trgovine zgodovinske vezi. Dolgo časa je med severom in jugom potekala trgovina, a poglejte, kako se izvaja. Ropamo vse, kar obstaja, in poberemo vse bogastvo. Seveda prodajamo koltan, ki so ga naša podjetja pridobila iz Kivuja, da bi ga prodala na sever, a poglejte katastrofalne posledice za ljudi na jugu in milo rečeno neenako delitev, ki jo vidimo tam.
Temu dodajte še razvojno politiko, ki smo jo uporabljali 40 let s trditvijo, da smo Evropejci največji svetovni sponzor, a to je politika, ki sedaj slabi in jo je treba ponovno oživiti. Večina najrevnejših držav na svetu trpi pomanjkanje, ravno tolikšno kot pred 40 leti, če ne še slabše. To je zato razlog za naše zle slutnje in dvome. Kakšna zagotovila imamo glede tega? Ne bom ponavljal, kar je povedal gospod Arif, a pridružujem se mu pri njegovih besedah, da bi radi od vas izjavo v imenu Komisije, o seznamu točk, ki ga je jasno razložil, in rad bi zaključil z nekaj besedami o nacionalnih parlamentih.
Kot poslanci Evropskega parlamenta moramo sprejeti odločitev o sporazumih o gospodarskem partnerstvu, katerih posledice, če bodo slabo sklenjeni, bodo tragične za ljudi z juga, ne za nas. Nobenemu evropskemu državljanu ne bo šlo slabše, če bodo sporazumi o gospodarskem partnerstvu neuspešni. Po drugi strani pa bi bili lahko na jugu prebivalci, ki bi jim lahko šlo še slabše. Komisarka, zaključil bom s preprostimi besedami, da bi radi, da imajo nacionalnih parlamenti partnerskih držav pri tem svojo besedo, saj v tej zadevi predstavljajo ljudi z juga in ne le nas.
Poleg vsega drugega moramo upoštevati, da sistem, ki ga bomo zamenjali, najprej Lomejska konvencija in nato sporazum, ki temelji na Cotonoujskih sporazumih, nikakor nista dosegla želenih rezultatov. Nihče ne more trditi, da je bil cotonoujski sistem popolnoma zadovoljiv. Če bi bil, potem bi bile številke - obseg trgovine EU s temi državami - mnogo večje kot so danes. Zato ne bi smeli niti zahtevati, da bomo nadomestili nekaj, kar je prineslo rezultate, ker ni tako.
Zaradi vsega tega bi morali na sporazum o gospodarskem partnerstvu gledati kot na veliko priložnost, predvsem za vse nas, ki verjamemo, da razvoj in rast teh držav ne moreta biti odvisna samo od zunanje pomoči. Jasno se sklicujem samo na tiste države, ki so stranke teh sporazumov, a niso med najmanj razvitimi državami. V tem pogledu leži za temi sporazumi o partnerstvu v političnem smislu - in lahko bi rekel psihološkem - koncept lastništva, da se prevzame nadzor nad lastno usodo in da ni izključne odvisnosti od zunanje pomoči.
v imenu skupine Verts/ALE. - (DA) Gospod predsednik, ta razprava je pomembna, ker bomo seveda zaradi volitev ravno naredili velik premor v našem delu. Zato moramo zagotoviti, da bo Generalni direktorat za trgovino upošteval našo vztrajno kritiko vsebine sporazumov o gospodarskem partnerstvu, predvsem zato, ker bo Direktorat kmalu podpisal te sporazume. V tem pogledu moramo poudariti pomembnost tega, da se sporazumi vrnejo Parlamentu za pridobitev naše odobritve.
Zato imam par specifičnih pripomb glede dveh sporazumov, h katerim se mora Parlament zavezati v sredo, in pojasnila bom, zakaj jih skupina Zelenih ne podpira. Glede sporazuma s Cariforumom podrobne analize Čezmorskega inštituta za razvoj kažejo, da je sporazum o gospodarskem partnerstvu s karibskimi državami med vsemi sporazumi, o katerih so do sedaj potekala pogajanja, verjetno najmanj prijazen razvoju. To bo slab model, ko bo treba sklepati druge regionalne sporazume, predvsem, ko gre za vidik razvoja. Seveda, ni naša stvar, da odločamo, če je naša skrb upravičena, ko pa so vlade Cariforuma same za te sporazume, a popolnoma na mestu bi bilo, da bi se posameznim državam, na katere to vpliva, dovolilo glasovanje o sporazumih, preden jih odobri Evropski parlament.
Vendar pa so naše skrbi glede sporazuma s Cariforumom, ki se nam porajajo tu, v EU, v vsakem primeru upravičene. V sedanjem času, ko obstaja velika potreba po nadzoru gibanja denarja na finančnih trgih, mislimo, da je popolnoma nesprejemljivo, da sporazumi s Cariforumom omogočajo popolno liberalizacijo finančnih služb z osmimi davčnimi oazami, ki so trenutno del Cariforuma. Če mi ne verjamete, poglejte svoje dokumente, preden v sredo glasujete. V teh dokumentih lahko berete o prostem gibanju finančnih storitev, ki se prodajajo na drobno, z drugimi besedami temu pravimo "neregistrirani špekulativni finančni inštrumenti". Prav tako piše o pravici ustanavljanja skladov za posamezne prebivalce. Vse to prihaja v EU preko naših lastnih davčnih oaz, na primer preko Malte in Cipra. To se lahko dogaja, dokler ni nadzora ali ureditve po vsej EU, in zato preprosto ni pravi čas za zaščito teh struktur, ki so v veliki meri odgovorne za zlom naših gospodarstev.
Ta sporazum je bil priložnost za zmanjšanje vpliva določenih tako imenovanih strukturnih ovir, kot je na primer oddaljenost, ki koristijo bližini med našimi otoki. Zakaj se nismo pogajali o specifičnem medregionalnem trgu med najbolj oddaljenimi regijami Evropske unije in Cariforumom? V času, ko Evropsko komisijo skrbi obravnavanje nerazvitosti karibskih držav in vzpostavljanje sporazumov o gospodarskem partnerstvu s to skupino za namen odprtja trgov in regionalnega povezovanja, je najbolj oddaljena regija Karibov upoštevana le, da bi postala del odprtega trga Cariforuma in je obtičala pri enakih načelih kot smo jih sklenili za celotno Evropo. Zaradi teh načel smo lahko v slabšem položaju.
Gospod predsednik, vsi vemo, da je bilo mnogo kritik na temo sporazumov o gospodarskem partnerstvu. Z nekaterimi izmed njih se strinjam. Strinjam se, da sporazumi o gospodarskem partnerstvu ne bi smeli biti metoda za agresivno odpiranje trgov le za podjetja EU: prav tako bi morali od njih imeti koristi podjetniki in potrošniki v revnih državah. Strinjam se z zaskrbljenostjo Erike Mann glede pristopa "vse ustreza vsem" do sporazumov o gospodarskem partnerstvu, ki ne upošteva razlik med regijami in med državami v regijah. Pozdravljam dejstvo, da smo dejansko podpisali začasne sporazume le s tistimi državami, ki so pokazale zanimanje za podpis takih sporazumov.
Prav tako me je skrbelo stališče, ki ga je izrazil uslužbenec Komisije na sestanku Odbora za mednarodno trgovino pred nekaj meseci, in sicer, da so sporazumi o gospodarskem partnerstvu več kot le trgovina in razvoj in da gre tudi za regionalno politično povezovanje. Tako kot mnogo kolegov v tem Parlamentu mislim, da bi bilo treba to odločitev prepustiti državam samim, predvsem tistim, ki so demokratične in ne želijo sedeti v regionalnih skupščinah z diktatorstvi iz iste regije.
Kljub tem skrbem bi morali pozdraviti odobritev teh sporazumov o gospodarskem partnerstvu s strani Odbora za mednarodno trgovino. Nekaj časa me je skrbela retorika, uperjena proti trgovini, ki sem jo slišal od socialdemokratov, ko so v odboru glasovali proti ali pa se glasovanja vzdržali. Sporazumi o gospodarskem partnerstvu morda niso popolni, a mnogo mojih prijateljev in družin v revnejših državah ima dovolj pomanjkanja dostopa do blaga in storitev in tega, da so prisiljeni, da se morajo zanašati na monopole, ki jih vodi država, ali na podjetja, ki imajo povezave s pokvarjenimi politiki. Prav tako je zaskrbljujoče, da so socialdemokrati želeli, da tako ostane. Ne pozabimo, da uvozni davki pogosto pomenijo, da morajo revni državljani plačati več za uvoženo blago in zdravila.
Politika sklepanja ločenih sporazumov s posameznimi državami je vodila do neskladij in tistim, ki ne poznajo Skupne parlamentarne skupščine in ki nimajo toliko stika s parlamentarci v AKP kot jaz in ostali v tej dvorani, lahko potrdim, da je to ustvarilo zelo težavne situacije in resno škodovalo koheziji, ki sem jo v preteklosti opazila med AKP. Vem, da je pred le nekaj tedni novi predsednik Gane predsedstvu EU napisal pismo v imenu celotne skupine AKP in je trdil, da postopek sporazumov o gospodarskem partnerstvu še naprej ogroža sam obstoj nekaterih razvrstitev regionalnega povezovanja. To je nedavna pripomba novega predsednika.
Končno sem bil vesel, da je komisarka omenila storitve, ker me skrbi predvsem odprtje bančništva. Zahodne države niso uspele ustrezno urediti velikih mednarodnih bank, ki delujejo na njihovih lastnih ozemljih, torej se morate vprašati, ali je res pametno odpreti bančni sektor v državah, kjer je mnogo manj regulativnega režima in ko pravila STO ne zahtevajo takšne poteze. Odprtje bančnega sektorja bi morda lahko pomagalo velikim podjetjem, a lokalne banke lahko žene k temu, da se pridružijo iskanju pomembnih strank in zanemarjajo mala podjetja ter jim tako puščajo še manj dostopa do kreditov kot prej.
(FR) Gospod predsednik, komisarka, gospod Kohout, predsednik Sveta, gospe in gospodje, najprej moram čestitati svojemu kolegu poslancu, gospodu Fordu, za kakovost njegovega poročila in za njegov občutek kompromisa. To vprašanje smo lahko obravnavali v Papui Novi Gvineji med Skupno parlamentarno skupščino afriških, karibskih in pacifiških držav ter Evropske unije. Videl sem ga, kako dela s poslanci nacionalnih parlamentov, in sem zato zadovoljen.
Ta sporazum je priložnost, da damo nov zagon trgovinskim odnosom, in zagotavlja dostop do evropskega trga z oprostitvijo carin in brez kvot za večino blaga. Rad bi vztrajal na tem, da se do leta 2010 zagotovi 2 milijardi EUR pomoči, in v zaključek bi rad dodal, da je zelo pomembno, da tudi na gospodarski ravni ne sme biti kršitev patentnih pravic ali pravil intelektualne lastnine, ki vplivajo na trg. Glede človekovih pravic sem začuden, da poslujemo s Papuo Novo Gvinejo, ko pa ta država še vedno kaznuje drugačne spolne usmerjenosti. Na koncu pa je na političnem področju pomembno, da imamo v okviru Svetovne trgovinske organizacije zavezništvo z državami AKP.
Odprto je bilo tudi vprašanje glede banan. Baronica Ashton, povedali ste, da bo dostop brez carin in kvot, kar je v redu, a sporno vprašanje je, da bodo sporazumi, ki so bili podpisani s Srednjo Ameriko in posledično z državami pakta Mercosur in Andskega pakta, zanje znižali tarife in mi z ničemer ne bomo mogli omogočiti pridelovalcem banan v državah AKP, da bi ostali konkurenčni. To je odločilno vprašanje in sporazumi so bili doseženi še preden se je posušilo črnilo na sporazumu CARIFORUM.
Glede Slonokoščene obale bi radi imeli zelo jasna zagotovila. To je država, ki je mnogo let doživljala zelo veliko nemirov, negotovosti in nestabilnosti, in zelo pomembna je naša odobritev, a prav tako moramo imeti zagotovila, da boste v obliki pisma navedli pogajalcem Slonokoščene obale in vladi Slonokoščene obale, da ostajamo predani pogajanjem v dobri veri, da bo izid dostojen za ljudi te države.
Poudaril bi rad, da se Svet zelo dobro zaveda prožnosti na dveh pomembnih ravneh. Prva med temi je prožnost v smislu celostnega izkoriščanja možnosti za nesorazmerne sporazume, urnike in zaščitne ukrepe v okviru pravil Svetovne trgovinske organizacije. Zato se ne morem strinjati niti z mnenjem ali splošnim zaključkom, da je bilo 40 let pomoči državam v razvoju katastrofa. Mislim, da bi bil položaj brez pomoči EU in drugih držav mnogo slabši. Hkrati pa mislim, da pravila, ki jih imamo, omogočajo takšno raven prožnosti, da bi morala biti vsaka od teh držav (in pri tem verjamem v Komisijo in komisarko) sposobna najti rešitev, ki ustreza njenim potrebam in interesom.
Druga vrsta prožnosti pa je prožnost, ki jo nudimo pri prehodu od začasnih določb sporazumov o gospodarskem partnerstvu k polnim regionalnim sporazumom v interesu podpiranja regionalnega sodelovanja. Druga točka iz razprave, na katero bi se rad odzval, se nanaša na vprašanje razvojne razsežnosti sporazumov o gospodarskem partnerstvu. Ne dvomim, da sporazumi niso običajni trgovinski sporazumi, saj imajo močno notranjo razvojno razsežnost. Sporazumi vzpostavljajo dolge začasne sporazume do 25 let in prav tako vključujejo izjeme - do 20 % blaga, ki prihaja iz držav AKP, je mogoče izvzeti iz liberalizacije. V sporazumih so določbe o nadzoru in revizijah, ki vključujejo Parlament. Njihovo izvajanje bo podprto s finančnim svežnjem pomoči za trgovino. Menim, da je vse to dokaz za razvojni značaj teh sporazumov.
Hkrati pa bi rad v imenu češkega predsedstva in Sveta povedal, da bomo podrobno spremljali napredek pogajanj o sporazumih o gospodarskem partnerstvu in rad bi izrazil svojo podporo Komisiji in tudi komisarki Ashton za njena prizadevanja, da bi izpolnila mandat, ki ji ga je dal Svet. Med češkim predsedovanjem se bomo osredotočali na sporazume o gospodarskem partnerstvu na majskem zasedanju Sveta za splošne zadeve in zunanje odnose v okviru ministrov za razvojno sodelovanje. Če bo dosežen sporazum med nami in našimi partnerskimi ministri iz držav AKP, potem bo to vprašanje tudi na dnevnem redu razprav za skupno zasedanje AKP in Sveta ministrov EU, ki bo maja. Med češkim predsedstvom Svet prav tako pozdravlja skupno parlamentarno skupščino AKP-EU v Pragi, ki bo v začetku aprila, čez le nekaj dni. Prepričan sem, da bodo sporazumi o gospodarskem partnerstvu ena glavnih tem razprave in da se bodo razprave izkazale kot zelo pomembne, predvsem zato, ker se dogajajo v okviru Parlamenta.
Z osebnim zanimanjem se veselim vašega glasovanja, ki bo jutri. Po mojem mnenju je to ključni trenutek v razvoju sporazumov o gospodarskem partnerstvu. Kot smo slišali, se pogajanja še vedno nadaljujejo v mnogih regijah, a v karibski regiji so bili doseženi pomembni in dobri rezultati. Kar zadeva Slonokoščeno obalo, smo dosegli ključno točko glede nadaljnjega napredka. Mnogo držav čaka na odobritev Evropskega parlamenta in z njo vrhunec več let zahtevnih pogajanj in trdno verjamem, da bo dal Parlament pozitiven znak svetu, ki je v tem času zelo potreben. Verjamem in prepričan sem, da je to kljub trenutni krizi, ki je bila tu večkrat omenjena, instrument, ki bo res pomagal, celo med to veliko negotovostjo, ki jo vsi čutimo. Vsi vemo, da bo pomagalo razvoju teh držav.
Gospod Guardans Cambó, gospod Hutchinson in gospa Hall, vsi ste na različne načine govorili o preteklosti in o potrebi po boljšem delu. S tem se strinjam. Morda se ne strinjam popolnoma z analizo, a strinjam se, da je to priložnost, ki se je moramo veseliti, in del tega je, da se veselimo vključenosti ne le tega Parlamenta, temveč tudi parlamentov po AKP. Seveda je od posameznih narodov odvisno, kako vključujejo svoje parlamente. Biti moramo zelo previdni, in vem, da bi poslanci radi, da sem previdna, da ne bomo vsiljevali svojega mnenja drugim državam. Naj gospe Kinnock povem, da se veselim zasedanja Skupne parlamentarne skupščine.
Gospod Sturdy in gospod Martin, "država z največjimi ugodnostmi" je, kot je bilo povedano, oblikovana, da bi na nek način zajela tiste velike države, ki niso podprle postopka, pri katerem smo bili udeleženi. Ne gre za škodovanje trgovini med južnimi državami ali škodovanje na kakršen koli način ali v kakršni koli obliki priložnostim in suverenosti teh držav, ki želijo odpreti trgovino. Zato imamo zgornjo mejo za obseg svetovne trgovine, v katerega mora biti vključena država, preden začne veljati ta določba. Moram reči, da vedno iščemo prožnost, ki bi jo lahko imeli tudi znotraj tega.
Gospod Van Hecke, gospa Mann in gospa Kinnock: kar dobi eden, dobi tudi drugi. Naj bom popolnoma jasna: vesela sem, da lahko pišem komur koli, vsekakor pa Slonokoščeni obali, in povem, da bodo prožnosti, o katerih smo razpravljali z Južnoafriško razvojno skupnostjo (SADC), veljale zanje, ker sta ena ali dve stvari, ki sta specifični za to regijo in jih oni ne bi želeli, a tiste, ki jih želijo, lahko imajo. Zelo vesela sem, da lahko to kjer koli in kadar koli zapišem komur koli. Torej, prosim vas, le povejte mi, kaj hočete, da storim.
Vesel sem bil, da je komisarka rekla, da verjame, da mora biti ureditev pripravljena pred vsako liberalizacijo in odprtjem finančni storitev. Za nekatere med nami v tej dvorani je to tudi izredno pomembno. Navedla je, kot že vemo, a pomembno je, da se to zabeleži, da nič v teh sporazumih ne vsiljuje privatizacije v nobeni karibski državi in da se ne pričakuje, da bo preko tega sporazuma prišlo do privatizacije javnih storitev. Vesel sem bil, da se je zavezala tudi glede statusa države z največ ugodnostmi.
Naj se sedaj vrnem na ločeno vprašanje, in sicer na resolucijo. Dva moja konservativna kolega iz skupine EPP sta imela glede tega pripombe. Za socialdemokrate še vedno obstajajo določene prepreke v trenutnem stanju resolucije, ki je drugačna od glasu za odobritev. Dejansko so vse stvari, ki sta se jim zavezala Svet in Komisija, naše omejitve. Torej, če Parlament podpira Svet in Komisijo, ne vidim razloga, zakaj ne bi smel podpirati naših kompromisov in kompromisnega besedila in jih uvrstiti v resolucijo Parlamenta.
poročevalka. - Gospod predsednik, rada bi se zahvalila komisarki in Svetu. Danes ste se strinjali, da Slonokoščeni obali damo, kar je Parlament zahteval že precej časa, in mislim, da bo država več kot zadovoljna. Komisarka, bi lahko, prosim, poskrbeli, da boste čim prej nekoga poslali ali pa boste šli sami na Slonokoščeno obalo, da bi prenesli to zelo pozitivno sporočilo in to čim prej potrdili s pismom? To je sporazum, ki resnično izpolnjuje, kar zahtevamo.
Rada bi pripomnila glede nekaterih stvari, ki jih niste res podrobno obravnavali. Radi bi imeli nadzor. Vem, da je to zapleteno in da potrebujemo pomoč Sveta. Radi bi imeli nadzor med Evropskim parlamentom, Svetom in Komisijo, ki bi se odvijal v fazi prehoda od začasnega do polnega sporazuma. To je edini način, da lahko razumemo, kaj boste sklenili. Drugače nam boste poslali le osnutek na koncu tega obdobja, s katerim se bomo strinjali ali pa ne. To je nekaj, česar nočemo.
Na koncu se zahvaljujem najprej gospe Glenys Kinnock, ker nam je bila zelo v pomoč in sem zelo vesela, da priporoča odobritev v primeru Slonokoščene obale. Vem, kako zapleteno je, in zelo sem hvaležna, da mi pri tej zadevi pomaga. Prav tako bi se rada zahvalila kolegu Syedu Kamallu, ker je glede na položaj prav tako pomagal, kolikor je mogel. Vem, da je to včasih proti njegovim prepričanjem glede trgovine. Je za odprto trgovino zato je zanj težko priti do dogovora. Zato sem vesela, da se lahko zahvalim obema kolegoma in se ponovno zahvalim Komisiji in Svetu.
Seveda z velikim zadovoljstvom opažam število pozitivnih elementov, ki so poudarjeni s tem poročilom, in napredek, ki je bil narejen med letom, ki je za tako obsežno in predvsem politično ambiciozno nalogo precej kratko. Da omenim le enega od teh, danes popoldan smo imeli sestanek med začasno delegacijo Parlamenta za odnose z vseafriškim parlamentom Afriške unije in začasnim odborom za odnose z Evropskim parlamentom vseafriškega parlamenta Afriške unije glede vloge parlamentov pri izvajanju in spremljanju strategije med Afriko in EU.
Namesto, da bi podrobno razpravljal o pozitivnih učinkih poročila gospe Martens, bi raje omenil tri ključne točke, ki jih poročilo izpostavlja za partnerstvo med EU in Afriko. Prva točka se nanaša na vlogo parlamentov. Veste kako močno verjamem v vlogo parlamentov tako pri aktivni udeležbi kot pri temeljitem pregledovanju demokratičnega postopka. Evropski in vseafriški parlament sta povabljena k sodelovanju v Strateškem partnerstvu med Afriko in EU v tej dvojni zmožnosti.
Nadalje, o rezultatih in sklepih analize smo razpravljali z vlado države partnerice med dialogom o načrtovanju programa. Na podlagi tega smo vlado spodbujali, naj pojasni svoj načrt reforme ali, če je potrebno, ga zaključi oziroma se še bolj poglobi, da bi prikazala pomembnost, ambicijo in verodostojnost teh reform na podlagi treh ocenjevalnih meril, ki bi potem omogočila, da se za vsako državo določi raven finančne spodbude. V tem okviru je bila posebna pozornost namenjena državam, ki so se zavezale afriškemu mehanizmu medsebojnega pregleda in so dokončale revizijo ter pri tem pokazale svojo željo, da nadaljujejo v tej smeri. Ta naloga je v okoren relief dodala zelo različne položaje vsake države, zadevne potrebe za reforme pa tudi različne sposobnosti za načrtovanje in predlaganje načrta upravljanja. Prožnost in pragmatizem sta bila zato potrebna pri dodeljevanju sklada za spodbujanje upravljanja. Januarja 2009 je Komisija objavila vmesno poročilo o postopku sklada spodbud in je vse to poslala institucijam Evropske unije za nedoločen namen.
Vsi se zavedamo kritike v naših državah, kjer se ljudje sprašujejo ali je res smiselno še naprej vlagati denar v Afriko, predvsem v teh časih gospodarske krize. Rada bi še enkrat poudarila kako pomembna so naša prizadevanja za nadaljevanje razvoja Afrike in to velja za obe celini. Komisar Michel je imel prav, ko je na zasedanju v zvezi s tem pred kratkim dejal, da se z revščino veča tudi nestabilnost. To je prav tako pomembno z vidika demografskih trendov. Afrika bo kmalu predstavljala 20 % svetovnega prebivalstva, medtem ko bo Evropa predstavljala le 5 %. Imamo skupne težave, soočamo se s skupnimi izzivi. Ko ljudem v Afriki primanjkuje priložnosti, je povsem naravno, da jih bodo iskali v Evropi. Afrika si zasluži našo podporo in ne le zaradi tega.
Danes razpravljamo o izvajanju dogovorjene strategije in imamo akcijski načrt. Še naprej moramo delovati skupaj, da bi uresničili strategijo in akcijski načrt. Zadovoljna sem z rezultati, ki so bili doseženi do sedaj glede teh partnerstev. V mojih predhodnih poročilih sem vedno izražala zaskrbljenost zaradi pomanjkanja jasnih določenih vlog parlamentov pri izvajanju skupne strategije. V letu 2007 sta Vseafriški parlament in Evropski parlament izdala skupno izjavo, ki precej jedrnato povzema vse, kar je vključeno. Sedaj jo bom prebrala v angleškem jeziku.
"Kakor bodo institucije, ki zastopajo ljudi, morajo tudi naši parlamenti poskrbeti, da bo zadoščeno njihovim potrebam, da bodo njihove skrbi poslušali nosilci odločanja in da se bodo njihove odločitve odražale v politikah, ki jih bodo predlagale institucije, ki jih upravljajo. Naši parlamenti morajo igrati bistveno vlogo pri oblikovanju razprave o skupnih prednostnih nalogah za prihodnost naših celin, odražajo različne tokove mnenj v naših družbah in so zato kraj, kjer je treba voditi razprave in kjer je mogoče uskladiti različne poglede ter najti kompromise."
(NL) SLMaria Martens, poročevalka.Zato sem zadovoljna, da smo se na zasedanju dogovorili kakšna bi bila vloga parlamentov. Prav tako je bil, v zahvalo gospodu Gahlerju, našim kolegom v vseafriškem parlamentu in vsem vpletenim, dosežen sporazum o vlogi parlamentov. Gre za sodelovanje v skupini strokovnjakov v povezavi z osmimi partnerstvi in delovno skupino za uskljevanje. Parlamenti morajo prispevati k poročilom o letnem napredku in predsedniki Evropskega parlamenta ter vseafriškega parlamenta morajo biti povabljeni, da na afriških vrhovih podajo svoje vizije. To je pomembna podrobnost.
Eden od razlogov za veliko pomembnost razvojne politike je dejstvo, da je postala instrument zgodovinsko usmerjene politike. V tem okviru je temeljni cilj sodelovanja o razvojnih vprašanjih preprečevanje preteklih postopkov in mehanizmov. Jomo Kenyatta, oče kenijske neodvisnosti, je to opisal na odločen, čeprav poenostavljen način. Vem, da komisar pozna znan citat. Gospod Kenyatta je nekoč dejal: "Ko so misijonarji prispeli, so imeli Afričani zemljo in misijonarji Biblijo. Naučili so nas moliti z zaprtimi očmi. Ko smo jih odprli, so imeli oni zemljo, mi pa Biblijo."
Zgodovinsko usmerjena politika pa ni edini razlog za evropsko vpletenost v probleme, povezane z razvojem. Obstajajo tudi bolj pragmatični razlogi. Afrika ostaja najrevnejša celina na svetu. Kljub temu že prvih 30 let doživlja obdobje gospodarske rasti. V vsakem primeru lahko dodamo, da je gospodarska rast višja kot v Evropi. Seveda obstajajo afriške države, ki so zaradi dela nesposobnih vlad vsekakor uspele uničiti svoja lastna gospodarstva. V splošnem lahko izjavimo, da je Afrika celina nedotaknjenih možnosti. Zadovoljen sem, da EU pomaga ponovno oživljati in aktivirati te možnosti.
Zaradi tega je eden od ciljev te strategije zagotavljanje širšega dialoga in sodelovanja na področjih, ki niso tipično povezana z razvojnimi vprašanji. Strategija pokriva široko paleto politik, vključno z varnostjo, energijo in podnebnimi spremembami. Vendar pa je zaskrbljujoče, da je bilo na večini področij napravljenega malo napredka. Prav tako moramo priznati, da določene države članice EU niso bile predane partnerstvu z Afriko kot so bile druge. Prepričan sem, da bo drugo leto partnerstva boljše in da bomo lahko svoje cilje dosegli hitreje.
Tam doli primanjkuje vsega. Primanjkuje managerjev, zdravnikov, učiteljev in tehnikov. Tu je govora o vodenem priseljevanju, a še nismo sprejeli ukrepov, ki so nujni, da se na primer diasporam omogoči, da so na razpolago svojim državam. Tam doli jim niti ne uspeva nahraniti lastnega prebivalstva. Tu obnavljamo izvozne subvencije na naše kmetijske proizvode in spodbujamo biogoriva, kar vodi k ogromnim količinam monokulture tam doli.
Tam doli vse še naprej razpada, pomanjkanje se širi, bolezni ubijajo in primanjkuje vode. Tu mnogo govorimo, obljubljamo, razpravljamo in glasujemo o resolucijah. Kaj pa se v praktičnem smislu dogaja za prebivalce Afrike? Mislim, kot tudi vi, in vem, da ste popolnoma prepričani v to, da je čas, da povežemo parlamente teh držav in tako povežemo njihove prebivalce. Verjamem, da ne bo noben postopek med Evropsko unijo in Afriko uspel dokler bomo ostali na ravni politikov in tehnikov. Prebivalce Afrike je treba združiti in to moramo storiti preko njihovih parlamentov.
Vesel sem, da slišim, da je volja za razvoj tega posebnega odnosa na parlamentarni ravni. Vendar pa, komisar, imam nekaj dvomov, ker sva imela ravno pred to razpravo z vašo kolegico, gospo Ashton, dolgo razpravo o sporazumih o gospodarskem partnerstvu. Nenavadno je, da je skoraj nemogoče doseči sodelovanje parlamentov partnerskih držav v teh sporazumih. Ne uspeva nam prepričati dela tega Parlamenta, pa tudi Komisije, da bi bilo resnično nujno, da imajo najprej, preden vprašajo nas, Evropski parlament, besedo njihovi parlamenti, pred našim mnenjem glede vprašanj, ki bodo neposredno vplivala na življenja ljudi tam doli. Glede na to upam, da se bodo v zvezi s tem stvari spremenile.
Mislim, da bi morale države članice revidirati svojo trenutno pomoč ciljnim državam, saj je na krivulji napredka razvojnih ciljev tisočletja iz leta 2008 razvidno, da je podsaharska Afrika edina regija, ki resno zaostaja na pričakovanim napredkom. To priložnost bi rad izkoristil, da države članice spodbudim k povečanju svojih prispevkov podsaharski Afriki, ki je najmanj razvita regija na svetu. Ciljne države tudi niso vedno preveč dojemljive za pogojno naravo pomoči EU. Nadaljevati bi morali s prizadevanji za globlje vključevanje teh držav.
Pozitiven vpliv Afriške unije na gospodarski položaj je tako majhen, da je v praksi le lažna organizacija, ki nima nikakršnega vpliva v smislu reševanja vsakodnevnih problemov. To je organizacija politikov, ki jo uporabljajo za sodelovanje v svetovnem političnem življenju. Afrika je celina z bogatimi naravnimi viri, ki jih izkorišča cel svet. Vendar pa to ni imelo nikakršnega pozitivnega učinka na življenjske standarde prebivalstva ali v smislu zmanjšanja revščine. Različne organizacije poskušajo rešiti problem revščine, a napredek je komaj opazen. Poročevalka, gospa Martens, je to dejstvo jasno navedla.
v imenu skupine IND/DEM. - (NL) Gospod predsednik, najprej bi se rad zahvalil poročevalki, gospe Martens, za to solidno poročilo. Dobro je, da Parlament poleg tega, da pozdravlja naznanilo partnerstva, prav tako res spremlja otipljive rezultate. To je tisto, kar Afrika potrebuje. Za temelje za uspešno partnerstvo z Afriko so potrebni dobro upravljanje in človekove pravice. To je bistvenega pomena na celini, kjer lahko župani povzročijo padec predsednikov in kjer nek drug predsednik pohablja svoje lastno prebivalstvo za preganjanje političnih nasprotnikov. Svet in Komisija bi morala poskrbeti, da bi bila to ključna prednostna naloga.
Ko omenjam dobro upravljanje, imam prav tako v mislih vlogo Kitajske, ki je le bežno omenjena v tej resoluciji. Preseneča me, da ni uspelo izreči nobene kritične opombe glede občasno katastrofalnih posledic vpletenosti Kitajske v Afriko. Evropska unija se lahko morda nekaj nauči iz 2 milijard EUR, ki jih kitajsko-afriški razvojni sklad vloži v Afriko. Dejstvo, da Peking vlaga tudi v države kot je Zimbabve, pove vse o prispevku Kitajske za dolgoročno demokracijo in dobro upravljanje v Afriki.
Prav tako imam pripombo za poročevalko. V odstavku 46 se navezuje na zanesljivo in neodvisno preskrbo s hrano v Afriki. Mislim, da v tej resoluciji manjka besedilo, ki bi bilo poglobljeno v problem, ki obstaja že mnogo let, in sicer, najemanje ali celo nakup velikih površin kmetijske zemlje s strani zunanjih držav ali podjetij, pri čemer gre pridelek k tujim vlagateljem in zato ne koristi nedohranjenemu krajevnemu prebivalstvu. Takšni položaji so res precej mučni. Nadalje, ta vlaganja ne zagotavljajo nobenih delovnih mest. Sramotno je, da resolucija ne obravnava tega specifičnega problema, ki trenutno v medijih ponovno dobiva veliko pozornosti.
(DE) Gospod predsednik, kot predsednik začasne delegacije za odnose z vseafriškim parlamentom, bi rad danes priložnost izkoristil, da se zahvalim mnogim sodelujočim ljudem. Najprej bi se rad zahvalil Mariji Martens, ki je pripravila odlično poročilo o napredku glede dogovorjene strategije Afrika-EU. Drugič bi se rad zahvalil vpletenim institucijam. V okviru heksaloga, to je z vključevanjem šestih sogovornikov, smo uspeli doseči dogovor med tema dvema parlamentoma. Obe Komisiji sta se strinjali, prav tako pa tudi oba Parlamenta in oba Sveta. Kar zadeva Svet, bi izpostavil predvsem pravno službo, ki je vedno izjemno pomembna, ko gre za takšne zadeve, saj včasih skupna stališča tu niso uspešna. Vendar pa smo po prvem zasedanju v Adis Abebi uspeli na našem drugem današnjem zasedanju izvesti in se končno dogovoriti o tem, kar smo se dogovorili glede vključenosti obeh parlamentov.
Rad bi komentiral izjavo gospoda Hutchinsona. Kaj se v resnici dogaja? Da, mnogo slabih stvari se dogaja v Afriki. Vendar pa je moj vtis in morda je to naključje, da se je od sporazuma o tej skupni strategiji na udarce Afrika odzivala drugače. V Mavretaniji, Gvineji, Gvineji Bissau in na Madagaskarju se je Afrika odzvala tako, da je začasno prekinila članstvo teh držav. To se ni zgodilo v preteklosti. Takrat bi bil to kot običajno posel.
Upam, da bo naslednje skupno letno poročilo o napredku mnogo bolj specifično kot je prvo pri predstavitvi rezultatov in pri njegovi navedbi finančnih okvirov. Zlasti je pomembno, da smo oprezni v smislu spoštovanja zavez, ki so jih sprejele Evropska unija in njene države članice z namenom, da se izberejo razvojni cilji tisočletja. Prav tako moramo zagotoviti, da svetovna recesija, ki prizadeva vse, ne bo povzročila nesorazmernega prikrajšanja državam in ljudem Afrike, glede na to, da so že sedaj najbolj ranljivi.
Drugič, nadaljevanje finančne in gospodarske krize bi lahko žal poslabšalo položaj, ki je pred afriškimi državami. Vodilne svetovne finančne ustanove za leto 2009 napovedujejo naslednje. Mednarodni denarni sklad ocenjuje, da se bo svetovni BDP zmanjšal za 1 %, na drugi strani pa Svetovna banka ocenjuje padec za 2 %. STO predvideva zmanjšanje vrednosti svetovne trgovine za kar 9 %. To se bo zgodilo prvič po 50 letih. Kriza, s katero se sooča večina razvitih držav, bo po navedbah Mednarodnega denarnega sklada vplivala tudi na države v razvoju, vključno s tistimi v Afriki, hkrati pa se bo povečala brezposelnost in revščina bi lahko povzročila javne nemire in bi lahko v nekaterih primerih pripeljala tudi do vojne.
V preteklem letu smo dosegli malo napredka na ciljih, ki smo si jih zastavili, in glede na to, da akcijski načrt zajema obdobje do leta 2010, moramo takoj ukrepati na dveh pomembnih področjih. Najprej, sodelovati moramo pri demokratičnem upravljanju, krepitvi ustanov in povečanju vloge civilne družbe, s posebno pozornostjo na politikah spola. Drugič, sodelovati moramo pri obravnavanju osnovnih družbenih potreb, kot je boj proti lakoti in začetek razvojnih programov na področjih izobraževanja, zdravstva in dostopa do osnovnih virov kot je voda.
Nadalje obžalujem, da ni bilo mogoče izvesti temeljite reforme institucionalnih mehanizmov, ki upravljajo odgovornost Parlamenta za razvojno politiko. Spomnim se, da ste zahtevali, da se razpravlja o državnih strateških dokumentih, ne le tu, ampak tudi v nacionalnih parlamentih partnerskih držav. Evropski svet mi tega ni dovolil, zato sem poslal državne strateške dokumente skupni parlamentarni skupščini. Po tej poti ste jih potem poslali naprej različnim parlamentom v Evropi, a to ne doda k nobeni vrsti institucionalnega upravljanja, kot si iskreno želim, da bi bilo. V opomin dodajam, da bo to še naprej ena mojih brezpogojnih prednostnih nalog, ker bi naredili ogromen napredek, če bi bili Evropski razvojni skladi vključeni v proračun. Dokler pa ta ne bo vključen v proračun, imamo še vedno slabe razloge, da ne dovolimo Parlamentu igrati vloge, ki bi jo moral, in zaradi tega bo komisar, zadolžen za razvoj, včasih nemočen. Mnogo preprostejše bi bilo, če bi tu v Parlamentu razpravljali o prednostih nalogah, programih in projektih. Lahko bi napredoval, podprt s tem ozadjem. Žal, pa to še ne drži. Upam, da bomo prišli do tam.
Ne želim preskakovati vprašanj, ki se mi prav tako ne zdijo pravilna. Opomnil bi vas, da smo preteklo leto na evropski ravni potrošili prispevek Komisije in držav članic, vedoč, da je vsaka vložila 46 milijard EUR. Vendar pa smo 1,7 milijard EUR v zaostanku s programom, ali recimo temu za zastavljenim ciljem. V nobeni meri nisem zadovoljen s tem in mislim, da se moramo v prihodnosti boriti za to. Parlament bo moral biti resnični ambasador tega sporočila in bo moral uporabiti pritisk. Potrebovali bomo vso moč, ki nam je na voljo na politični ravni, preprosto, da bomo držali države članice, da bodo spoštovale svoje zaveze z leta 2005. Ne bo enostavno. Še vedno se spomnim boja za milijardo EUR za instrumente za hrano. To ni bilo enostavno, a dosegli smo dobre pogoje. Dobili smo dodatno milijardo, vendar je bila ta razširjena na tri leta namesto na dve. K sreči se projekti pomikajo naprej in njihovo izvajanje napreduje v pozitivnem smislu. Zato se seveda popolnoma strinjam.
Gospod Cook, povedati vam moram, da se ne strinjam s tem, da smo zgubili naše ideale. Mislim, da to ni tako. Mislim, da morate le slišati glasove v tem Parlamentu, da bi spoznali, da smo še vedno izredno predani zagovarjanju držav v razvoju. Ni res, da ne prispevamo k rešitvi. Očitno ni mogoče pričakovati, da bomo lahko rešili vse, a zgrozim se ob misli kako reven bi bil svet brez evropske pomoči.
To ni dovolj, popolnoma se strinjam, a predstavlja 57 % svetovne pomoči. Žal mislim, da o tem ne moremo razpravljati sedaj, a vprašanje glede tega, če vemo, ali evropska pomoč iz naših držav članic ali od Komisije še vedno dosega svoje cilje, ali je še vedno učinkovita, če je to dober način dela, je druga zadeva. Rad bi, da se ta razprava vrne na vprašanje ustanavljanja ali neustanavljanja proračunske podpore in pogojenosti, ker sem tudi sam, kot vi, zelo negotov glede slednjega.
Glede na povedano moramo še vedno vedeti kaj hočemo. Če hočemo, da vlada pristopi k civilni družbi ali pridobi njeno prebivalstvo, ali v nekaterih primerih parlament, k sodelovanju, moramo ravno tako sprejeti, da moramo uveljaviti pogoje. To je zato, ker včasih ni dovolj, da preprosto rečemo vladi: "upamo, da boste to storili", da strastno prosimo ali preprosto prijateljsko predlagamo. Vprašanje, ki obkroža pogojenosti (beseda pogojenost mi ni všeč, raje govorim o merilih), je še vedno pomembno. Ko na primer govorite o profilu, verjamem, da je še vedno precej običajno, da lahko enega ustvarite. Ta profil ni bil uporabljan za pripravo proračuna za pobudo. Za nas je še vedno precej običajno, da analiziramo profile upravljanja vsake države, ko se pripravljamo, da jim bomo dodelili dodatnih 25 ali celo 30 % finančnih spodbud. Vse te razprave so še vedno odprte. Ne želim jih zapreti, a upam, da bomo na neki točki to sposobni storiti.
Vsekakor je priporočljivo dvomiti v kakovost razvojnih politik, določenih med Kitajsko in Afriko. Ne moremo ju kritizirati, ker to počneta, a lahko se sprašujemo. Na primer, že nekaj mesecev prejemam poročila o kitajskih pogodbah v Demokratični republiki Kongo. Ne pravim, da so to slabe pogodbe. Preprosto pravim, da si cela vrsta vprašanj zasluži odgovore. Trenutno smo zaposleni z odgovarjanjem nanje, predvsem na vprašanje državnega jamstva, ker je to sporazum, ki se sklene z zasebnim podjetjem. Prav tako se ukvarjamo z določenim odstotkom posojil v primerjavi z darili, z dejstvom, da niso bila razpisana, in dejstvom, da je znesek skoraj enak tistemu, ki ga je država dolžna Evropskemu denarnemu skladu. Vse to so vprašanja, za katere je treba najti rešitve, a ne z odpovedjo tovrstnega odnosa. Afriške države imajo pravico sklepati sporazume o partnerstvu tudi s Kitajci. Na to točko se ne bom vrnil.
Res je, da sedaj obstajajo, kot smo povedali na nekem drugem zasedanju, prekrivanja in podvajanja. Obstaja celo konkurenca in ni vedno koristna konkurenca. Povem vam lahko, da je bilo narejenega veliko napredka v preteklih dveh letih, predvsem s Svetovno banko. Povem vam lahko, da sem zaradi novega sporočila, strategije in filozofije, ki jih zaznavam pri Svetovni banki, precej optimističen. Zato ostaja še prostor za drugo vrsto sodelovanja, za sodelovanje med razločnimi partnerji, in mislim, da ste res pokazali na temeljno točko, ki jo bomo morali podrobno obravnavati.
Drugič, zaposlen sem s pripravo sporočila, aprilskega svežnja, ki sem ga obljubil in seže dlje od javne pomoči za razvoj. Poskusil bom mobilizirati celotno vrsto oddelčnih proračunov Komisije za razvojne politike. Povedati vam moram, da obstajajo nekatere resnično zanimive prednosti. Prav tako na svežnju delam z Evropsko investicijsko banko, predvsem glede podporne infrastrukture, da bi jih poskusil hitro razviti in imeti hiter učinek. S tem bom prišel v Parlament v Aprilu. Povedal bi rad le, da moramo zajeti še eno pomembno vprašanje, in sicer vlogo civilne družbe in nacionalnih parlamentov.
S tem bom zaključil. Gospod Hutchinskon je nekoč predlagal, da bi bilo mogoče s poslanci tega parlamenta izvesti nekatere poskuse in morda s poslanci parlamentov držav članic, da se, kjer je to mogoče storiti, izvedejo razprave o državnih strateških dokumentih. To sem imel priložnost storiti v treh različnih državah. Zelo dobro je delovalo, a očitno je, da je delovalo dobro, ker smo imeli v teh treh državah podporo njihovih vlad, ker je to brez podpore v zvezi s tem vprašanjem izredno težko. Zato mislim, da imate prav: mobilizacija parlamentarnih ukrepov je vsekakor ena od prednostnih nalog. V vsakem primeru mi verjemite, da bom storil vse, kar je v moji moči, da to zagotovim.
poročevalka. - (NL) Gospod predsednik, dejansko nimam več kaj dosti za dodati. To je prva razprava o izvajanju strategije. Začeli smo, a še vedno smo na začetku. Izredno veliko je treba še storiti. Afrika ostaja najrevnejša država. Vsi ste izpostavili kje so naše skrbi in s kakšnimi izzivi se soočamo, naj bo to v zvezi z mirom in varnostjo, gospodarsko rastjo, dobrim upravljanjem, krepitvijo zmogljivosti ali vlogo parlamentov in civilne družbe. Komisar je v zvezi s tem podal nujne pripombe.
V tem okviru je res, da bi lahko proračunska podpora, to je finančna podpora, ki je vključena neposredno v proračun držav upravičenk, uspešno pripomogla k zagotavljanju predvidljivejše pomoči, ki je usmerjena v prednostne sektorje in je zato učinkovitejša. Zato je Komisija pripravila zamisel, da bi sklepala pogodbe o razvojnih ciljih tisočletja, kar namerava predlagati določenim državam, da bi dodelila sredstva za šestletno obdobje in pripravila letno spremljanje, pri katerem je poudarjeno doseganje rezultatov glede zdravja in izobraževanja.
V našem poročilu je poudarjena pomembnost takšne pobude, prav tako pa je postavljena vrsta vprašanj, na katere so potrebni jasni odgovori. Katera merila bo na primer Komisija predlagala, ki jih morajo države v razvoju izpolnjevati, da bi si lahko prizadevale za sklenitev tovrstne pogodbe? Kakšna bo življenjska doba takšnega projekta in kakšni bodo pogoji za njegovo izvajanje? Prav tako bi radi poudarili, da Komisija še ni objavila nikakršnega uradnega sporočila o tej temi, če želite vedeti več, trenutno ni notranjih dokumentov, na katere bi se sklicevali, ampak so na spletni strani Odbora za razvoj na voljo le osnovne informacije.
Kljub temu, da ima proračunska podpora Komisije več pozitivnih lastnosti, kot je njena povezanost z doseganjem rezultatov glede zdravja in izobraževanja ali na splošno njeno načrtovanje na vsaka tri leta, bi morali vedeti, da je to daleč od popolnosti. Na primer, naj vas spomnim, da bo Komisija, kot tudi večina drugi ponudnikov pomoči, zagotovila le proračunsko podporo za države, ki so izvajale program Mednarodnega denarnega sklada. Ta položaj je problematičen predvsem, ko vemo, da lahko takšni programi omejijo pristojnost vlade za vlaganje v razvoj in ko se določijo previsoki cilji, predvsem glede inflacije in proračunskega primanjkljaja.
Ne želim zaključiti ne da bi se za trenutek dotaknil nedavnega posebnega poročila Računskega sodišča o razvojni pomoči Evropske komisije za zdravstvene storitve v podsaharski Afriki. Sklepi poročila so zaskrbljujoči. S finančnega vidika vidimo, da se prispevki javne pomoči zdravstvenemu sektorju niso povečali od leta 2000. Nadalje, kaže, da je bila proračunska pomoč v zelo mali meri uporabljena za zdravstveni sektor podsaharske Afrike. Posledično, komisar, razumete zakaj se v našem poročilu vračamo k zamisli, da je popolnoma nujno, da se bolj osredotočimo na zdravstveni sektor, prav tako pa tudi, da ni ničesar, kar bi zagotovilo, da nam bodo dosego tega omogočile pogodbe o razvojnih ciljih tisočletja.
Komisija je v veliki meri že povečala uporabo proračunske podpore in bo to ponovno storila v naslednjih šestih letih v okviru desetega Evropskega razvojnega sklada (ERS). To je za večjo učinkovitost tega instrumenta in večjo predvidljivost in zato je Komisija v posvetovanju z državami članicami in drugimi zainteresiranimi stranmi izdelala dolgoročnejšo obliko proračunske podpore, ki smo jo poimenovali pogodba o razvojnih ciljih tisočletja za države, ki izpolnjujejo določena merila: dobra učinkovitost v preteklosti, zanesljivo upravljanje javnih financ, ustrezna oddelčna politika in tako dalje. Pogodba o razvojnih ciljih tisočletja je naravni razvoj splošnih proračunskih podpor, ne le zato, ker je bolj predvidljiva, ampak predvsem, ker je osredotočena na rezultate in ima odziv, ki se razvršča glede na učinkovitost. To o partnerske države, ki se obvežejo k osredotočanju svojih politik in posledično svoje potrošnje na razvojne cilje tisočletja.
Pogodba o razvojnih ciljih tisočletja nudi naslednje ključne elemente: šestletno zavezo, to je šest polnih let v nasprotju z običajnim trajanjem treh let za splošne proračunske podpore, zagotovljeno stalno plačilo vsaj 70 % celotnih obveznosti, če ni kršitve pogojev v katerih plačila zastarajo ali bistvenih in temeljnih elementov sodelovanja, spremenljivi del do 60 %, namenjen, da se nagradi učinkovitost z namenom doseganja razvojnih ciljev tisočletja in povezanih s kazalniki rezultatov, predvsem na področjih zdravja in izobraževanja, prav tako pa napredka na področju upravljanja javnih financ.
Po ocenitvi 10 držav je Komisija pogodbe o razvojnih ciljih tisočletja dodelila sedmim, in sicer Burkini Faso, Gani, Maliju, Mozambiku, Ruandi, Ugandi, Tanzaniji in Zambiji. Ti programi so bili lani decembra prestavljeni državam članicam, ki so jih dodelile. Tri pogodbe so že bile podpisane: Zambija in Ruanda, ki sem jih podpisal osebno, pa tudi Mali. Druge bodo zaključene v naslednjih nekaj tednih. Skupaj teh sedem programov predstavlja približno 1,8 milijard EUR. Z drugimi besedami: približno 50 % celotne splošne proračunske podpore in približno 14 % celotnega desetega ERS za nacionalne usmeritvene programe.
To zato ni le stvar zaščite delavcev ampak zaščite konkurenčnosti podjetij, ki spoštujejo pravila. Z eno besedo, gre za preprečevanje sivega gospodarstva. Dokler so podizvajalske verige skriven način za ohranjanje nizkih plač in izogibanje plačevanju davkov in socialnih prispevkov, bo breme padlo na davkoplačevalca in konkurenčna podjetja, večina katerih so mala in srednje velika podjetja. Tudi podizvajalci, ki so pogosto mala podjetja, potrebujejo jasna pravila, ko delajo za zelo velike izvajalce.
Ne glede na to, kako pomembno je lahko podizvajanje za povečanje produktivnosti in konkurenčnosti, v celoti priznavamo potrebo po učinkovitih ukrepih za zagotavljanje, da niti ne spodbuja niti ne poenostavlja neupoštevanja pogojev zaposlovanja, predvsem tam, kjer so dolge podizvajalske verige. Zadostne, učinkovite, svarilne kazni so potrebne za zagotavljanje, da bodo podizvajalci v celoti izpolnjevali svoje pravne in pogodbene obveznosti, predvsem glede pravic delavcev. Večja preglednost v postopku podizvajanja bo vodila do večje splošne zaščite pravic delavcev, vprašanje, ki mu je Komisija, kot veste, vdana in bo takšna tudi ostala.
Zdi se, da gre poročilo v to smer tudi v odstavku 15, kjer poziva k oceni vpliva dodane vrednosti in možnost takšnega instrumenta Skupnosti. Kar zadeva poziv, da Komisija zagotovi učinkovito upoštevanje direktive o napotitvi delavcev, iz odstavka 25, bi rad poudaril, da smo nedavno ustanovili delovno skupino na visoki ravni glede napotitve delavcev. Ta delovna skupina je sestavljena iz predstavnikov iz držav članic in socialnih partnerjev in je usmerjena v izboljšanje praktične uporabe direktive in predvsem upravnega sodelovanja med državami članicami. Prvi sestanek bo imela 25 marca.
Popolnoma se strinjam, da so za ta problem potrebne popolnejše raziskave in da moramo pred predstavitvijo osnutka previdno preučiti različne neregulativne metode za reševanje nekaterih vprašanj iz poročila, z drugimi besedami: izboljšano sodelovanje in usklajevanje med nacionalnimi organi, inšpekcijo in drugimi nacionalnimi organi pregona, zavest o dobri praksi v podjetjih, sedanje smernice in standardi, pobude glede družbene odgovornosti in pogodbe nadnacionalnih podjetij, v katere so že vključene inovativne določbe, ki se nanašajo na postopke ocenjevanja tveganja in nadzor podizvajalcev.
Njegovo poročilo učinkovito zajema trgovino z blagom, storitvami, naložbami in intelektualno lastnino ter z vprašanji glede razvoja. Skupna alternativna resolucija s strani skupin PPE-DE, ALDE in UEN ni bila predložena zaradi občutka, da je prvotna odločitev odbora izid precej nereprezentativnega glasovanja, zaradi česar je ostalo poročilo z več zaščitniških klavzul nedotaknjeno. Alternativna resolucija bolje izpostavlja kako pomembna trgovinska partnerka je Indija za EU in koristi, ki jih lahko liberalizacija trgovine prinese obema državama.
EU in Indija sta s pogajanji začeli junija 2007, in sicer glede tako imenovanega sporazuma o prosti trgovini, a mnogi bi ga verjetneje pravilneje imenovali prednostni tržni sporazum. Poročilo poziva k zaključku obsežnega, ambicioznega in uravnoteženega sporazuma o prosti trgovini med EU in Indijo, ki bi moral izboljšati tržni dostop do blaga in storitev in pokrivati znatno število področji trgovine ter vključevati določbe o regulativni preglednosti na področjih, ki se nanašajo na skupne naložbe v trgovino, pa tudi na področja kot so sanitarni in fitosanitarni standardi, varstvo intelektualne lastnine, olajšanje trgovine in carina.
Glavne točke poročila kažejo, da so se, če pogledate trgovino z blagom, povprečne tarife, ki se uporabljajo v Indiji, zmanjšale na ravni, ki jih je sedaj mogoče primerjati z drugimi državami v Aziji - predvsem povprečna tarifa, ki se uporablja v Indiji, je sedaj 14,5 % v primerjavi s povprečjem EU, ki znaša 4,1 %. Prav tako ugotavlja zaskrbljenost Indije glede izvajanja sistema REACH, dragih certifikatov za izvoz sadja v EU in dragih postopkov za ugotavljanje skladnosti glede oznake CE, ter poudarja, da mora sporazum o prosti trgovini ta vprašanja rešiti.
Na koncu pa poročilo priznava, da je obsežno razvojno poglavje temeljni del vsakega sporazuma o trgovini in da bi morali zagotoviti trgovino in neposredne tuje naložbe. Prav tako priznava, da predvsem v tem Parlamentu obstaja zaskrbljenost glede vprašanj, kot so okoljski standardi in osnovna delavska zakonodaja ter zakonodaja o varnosti in zdravju pri delu. Prav tako bi morali priznati, da lahko pri iskanju nekakšnega ravnotežja med vprašanji trgovine in zaščito okolja, standardi Mednarodne organizacije dela itd, nihalo pogosto zaniha predaleč na eno stran in bodo na koncu imela ta prednost pred trgovino in obsodila revne države na še večjo revščino, ker podjetnikom v teh državah otežujemo razvoj njihovih zmogljivosti.
Predvsem sem hvaležen gospodu Kamallu in Odboru za mednarodno trgovino za odlično delo, ki so ga skupaj s povezanima Odborom za zunanje zadeve in Odborom za razvoj opravili pri pripravi poročila o Sporazumu o prosti trgovini EU/Indija. Izmenjave s Parlamentom so bile zelo obsežne, osnutek predloga za resolucijo obravnava skoraj vse možne vidike pogajanj o sporazumu o prosti trgovini med Evropsko unijo in Indijo. Izražena mnenja so koristno orodje za naša pogajanja o sporazumih o prosti trgovini.
V sredo je naš Parlament izrazil svoje mnenje glede prihodnosti sporazuma o prosti trgovini med Evropsko unijo in Indijo. Zaradi dela socialdemokratov besedilo, ki ga je sprejel odbor, poudarja gospodarsko in socialno krhkost Indije, države, kjer 80 % prebivalstva živi od manj kot 2 USD na dan. Da bi se spopadla s takšnim stanjem, je Skupina socialdemokratov v Evropskem parlamentu predložila številne spremembe, ki poudarjajo, da bi vsako krepitev tržnih odnosov EU z Indijo moral spremljati strog okvir za preprečevanje vsake liberalizacije javnih storitev, za zagotovitev dostopa do javnega zdravstva in osnovnih zdravil in za zaščito interesov najbolj ranljivih ljudi in sektorjev. Ni presenetljivo, da je desnica v Parlamentu oblikovala zavezništvo, da bi predlagala mnogo bolj liberalno besedilo na plenarnem zasedanju, kjer poziva predvsem k liberalizaciji bančništva, zavarovalništva, poštnih storitev in javnih naročil. Pri ponedeljkovem glasovanju bom zagovarjal vizijo socialdemokratov o pravični in nepristranski trgovini in bom nasprotoval vsem poskusom desnice, da ta načela prekliče.
To poročilo pozdravljam, ker poziva k zaključku obsežnega, ambicioznega in uravnoteženega sporazuma o prosti trgovini med EU in Indijo, ki bo izboljšal tržni dostop do blaga in storitev in pokrival znatno vso trgovino ter vključeval določbe o regulativni preglednosti na področjih, ki se nanašajo na skupno trgovino in naložbe, pa tudi standarde in postopke skladnosti, SPS, pravice intelektualne lastnine, vključno z uveljavljanjem, olajšanjem trgovine in carine, javnimi naročili, trgovino in konkurenco pa tudi trgovino in razvoj ter klavzulo o človekovih pravicah kot temeljni element sporazuma o prosti trgovini.
Komisar, najprej bi rada postavila zelo preprosto vprašanje: ko gredo potrošniki v supermarket nakupovati mleko ali jogurt, zakaj ga kupijo? Zaradi mleka in jogurta ali zaradi steklenice in lončka? To vprašanje sem vam zastavila zato, ker sta bila potrošnikom spretno sporočena dojemanje in odnos, da kupujejo živila, kjer je industrija, ki ga predeluje, trži in prevaža, sedaj pomembnejša kot kmetijski proizvod, sama surovina. Pred približno 15 leti so kmetijski pridelki znašali približno 50 % končne vrednosti proizvoda, danes pa ne presegajo 20 %.
Ne poskušamo določati meja, razvrščati pridelovalnih področij v dobavni verigi, kmetov, proizvajalcev, veletrgovcev in trgovcev na drobno med dobre, slabe in grde, ker verjamem, da ne živimo družbi in gospodarstvu "divjega zahoda". Verjamem, da živimo v gospodarstvu, ki temelji na predpisih notranjega trga Evropske unije, trga, ki nudi priložnost za rast in konkurenčnost, ko posluje pregledno, a odpravlja ali izloča proizvajalce in gospodarske dejavnosti, ko so ti nepravični in jih prežemajo nepregledne funkcije.
Poleg tega se zaradi analize strukturnih dejavnikov bojimo nadaljnje rasti cen kmetijskih surovin v srednje- in dolgoročnem smislu. Z izboljšanjem delovanja živilske preskrbovalne verige bi moralo biti mogoče izogniti se tako visokim dvigom cen hrane in krotiti nestabilnost potrošniških cen. Strinjam se z večino skrbi, ki so izpostavljene v poročilu v zvezi s potrebo po izboljšanju celotnega delovanja živilske preskrbovalne verige. Predvsem obstaja potreba po povečani preglednosti po vsej verigi, da bi se potrošnikom ponudilo boljše informacije in za izboljšanje načina kako se dodana vrednost deli po verigi.
V sporočilu o cenah hrane, ki je bilo sprejeto v decembru, je Komisija prav tako predlagala v obliki načrta več rešitev za izboljšanje poslovanja živilske preskrbovalne verige v Evropi. Pomembno je napredovati pri izvajanju tega načrta. Predvsem moramo napredovati pri uvedbi trajnega evropskega observatorija za živilsko preskrbovalno verigo in cene hrane. Z zagotavljanjem zanesljivih informacij glede cen od začetka do konca verige bomo lahko pomagali v boju proti pomanjkanju preglednosti, hkrati pa bomo izboljšali naše razumevanje delovanja verige.
Prav tako moramo napredovati pri analizi, kako je dodana vrednost razdeljena po verigi. Temu vprašanju pripisujem poseben pomen. Kakor je priznano v sporočilu o cenah hrane, imajo neravnovesja med pogajalsko močjo kmetijskih proizvajalcev in preostalo verigo resen učinek na marže proizvajalcev v kmetijskem sektorju. Nedvomno bi bila prizadevanja za razjasnitev in razumevanje vprašanja kako je dodana vrednost razporejena, prvi korak proti povrnitvi ravnovesja pogajalske moči po vsej verigi. V tem smislu bi bilo treba poudariti, da konkurence živilske preskrbovalne verige Evropske unije ni mogoče graditi v škodo nekaterih njenih sestavnih delov. Za proizvajalce hrane in trgovce na drobno v agroživilskem sektorju je bistvenega pomena, da se bodo lahko še naprej zanašali na trajnostno, konkurenčno kmetijsko proizvodno platformo v Evropski uniji.
V kontekstu zmanjšane kupne moči v Evropi je bilo pomembno, da Parlament sprejme odločitev glede problema, za katerega so rešitve vseeno znane. Dejansko lahko razlike v cenah med začetkom in koncem živilske preskrbovalne verige segajo celo do razmerja ena proti pet in, čeprav liberalci tega še vedno nočejo priznati, je potrebno probleme trga reševati, da bi se zagotovile razumne cene za potrošnike in dostojni dohodki za kmete. Sama sem predlagala, da je treba v besedilu ponovno zagotoviti pomembnosti instrumentov za ureditev trga - ti pa so še pomembnejši zaradi krize, ki jo prestajamo.
Poleg tega usposabljanje ceni kot zelo pomemben dejavnik za uspeh strokovnjakov na umetnostnem in ustvarjalnem področju, saj študij umetnosti, ki se osredotoča na razvoj kariere in poklica, zahteva od študentov poleg njihovega talenta tudi trdno kulturno podlago, ki jo je mogoče dobiti le skozi večdisciplinsko in sistematično usposabljanje. To poveča možnosti za dostop do zaposlitve v sektorju v tolikšni meri, da zagotavlja splošno izobrazbo, raziskovalno metodologijo, podjetniške sposobnosti in poslovno znanje pa tudi spretnosti na različnih področjih dejavnosti.
Vprašanje zavzema vse pomembnejše mesto na evropski ravni. Dejansko se strinjamo, da kultura in umetnost predstavljata temeljni deli izobraževanja. Pomagata razvijati rahločutnost in samozavest, temeljne kakovosti ne le za našo vlogo državljanov pač pa tudi za vlogo gospodarskega subjekta, ki je v vsakem izmed nas. O tem ni dvoma. Umetnostno izobraževanje je vektor dobrobiti, ustvarjalnosti in socialnega vključevanja. Bistveno je, da se spodbuja v evropskih izobraževalnih sistemih od čim zgodnejših let.
Pomembnost umetnosti in umetniškega izobraževanja pri gradnji boljše družbe gre z roko v roki z njenim vplivom na gospodarsko življenje. Po nedavnih ocenah je prispevek kulturne in ustvarjalne industrije k ustvarjanju gospodarskega bogastva ocenjen na 2,6 % evropskega BDP. Poleg tega lahko ima gospodarska dejavnost koristi od umetnosti in kulturnega izobraževanja. Inovacije spodbujajo ustvarjanje sinergij med tradicionalnimi področji dejavnosti in med bolj inovativnimi področji. Danes moramo združiti tehnologijo in dizajn, hkrati pa vključevati tudi načela trajnosti in gospodarskega preživetja. Ta zveza zahteva ponovno opredelitev načinov prenašanja in pridobivanja znanja.
Evropska agenda za kulturo je uvedla nove metode, predvsem strukturirani dialog s civilno družbo in nedavno tudi nove odprte metode za kulturno uskladitev. Izvajanje teh metod je bilo omogočeno zaradi začetnega triletnega delovnega načrta, ki ga je Svet sprejel 21. maja 2008 in opredeljuje pet prednostnih delovnih področij. V tem okviru je bila sestavljena delovna skupina strokovnjakov iz držav članic v zvezi s temo sinergij med kulturo in izobraževanjem. Ta skupina bo pripravila priporočila za opredelitev dobrih praks na nacionalni ravni, prav tako pa tudi številna priporočila za države članice in evropske institucije. Poleg tega bo zagotovila metode za oceno napredka, doseženega na področju politik, ki sodijo v njen mandat. Na koncu pa bi morala ta skupina dati dragocen prispevek evropskemu forumu za kulturo, ki je načrtovan za 29. in 30. septembra 2009 v Bruslju.
Ko sem prejel poročilo, sem ga začel brati z velikim navdušenjem. Povedati moram, da se je moje navdušenje do neke mere zmanjšalo do konca, saj sem se sam zavedel koliko ovir obstaja pri aktivnem dialogu z državljani in kako oddaljen je birokratski sistem Evropske unije od vsakodnevnih življenj in želja njenih ljudi. V vsakem primeru sem zaradi poročila spoznal, da, kar morda ni presenetljivo, nižja kot je raven izobrazbe ali položaj naših državljanov, manj razumejo vključevanje in bolj so evroskeptični.
To je že dolgo želja poslancev Evropskega parlamenta, njihova želja, lahko pa bi rekli tudi njihova zahteva, da bi moral Euronews, ki je vsaj deloma financiran z denarjem EU, predvajati programe v uradnem jeziku vsake države članice. Nekaj nesmiselnega je v dejstvu, da Euronews predvaja v arabskem ali ruskem jeziku, ne pa v madžarskem ali v nekaterih drugih jezikih držav članic. Žal moram poročati, komisar - predvidevam, da to slišite prvič - da v paketih kabelske televizije v Budimpešti ni več Euronewsa v angleškem jeziku, namesto tega pa ponujajo program v kitajskem jeziku, saj je žal večje povpraševanje po kitajski televiziji kot po Euronewsu, glede na to, da se slednje ne predvajajo v madžarskem jeziku, medtem ko sedaj v naši državi živi precejšnje število Kitajcev.
To je bila podlaga dela Komisije v zadnjih štirih letih. Zelo pozdravljam poročilo gospoda Hegyija z naslovom "Aktivni dialog z državljani o Evropi". Stremimo k temu, da bi dali državljanom 27 držav članic Evropske unije širok razpon osnovnih informacij o Evropski uniji, da bodo lahko ne le razumeli kako bi lahko Evropska unija pomagala pri reševanju velikih izzivov, ki so danes pred Evropo in svetom, ampak tudi izmenjala in delila svoja mnenja glede te teme.
Poleg tega pa Komisija zagotovo ne more biti sama pri komuniciranju z državljani glede vprašanja Evrope. Potrebna so združena prizadevanja vseh institucij in vseh držav članic. Zato smo z državami članicami in s Parlamentom sklenili dogovor za skupno komunikacijo o Evropi. Ta politični dogovor z naslovom "Partnerstvo za komuniciranje v Evropi" je bil podpisan 22. oktobra 2008. Tako se je prvič zgodilo, da so se ustanove držav članic Evropske unije skupaj zavezale, da bodo o Evropi komunicirale z državljani Evropske unije. Sedaj je za nas pomembno, da v celoti izvajamo ta dogovor. Popolnoma se strinjam glede pomembnosti procesa posvetovanja z državljani in glede potrebe po razširitvi dialoga na vse ravni družbe.
To priložnost bom izkoristil, da naznanim, da Komisija prav tako namerava v okviru evropskih volitev voditi posebne dejavnosti v okviru pobude Narčta D, znanega kot Debate Europe (Razpravljajmo o Evropi). Glede izdelave nove spletne strani in izdelave povezav z lokalnimi televizijskimi postajami bi rad povedal, da je Komisija v postopku ustvarjanja mrež radijskih in televizijskih operaterjev, ki bodo predvajali programe o evropskih vprašanjih. Ko bodo pripravljene in bodo delovale, bodo te mreže, skupaj z Euronews, dosegle med 60 in 90 milijoni državljanov vsak teden v vseh jezikih Evropske unije.
Evropskim državljanom moramo omogočiti, da bodo imeli učinkovitejši glas pri oblikovanju politik Evropske unije. Da bi to storili, je potrebno ustrezno izobraževanje, ker je za povezovanje večje nasprotovanje med tistimi z nizkimi ravnmi izobrazbe. Na primer, bistvenega pomena je zagotoviti izobraževanje v zvezi s splošnim znanjem o EU in državljanskim znanjem na odprtih univerzah ali kot del učnega načrta v srednjih šolah. Pomembno je, da ljudje poznajo svoje pravice, da vedo, da EU ne dela nad njimi, ampak z njimi. Poskrbeti moramo, da bodo ustreznejši informacijski viri na voljo v manj razvitih regijah. Birokracija ni tista, ki jamči delovanje demokracije, ampak so to sami državljani - to je jedro demokratične kulture. Nujno je, da mediji pomagajo razvijati komunikacijo med institucijami in državljani, pa tudi komunikacijo med državljani.
Ne moremo pričakovati razumnih odločitev, ali kakršnih koli odločitev s strani državljanov, če jim ne bomo zagotovili ustreznih informacij. Zagotavljanje informacij je naša odgovornost in naša dolžnost, medtem ko je odločanje pravica državljanov. Letos maja bo pet let odkar se je Madžarska pridružila Evropski uniji in že sedaj vidimo, da Evropska unija ni brez obraza, ampak, da smo Evropska unija mi, vsota vseh posameznih državljanov. Vedeti moramo, da je odločanje v naših rokah. Torej izkoristimo to priložnost!
Eden razlog je očiten: Unija ima zelo moški obraz. Predsednik Komisije je moški, prav tako pa tudi 70 % komisarjev. Prav tako z lesenim kladivcem predsednika Evropskega parlamenta udarja moški in moški so predsedniki večine parlamentarnih odborov. Pomembno je, da se v prihodnjem mandatnem obdobju čim bolj izvaja enakost spolov, ko se zasedajo najvišja mesta EU. Tu bi morala biti imenovana vsaj ena ženska.
Gospod predsednik, gospe in gospodje, mislim, da je zelo primerno, da komisar Michel sodeluje pri naši razpravi. Kot vemo, vedno posveča mnogo pozornosti vprašanjem človekovih pravic in tragedijam v Afriki. Dejansko mi daje prisotnost gospoda Michela upanje, da bo morda Komisija resno obravnavala vprašanje, ki danes ne vpliva le na 28 afriških držav in na različne države Bližnjega vzhoda in sosednjih držav, temveč je sedaj posebno pereč problem znotraj same Evropske unije.
Množično priseljevanje, do katerega prihaja v zadnjih letih, je to tragedijo pripeljalo v države EU. Več deset tisoč deklet in žensk je vsakodnevno v nevarnosti, da bi se na njih izvajala grozovita praksa, ki jih nepopravljivo poškoduje s fizičnega stališča, prav tako pa jim zadane tudi izredno resno psihološko škodo. Kljub temu, da je Parlament takšno prakso že večkrat obsodil v preteklih letih in dejansko preko DAPHNE financiral 14 projektov za boj proti pohabljenju ženskih spolnih organov, smo se zato danes ponovno znašli pri razpravi o tem vprašanju, ker se pojav žal ni zmanjšal, ampak se še naprej povečuje.
Pomislite na dekle, ki obiskuje francosko, italijansko ali belgijsko šolo in nenadoma, potem ko se je družila s svojimi sovrstniki, se znajde ugrabljena stran od običajnega in je prisiljena trpeti tragedijo, ki jo bo zaznamovala za vse življenje. To dekle ni le fizično pohabljeno, ampak tudi ne more nadaljevati običajnega odnosa z drugimi ljudmi, počuti se manjvredna, drugačna in v naši družbi nočemo drugačnih ljudi. Hočemo ljudi, ki ne glede na njihovo vero, barvo kože ali geografsko poreklo lahko delajo skupaj za izgradnjo boljše Evrope, ki bo bližje njenim državljanom.
Zaradi tega, gospod predsednik, komisar, hočemo mi, kot Parlament - in rada bi se zahvalila vsem svojim kolegom iz odbora, ki so mi pomagali pripraviti to poročilo -, da se zakoni držav članic uskladijo, da bo pohabljanje ženskih spolnih organov opredeljeno kot prekršek. Nočemo blažilnih predlogov kot je "zbadanje". Hočemo, da bodo ženske popolnoma enake moškim, nočemo obredov iniciacije, ampak namesto tega resnično združevanje. Hočemo, da bodo lahko nevladne organizacije izvajale svoje delo, hočemo preprečevalno politiko, ki vključuje združenja priseljenk, hočemo kaznovati vsakega, ki poskuša pohabljati dekleta in jih zvleči v sprijeno spiralo obupa in marginalizacije.
Evropska komisija je zelo jasno obtožila tako v Uniji kot tudi v tretjih državah nesprejemljivo naravo tradicionalnih praks, ki resno spodkopavajo temeljno pravico žensk in mladih deklet po spoštovanju njihove fizične in umske integritete. Očitno se s poročilom popolnoma strinjamo. Mislimo, da bi morale vse države članice Evropske unije močno ukrepati. Rekel bi, da bi morale mnogo močneje ukrepati, da se te prakse odpravi, tako v Evropski uniji kot tudi v tretjih državah, ker je popolnoma nesprejemljivo in precej nezaželeno, da se to še vedno lahko dogaja v Evropski uniji. Prav tako moramo v okviru vseh političnih dialogov, ki jih imamo s tretjimi državami, poskrbeti, da bodo slednje popolnoma razumele naše stališče. Za trenutek bi se rad odmaknil od besedila, da povem, da vam lahko zagotovim, da je to vprašanje vedno na agendi v vseh političnih dialogih, ki jih imamo z državami v razvoju.
V Evropi je naš glavni instrument program DAPHNE III, ki podpira evropske nevladne organizacije in lokalne in regionalne javne ustanove in oblasti ter njihov boj proti pohabljenju ženskih spolnih organov. Od njegovega začetka v letu 1997 je program DAPHNE sofinanciral 14 projektov, ki so bili posebej posvečeni temu vprašanju, in je zagotovil znesek približno 2,4 milijone EUR. Projekti DAPHNE so nam omogočili izvajanje programov skupnosti za usposabljanje in podporo, za izvajanje naših kampanj ozaveščanja, za analiziranje nacionalnih zakonodaj, za zbiranje informacij in statistik, za razvoj orodij in za vzpostavljanje najboljših praks, ki jih bodo uporabljali akterji na tem področju in za priporočanje političnih smernic evropskim in nacionalnim nosilcem odločanja.
Sedaj bom le za trenutek svojo pozornost ponovno preusmeril stran od besedila. Povedati vam moram, da sem nekoliko šokiran nad nekaterimi vrstami strahopetnosti s strani naših vlad in nekaterih politikov, ki menijo, da je to del kulture in zato nedotakljivo. Žal mi je: najmanj, kar bi morali pričakovati od ljudi, ki so prišli v Evropo, je to, da upoštevajo veljavna pravila. Menim, da ne moremo imeti pravosodja dveh hitrosti, ne moremo imeti koncepta dveh hitrosti. To nima nobenega vpliva na sposobnost evropske države, da pozdravi prišleke, ravno nasprotno. To je razprava, ki sem jo sam doživel v svoji državi v preteklosti. Povedati moram, da sem šokiran, da nekateri ljudje pod pretvezo spoštovanja kulture migrantov v bistvu nočejo kaznovati takšnega ravnanja. Mislim, da, če želimo to vprašanje rešiti v Evropi, moramo doseči stopnjo, kjer takšne prakse kaznujemo. Imeti moramo ta politični pogum in mislim, da to ne bi oviralo sposobnosti države, da sprejme prišleke, če bi morali reči: "To je naša ustava, to so naša pravila, to so naše človeške vrednote in morate jih upoštevati. Če jih ne boste upoštevali, boste ravnali nezakonito in boste kaznovani." S tem zaključujem svoj odmik od poročila, a vesel sem, da sem te stvari povedal, ker se popolnoma strinjam z vašo vznemirjenostjo glede tega vprašanja.
Tretjič, podpira pobude, namenjene okrepitvi obsega ukrepov političnih vodij, skupaj s kampanjami ozaveščanja, ki so usmerjene na vsa področja družbe. Večletni program Haaga, ki zajema različne ukrepe, ki bodo izvedeni za razvoj področja pravosodja, svobode in varnosti, se bo leta 2010 zaključil. Spomladi 2009 bomo v sporočilu predstavili novi program Stockholma 2010-2014. Potrdim vam lahko, da bo ta program polagal velik poudarek na vidik povezovanja z zaščito temeljnih pravic žrtev, vključno s spodbujanjem in zaščito pravic otrok in žensk.
v pisni obliki. - (FR) Vsako leto v Evropi 180.000 migrantk trpi ali so v nevarnosti, da bi utrpele pohabljenje spolnih organov. Pomembno je, da si zapomnimo, da ta pohabljanja predstavljajo kršitev človekovih pravic, ki ima zelo resne fizične in psihološke posledice. Takšnih praks ni mogoče upravičiti na podlagi kulturnih ali verskih tradicij. Da bi jih odpravile, morajo države članice uveljavljati upoštevanje prepovedi, določene v njihovem kazenskem pravu, praksa pohabljenja pa mora biti smatrana kot kaznivo dejanje. Hkrati pa morajo dejanske ali morebitne žrtve dobiti dostop do pravne in medicinske pomoči.
EU mora povečati svojo podporo tistim nevladnim organizacijam, ki opravljajo edinstveno delo na tem področju, in sicer pri preprečevanju in pomoči. Na nacionalni in evropski ravni bi usmerjene informacije in izobraževalne kampanje odpravile tabuje, povezane s temi praksami, hkrati pa bi družine obveščale o kriminalnih posledicah takšnih pohabljenj. Zato je pomembno, da se EU tega problema loti tako, da opredeli skupne preventivne ukrepe za prepoved prakse pohabljanja v EU in da opozarja na to prepoved v vseh sporazumih o sodelovanju, ki se sklepajo s tretjimi državami. Pohabljenje spolnih organov je socialni problem, ki se tiče vseh nas.
Prav tako izpostavljam pomembnost jezika kot dejavnika socialne vključenosti. Podpiram pomembnost dialoga z drugimi območji sveta, pri čemer se pozornost posveča posebnim povezavam, ki obstajajo v smislu jezika, zgodovine in kulture med državami EU in tretjimi državami. Navajam potrebo po politikah, ki podpirajo prevajanje, tako literarno kot tudi tehnično. Obravnavam vprašanje večjezičnosti avdiovizualnega sektorja, potrebo po podpori jezikovnih učiteljev in razširitev kazalnikov jezikovne sposobnosti na vse uradne jezike EU, brez vpliva na njihovo razširitev tudi na druge jezike, ki se govorijo in študirajo v Evropi, vključno s klasično grščino in latinščino.
Pozdravljam vašo podporo za naš pristop. Da bi dosegli te skupine, so bistvenega pomena motivacija posameznika in izvajanje ustreznih učnih metod. Nove tehnologije, kot so internet in interaktivni avdiovizualni mediji, nudijo mnoge možnosti za dosego teh skupin in za razvoj in prilagoditev učnih metod na njihove posebne potrebe in sposobnosti. Na evropski ravni naš program vseživljenjskega učenja spodbuja vse jezike: uradne jezike Evropske unije, regionalne jezike in jezike manjšin, pa tudi druge jezike, ki se govorijo po svetu. To je odsev nove resničnosti v Uniji in prav tako jezikovnih potreb naših državljanov.
Žal so bile organizirane demonstracije, celo pred Evropskim parlamentom, prav tako pa so bile sprožene pobude, ki so pozivale k podrtju universe Babeş-Bolyai na podlagi krivične diskriminacije, ki temelji na etničnem ločevanju. Zato želim vašo pozornost pritegniti k nevarnosti, ki jo predstavlja poslabšanje tona razprave o etničnih zadevah. Spoštovanja pravic manjšin in spodbujanja večjezičnosti se ne sme preprečevati tako, da se jih spremeni v dimne zavese, za katerimi se izvajajo dejanja, ki so proti evropskemu duhu in medetnični skladnosti. Večjezičnost mora biti skupni imenovalec, ne pa dejavnik ločevanja Evropske unije.
v pisni obliki. - (DE) Jezikovna raznolikost je pomembna. Je del vsakodnevne resničnosti v Evropski uniji in pridobiva vse večjo pomembnost v odnosih med državami članicami, in sicer v načinu, kako naše večkulturne družbe sobivajo, in v skupnih političnih ukrepih, ki jih sprejema Evropska unija. Vendar pa moč odločanja glede jezikovne politike nosijo predvsem države članice. Evropski parlament ni odgovoren za določanje zahtev in priporočil za jezikovno politiko. Zaradi dejstva, da ima EU komisarja za večjezičnost, je jasno, da je nujno potrebna reforma Komisije in da mora biti manj komisarjev kot je držav članic.
avtor. - (IT) Gospa predsednica, gospe in gospodje, dejstvo, o katerem razpravljamo, je jasno in enostavno: v Evropi se uporablja približno 500 milijonov mobilnih telefonov in 30 različnih tipov polnilcev. Tehnični razlog za to razliko: ga ni. Tehnični razlog ne obstaja. Gre le za vir nepoštenih špekulacij proizvajalcev na eni strani, in povzročanje očitne škode okolju na drugi strani, saj ima ta neizogibna past, v katero se ujamejo potrošniki, za posledico na stotine milijonov telefonskih polnilcev, ki se jih na vsaki dve do tri leta zavrže v okolje.
Bi pa radi takoj jasno povedali, komisar Verheugen, da ne glede na to kakšno jamstvo o samoregulaciji bodo proizvajalci dali, nameravamo intervenirati z uredbo, če bo njihov odziv nezadosten, in da se ta uredba ne bi smela nanašati le na mobilne telefone in polnilce mobilnih telefonov, ampak tudi na vse druge digitalne naprave, pri katerih obstaja enak problem. Na ta način bi Evropa lahko - in že končujem, gospa predsednica - uvedla standarde, ki bi navsezadnje postali mednarodni standardi. To je velika priložnost glede tehnične zadeve, ki pa je pomembna za evropske potrošnike.
Popolnoma se strinjam z njima, da moramo zaustaviti naraščanje vedno večjega števila polnilcev, in da bi moralo biti v prihodnosti mogoče polniti mobilne telefone le z enim, standardiziranim polnilcem. Na stotine milijonov neuporabnih polnilcev in adapterjev v Evropi predstavlja neverjetno breme za okolje in hkrati drago nadlogo za potrošnike. Na splošno danes vsak, ki zamenja mobilni telefon, potrebuje popolnoma nov polnilec. Celo za različne modele istega proizvajalca se ne uporablja standardiziran polnilec.
To je dobro, ni pa dovolj. Komisija bi rada videla popolno harmonizacijo na osnovi enotnega standarda in zavezujočo obljubo industrije, da bo to storila. Komisija pričakuje, da bo industrija do konca aprila predstavila zavezujoč dogovor v obliki memoranduma. Ta memorandum bi morali podpisati glavni proizvajalci mobilnih telefonov in bi moral zagotoviti, da se bo lahko z vsakim polnilcem napolnilo vsak mobilni telefon in da bo lahko vsak mobilni telefon napolnjen z vsakim polnilcem.
Verjamem, da je časovni okvir, ki ga je predstavila Komisija, dober, saj zahteva od industrije, da do aprila pripravi prostovoljen dogovor ali pa bo sprejeta tehnična zakonodaja. Seveda to ni tako enostavno kot se zdi. Na eni strani imamo povezavo med polnilcem in mobilnim telefonom. Za to bo enostavno postaviti tehnični standard. Na drugi strani pa so zidne vtičnice problem, ki ga poznamo s področja evropskih standardov. Tudi v tem primeru bi morali pripraviti predloge, da bi našli rešitev za ta problem, ki se ne tiče le Evrope ampak tudi preostalega sveta. Mogoče bi morali vključiti Mednarodno organizacijo za standardizacijo (ISO), da bi poiskali rešitev za cel svet.
v imenu skupine ALDE. - (NL) Gospa predsednica, danes razpravljamo o temi, ki potrošnike še posebej zanima, to je o standardni povezavi za polnilce mobilnih telefonov. Kot liberalec sem seveda za to, da notranji trg deluje, in da je vladna intervencija na trg čim manjša. Vendar pa morajo potrošniki tudi imeti izbiro. Trenutno uporabniki, ki kupujejo nov telefon, nimajo prav nobene izbire. Skupaj s telefonom morajo avtomatično kupiti polnilec, kar potrošnike pogosto zelo razjezi. Še več, raziskave kažejo, da potrošniki porabijo 300 milijonov letno za nove polnilce, ker so avtomatično vključeni v nakup novih telefonov. Rezultat je ta, da letno breme za okolje prav tako znaša 300 milijonov EUR, če pri tem ne omenimo izgube energije, ki jo povzročijo ti poceni polnilci, saj jih ljudje pogosto puščajo v vtičnici, tudi ko telefon ni več priključen in še naprej rabijo energijo.
Z mojim kolegom, gospodom Cappato, že leta pozivava k uvedbi evropskega standarda in zelo rad bi pohvalil gospoda komisarja za način, po katerem je to področje reguliral, tako da se je malo spogledoval z industrijo in ji hkrati grozil, ko je dejal: "Najdite rešitev, če pa ne, bomo uvedli zavezujočo zakonodajo.” Še bolj bi mu čestital za ta pristop, saj sem kot liberalec proti obveznim uredbam, če se da namesto tega uporabiti prepričevanje. Prepričevanje pomeni, da ljudje nekaj izberejo, ker vidijo določene prednosti, in mislim, da je bil gospod komisar pri tem zelo uspešen.
Naslednjo šalo sem povedal že nekajkrat prej: ko sem pred 35 leti srečal svojo ženo, sem jo pregovoril, da je šla z mano ven. Če bi jo prisilil, verjetno ne bi videla dodane vrednosti, ki jo zdaj imava, in zamisel ne bi trajala tako dolgo. Mislim, da ta primer velja tudi za industrijo, kajti če bo industrija sama reševala ta problem, bo delo opravila boljše, kot če ji rešitev pripravijo politiki.
Mislim, da je to odlična rešitev. Upam, da vam s časom ne bo uspelo pripraviti le standarda za polnilce telefonov, ampak tudi za druge električne naprave, saj obstajajo enake težave tudi v njihovem primeru. Če gre družina za vikend nekam, mora s seboj vzeti 30 polnilcev. Vedno so ljudje, tudi v Parlamentu danes, ki sprašujejo, če ima kdo polnilec za posodit, ker so oni svojega pozabili. Poiskati morate točno določen polnilec točno določene izdelave in modela. Še enkrat vam čestitam, gospod komisar. Upam, da bo do tega res prišlo leta 2012 in upam, da boste ravnali odločno, če industrija ne bo izpolnila svojih zahtev, saj je to zelo pomembno. Dolgo palico morate imeti v rezervi, čeprav je boljše, da se rešitev najde s pregovarjanjem in samoregulacijo. Pri tem ste uspeli, in zato vam čestitam.
Gospa predsednica, gospe in gospodje, to sem že opazil, gospod Rübig. Hotel sem vam povedati, da sem zato tako sproščen glede te teme, ker se mi zdi, da življenja industriji ne bomo pretirano otežili, ker USB standard že obstaja. Vsi moji strokovnjaki zatrjujejo, da lahko obstoječi standard uporabljamo za vse ročno upravljane naprave. Ne morete ga uporabljati hkrati za namizne osebne računalnike in mobilne telefone, lahko pa ga uporabljate za ročno upravljane naprave.
To je tudi moj odgovor gospe Ţicău. Standard, po katerem sprašujete, pravzaprav že obstaja. Poleg tega naj vam povem, gospa Ţicău, da že intenzivno poteka delo na vprašanju porabe elektrike in vplivu tovrstnih polnilcev na okolje. S tem vprašanjem se bomo ukvarjali najkasneje, ko bomo začeli delati na izvajanju direktive o izdelkih, ki so porabniki energije, o katerih smo vam že preložili nov predlog.
Načrtovana je popolna revizija vizumskega zakonika, za katero je poročevalec moj kolega iz skupine ALDE, Henrik Lax. Ko bo enkrat sprejeta, bo ta zakonodaja, o kateri razpravljamo, postala sestavni del vizumskega zakonika. Razlog v ozadju delitve teh dveh predlogov je ta, da naj bi po pričakovanjih Komisije sprejemanje vizumskega zakonika trajalo dlje kot sprejemanje tega predloga, in zato ni želela, da bi sprejemanje vizumskega zakonika zaviralo začetek delovanja VIS.
Kot razumem bo centralni sistem za VIS pripravljen do decembra letošnjega leta in bi lahko začel delovati v prvi regiji, severni Afriki, na začetku leta 2010. S Svetom sem se pogajala kar precej časa. Odbor za državljanske svoboščine, pravosodje in notranje zadeve je novembra 2007 sprejel moje poročilo. Žal nismo uspeli doseči soglasja na prvem branju, tako da sem julija 2008 prosila Parlament naj potrdi moje poročilo; vendar nam je med francoskim predsedovanjem uspelo dovolj napredovati, da zdaj predlagam sprejem tega kompromisa na drugem branju.
Z veseljem sem opazila, da je Parlament sprejel skupno stališče Sveta in tako dal obliko političnemu dogovoru, ki sta ga Parlament in Svet dosegla o tem predlogu med trilogom 2. decembra 2008. Zahvalila bi se tako Parlamentu kot državam članicam za pripravljenost na kompromis, ki so jo pokazale pri doseganju formalnega sprejema tega instrumenta, in zlasti bi se rada zahvalila poročevalki, baronici Ludford, in soporočevalcem za njihovo podporo in sodelovanje. Ta dogovor bo omogočil, da se bodo nadaljevale priprave za začetek delovanja Vizumskega informacijskega sistema, ki je načrtovan za konec tega leta.
Skupina Evropske ljudske stranke (krščanski demokrati) in Evropski demokrati z veliko večino podpiramo kompromis, da država članica, ki je odgovorna za sprejem in obravnavo vlog, lahko v skrajni sili dela tudi z zunanjimi izvajalci. Ključni dejavnik našega soglasja k tovrstnemu sodelovanju je, da v teh primerih država članica ostane odgovorna za varovanje podatkov in varnost podatkov. To pomeni, da morajo biti elektronski podatki, ki jih zunanji izvajalec pošilja oblastem določene države članice, vedno popolnoma zakodirani.
v imenu skupine GUE/NGL. - (DE) Gospa predsednica, gospe in gospodje, zelo cenim predanost poročevalke in bi se rada njej in vsem drugim sodelujočim zelo toplo zahvalila za njeno odlično delo v zadnjih nekaj letih. Kljub temu se bom vzdržala glasovanja, v glavnem zato, ker menim, da sta jemanje prstnih odtisov in celoten proces uporabe biometričnih podatkov pretirana glede na velikost problema. Mislim, da je želja ministrov za notranje zadeve in varnostnih organov, da zberejo kar največ osebnih podatkov, zelo vprašljiva.
Skrbijo me tudi predpisi o oddajanju del zunanjim izvajalcem. Strogi, standardizirani predpisi so seveda potrebni, saj nekatere države članice že uporabljajo zunanje izvajalce. Razumljivo je, da je v mnogih strogo omejenih primerih lahko koristno, če prenesemo obravnavanje vizumskih vlog na zunanje izvajalce. Vendar pa tega ne smemo početi na račun vlagateljev in varnosti podatkov. Ne verjamem, da je kompromis, sklenjen s Svetom, v tem pogledu ustrezen. Tako pravna služba Parlamenta in Evropski nadzornik za varnost podatkov sta opozorila na tveganje oddajanja del zunanjim izvajalcem, če zunanji izvajalec ni na področju, ki ima diplomatsko zaščito. Žal je Svet ignoriral ta opozorila.
Nadaljnji problem je zaračunavanje stroškov storitve, ki nastanejo z oddajanjem del zunanjim izvajalcem. Verjamem, da ni prav, če se bo ta strošek prenesel na vlagatelje vlog. Vizumska taksa v višini 60 EUR je že zdaj previsoka in si jo ljudje iz tretjih držav težko privoščijo. Če k temu dodamo še dodatno pristojbino v višini 30 EUR, to ne ustreza več moji predstavi o odprti in gostoljubni Evropi. Brez dvoma je v primeru zelo velikih držav lažje, če človeku ni treba potovati čez pol države do konzulata, da bi oddal vlogo za vizum, temveč jo namesto tega lahko odda zunanjemu izvajalcu. Vendar pa bi po mojem mnenju višji stroški takoj izničili to prednost.
v imenu skupine IND/DEM. - Gospa predsednica, nobeno presenečenje ni, če slišimo baronico Ludfordovo iz Evrofanatične stranke Liberalnih demokratov kako hoče harmonizirati še eno področje, ki bi moralo pripadati suvereni nacionalni politiki. Zakaj na tem svetu bi katera koli država članica EU hotela skupni sistem vlaganja in obravnavanja vizumov za državljane tretjih držav? Odločanje o tem kdo lahko in kdo ne more vstopiti v neko državo bi morala biti izključno stvar te države - razen da, v glavah evrofanatikov, evropske nacionalne države ne obstajajo več, saj jih je zamenjala velika brezmejna EU država.
Od leta 1997 je v Združeno kraljestvo vstopilo okoli 6 milijonov priseljencev. Okoli 4 milijoni so jo zapustili, tako da se je prebivalstvo povečalo za več kot 2 milijona. Stopnja priseljevanja v Britaniji zdaj pomeni prirast prebivalstva za več kot 200.000 ljudi na leto - ali neto prirast prebivalstva v višini 1 milijona ljudi vsakih pet let. To je enako enemu novemu mestu v velikosti Birminghama. Večina teh migrantov pride legalno, ker so državljani EU. Poleg tega imamo verjetno 1 milijon ilegalnih priseljencev. Anglija je ena najbolj gosto poseljenih držav na svetu - bolj gosto poseljena kot Indija, Kitajska ali Japonska. Če se bodo sedanji trendi nadaljevali, bo naše prebivalstvo 61 milijonov do leta 2051 naraslo na 75 milijonov, do leta 2081 pa na 85 milijonov.
Predvidevam, da ga njegovi advokati upravičujejo le kot uvajanje skupnih meril in procesov, zaradi katerih bo vse teklo bolj gladko. Vendar pa to utegne imeti nekatere nenačrtovane posledice. Poglejte še en primer EU zakonodaje, ki so jo promovirali Liberalni demokrati. Evropski nalog za prijetje in predajo pomeni, da britanskih državljanov, ki jih druga država članica obtožuje storitve kaznivega dejanja, zdaj ne morejo varovati britanska sodišča ali celo Minister za notranje zadeve, tudi če je jasno, da je prišlo do velike krivice. Vsak skorumpiran pravni sistem zdaj lahko zahteva predajo britanskega državljana, in mi se moramo podrediti. Predali smo pravico do varovanja naših lastnih državljanov. Kmalu bomo imeli sojenja in absentia in skupno priznavanje glob in odredb o zaplembi. Za vse to so glasovali in pozdravili Liberalni demokrati. Ti ukrepi se odpravili najosnovnejše svoboščine, ki smo jih Angleži uživali stoletja, in so opredeljene v Magni Carti in Listini svoboščin iz leta 1689.
To popoldne je Graham Watson, vodja Liberalnih demokratov, pozval Gordona Browna, naj v Britaniji uvede skupno evropsko valuto, za kar vsakdo, ki ima stik z realnim svetom ve, da bi bil gospodarski samomor. Zdaj liberalno-demokratski fanatiki hočejo, da sprejmemo skupni sistem za vizumske vloge. Ko bodo londonski volivci izvedeli za stališče baronice Ludfordove o teh zadevah, ji bodo upam podelili enosmerni vizum ven iz Evropskega parlamenta na evropskih volitvah 4. junija 2009.
Prvič, ne strinjam se z uporabo zunanjih izvajalcev. Ko smo sprejeli drugo verzijo schengenskega informacijskega sistema, SIS II, s soglasjem vseh političnih skupin, je ta Parlament zavrnil možnost, da bi imela zasebna podjetja dostop do podatkov, čeprav se je takrat to nanašalo le na registrske številke avtomobilov. Kaj upravičuje radikalno spremembo stališča Parlamenta, da dovoli zasebnim podjetjem zbirati te podatke, ki so občutljivi zasebni podatki, kot so prstni odtisi? V skladu s pogoji, določenimi v kompromisu, bodo podjetja lahko obdržala te podatke en teden.
Drugič, imeti bi morali boljše varovanje podatkov. Diplomatska zaščita je ključna za zagotavljanje učinkovite zaščite osebnih pravic posameznikov. Kako lahko jamčimo za varovanje podatkov, ki jih bodo zbrala zasebna podjetja, če ni poskrbljeno za diplomatsko zaščito. Ali smo že pozabili na zadevo SWIFT, ko je šlo za prenos podatkov, ki so jih zbrali organi ZDA. Če do tovrstnih razmer lahko pride v državi kot so ZDA, si lahko samo predstavljate kaj se lahko zgodi v manj razvitih državah, kjer je varovanje temeljnih pravic še slabše.
Tretjič, stroški vizumov se bodo povečali in bodo različni od države do države. Predlog Komisije je bil namenjen preprečevanju nakupovanja vizumov. Če pa bomo dovolili zasebnim podjetjem, da bodo zaračunavala stroške, ki bodo dodani vizumski taksi, bo prišlo do razlike v ceni vizumov med posameznimi državami članicami. Tako bomo spodbujali točno tisto, proti čemur smo se hoteli boriti, torej nakupovanje vizumov. Če bo strošek vizuma v eni državi članici 60 EUR in v drugi državi članici 90 EUR, kje bo vložena večina vlog? To bo še zlasti veljalo za veččlanske družine. Če sploh ne omenjamo potrebe po pregledu sporazumov o vizumskih olajšavah, ki jih je ta Parlament tako odločno podprl, kot recimo z Ukrajino in Srbijo.
Verjamem tudi, da je do državljanov prijaznejše, če se proces lahko skrajša s pomočjo držav članic ali z najemom zunanjih izvajalcev, če se ob tem upošteva predpise o varovanju podatkov. Jamčimo, da bodo ti predpisi upoštevani, saj so bile potrebni previdnostni ukrepi sprejeti. Rada bi pomirila vse, ki jih skrbi, da bo zaradi uporabe zunanjih izvajalcev prišlo do zlorabe sistema ali da predpisi ne bodo upoštevani. V moji državi smo imeli v zvezi s tem zelo pozitivne izkušnje. Zato podpiram ta do državljanov prijaznejši pristop.
Do te točke tudi podpiram poročevalko in bi ji rad čestital. V času najinega sodelovanja ni bilo vedno tako, baronica Ludford. Nisem pa zadovoljen z dejstvom, da otrokom ne moremo jemati prstnih odtisov že od šestega leta naprej. Ugovarjam predvsem zato, ker bi to imelo za posledico varnejše razmere za otroke, saj bi njihovo identiteto lahko nedvomno ugotovili in bi lahko preprečili trgovino z otroki in druge kriminalne dejavnosti. To obžalujem. Upam pa, da bodo po končanju študije in najkasneje po preteku triletnega obdobja, vsi toliko razumni, da bodo jemali prstne odtise od starosti šest let naprej, da bi zagotovili boljšo varnost otrok.
poročevalka. - Gospa predsednica, rada bi se zahvalila vsem poročevalcem v senci, ki so delali z menoj. Zdaj sem že nekaj več kot štiri leta "gospa VIS”, skupaj s poročevalci v senci smo si postali kar blizu in moram reči, da vas bom pogrešala. Še posebej bom pogrešala vas, če smem tako reči, gospa predsednica, saj se po juniju mogoče ne bova več srečali. Bile smo klub samih žensk, kar je bilo čudovito, vendar bi se rada zahvalila tudi vsem članom osebja, ki pa niso bili vsi ženskega spola. Bili so odlični.
V takih razmerah moramo zagotoviti, da bodo države članice uporabile standardna pravila glede izdajanja schengenskih vizumov in da bodo Skupna konzularna navodila izpiljena in popravljena. Nadalje moramo posebno pozornost posvetiti varovanju biometričnih podatkov tistih, ki so jih predložili. Zavedati se moramo, da čeprav je ta sistem zbirke biometričnih podatkov namenjen boju proti kriminalu in terorizmu s pomočjo dostopa in izmenjave informacij med policijskimi organi držav članic, bi dostop do njega ravno tako lahko imele različne interesne skupine, če ne bi oblikovali in izvajali strogih varnostnih ukrepov.
V ponedeljek zvečer smo imeli pomembno razpravo o tem, ali lahko odobrimo CARIFORUM ali ne. Komisija in Svet - in pomembno je, da sta se zavezali obe instituciji - sta nam obljubili, da bosta glede obljub pomoči poskrbeli, da bo pomoč kakovostna in pravočasna. Zagotovila sta nam, da nobeno določilo v EPS ne bo vplivalo na dostop karibskih držav do zdravil. Zagotovila sta nam, da uporaba določil o statusu držav z največ ugodnostmi ne bo na noben način vplivala na trgovino Jug-Jug in da bo revizija po petih letih ob zaključku prve faze tega EPS resna revizija, ki bo upoštevala razvojne cilje.
"Tolmačenje člena 47 AFCO, na katerega se sklicujete, je bilo napovedano na zasedanju Parlamenta dne 18. februarja 2009 in je obveljalo za sprejeto, ker ni bilo nobenega zadržka. [...] Predloga glede dveh EPS [t.j. poročili Davida Martina in Erike Mann]sta bila uradno najavljena in posredovana vašemu odboru [t.j. Odboru za mednarodno trgovino] šele na zasedanju dne 19. februarja 2009. Glede na zgornje tolmačenje ne bo več mogoče uporabiti člena 47 v zvezi s tema dvema postopkoma niti v nadaljnjih postopkih."
Kot je mnogim med vami znano, smo po sklepu Sveta iz lanskega oktobra, s katerim je začasno in deloma odpravil seznam prepovedi izdajanja vizumov, priča vrsti pozitivnih dogajanj v Belorusiji. Zlasti naj izpostavim registracijo gibanja "Za svobodo" in Centra za černobilske pobude, tiskanje in distribucijo neodvisnih časnikov, na primer časnikov Narodnaya Volya in Nasha Niva, okroglo mizo o regulaciji interneta s predstavnikom OVSE za svobodo medijev, strokovna posvetovanja z OVSE/ODIHR o izboljšanju volilne zakonodaje, ter ustanovitev posvetovalnih odborov, tudi odbora za vprašanja človekovih pravic, v katerih sodelujejo predstavniki civilne družbe in celo opozicije.
Belorusija je sprejela ukrepe, ki nedvomno vodijo k večji demokraciji. V mislih imam zlasti vrnitev dveh neodvisnih časnikov v kioske, končno legalizacijo organizacije gospoda Milinkeviča, sodelovanje z OVSE/ODHIR na področju volilne zakonodaje, ter različne kongrese opozicijskih strank in nevladnih organizacij - na primer Unije Poljakov v Belorusiji - ki so jih lahko izvedli. Ta napredek je sicer res omejen in nezadosten, je pa novost in na splošno vendarle lahko ugotovimo, da je napredek v teku.
Ob tem pa si pridržujemo orodje, ki ga imamo na razpolago, saj bomo lahko konec leta sankcije obnovili, če bomo presodili, da je do takrat doseženi napredek nezadosten, ves čas pa bomo lahko pozorno spremljali stanje oziroma napredek na petih glavnih področjih, naštetih v sklepih Sveta za splošne zadeve in zunanje odnose iz lanskega oktobra. Nadalje lahko prek naše delegacije v Minsku Komisija aktivno analizira stanje na terenu.
Gospe in gospodje, pri razvoju naših odnosov s to sosedo, ki leži v osrčju Evrope, si moramo vzeti čas in pretehtati njihove odzive, dolgoročno pa tudi napredek Belorusije. Odzive, ki nam bodo omogočili Belorusijo približati naši evropski družini in njenim vrednotam, saj je po besedah predsednika Sveta Evropski svet prejšnji petek sprejel sklep, da Belorusijo vključi v Vzhodno partnerstvo, konkretneje v njegovo večstransko razsežnost, platforme. Partnerstvo bo omogočilo Belorusiji razviti nova omrežja podpore in izmenjave z vsemi sosedami, tudi v prid beloruski civilni družbi, ki se želi rešiti iz izolacije in se vključiti v forum o civilni družbi.
In končno, v razmerah finančne in gospodarske krize, ki resno ogroža tudi vse naše vzhodne sosede, se osebno nagibam k ukrepom gospodarske pomoči Belorusiji. Pomemben prvi korak je napravil že MDS, ob aktivni podpori svojih evropskih članic, z odobritvijo 2 milijard USD posojila za obvladovanje neposrednih posledic krize, pri čemer govorim o uravnovešenju plačilnih bilanc. V drugi fazi bi morali Belorusiji omogočiti dostop do posojil EIB in ugodnejših posojil EBOR za financiranje projektov v zvezi z vseevropskimi omrežji, pa tudi za zagotovitev večje raznolikosti gospodarskih povezav države.
Svet mora pri Belorusiji nujno uporabljati politiko korenčka in palice: če bomo Lukašenku ponudili jasne spodbude k notranjim političnim reformam, se bo morda odzval pozitivno. Enako pa mora tudi vedeti, da ne more nadaljevati po dosedanji poti in da bo vsak znak zaostritve avtoritarnega delovanja ali zatiranja povzročil prekinitev približevanja in zmanjšanje podpore EU Belorusiji pri njenih prizadevanjih za članstvo v STO. V tem trenutku bi bilo po mojem mnenju povabilo Lukašenka v Prago na majski vrh, na katerem bo aktivirano Vzhodno zavezništvo, lahko korak preveč. Tesnejše odnose moramo povezati z otipljivimi zavezami režima k spremembam v njegovem delovanju.
Belorusijo moramo tudi prepričati, da bi bilo njeno priznanje gruzijskih pokrajin Abhazije in Južne Osetije kot neodvisnih držav - ki ju je doslej priznala samo Rusija - nesprejemljivo. Prepričan sem, da se skuša Belorusija izviti izpod ruskega nadzora in to priložnost moramo izkoristiti. Nedvomno sta pri spodbujanju resničnih sprememb v Belorusiji potrebna potrpežljivost in prizadevnost EU, a nagrada - vrnitev Belorusije nazaj v evropsko družino narodov - je vredna truda.
Gospod predsednik, tudi mi z veseljem podpiramo nadaljevanje politike Evropske unije, ki odpira možnosti dialoga in tesnejšega sodelovanja z beloruskim režimom. S tem se ukvarjamo že šest ali sedem mesecev in v prihodnjem obdobju bomo videli, ali bodo namere Evropske unije obrodile kakšne sadove. To ne spremeni dejstva, da bomo še naprej dvomili v namene vlade, za katero vemo, da ni demokratična. Osebno sem imel že večkrat čast, da sem bil v stikih z režimom in, verjemite mi, predsednik Lukašenko se ni čez noč prelevil v demokrata.
Za njegovo željo po tesnejšem sodelovanju z Evropsko unijo stojijo drugi razlogi, je pa res, da to njegovo željo lahko uporabimo za pritisk nanj k nadaljevanju poti, na katero se je pred kratkim usmeril z vrsto pozitivnih ukrepov na področju človekovih pravic. Podobno kot gospod Tannock menim, da je še prezgodaj razmišljati, ali naj ga nagradimo s članstvom v Vzhodnem partnerstvu. Resničen dialog o človekovih pravicah je treba šele vzpostaviti, kršitve človekovih pravic pa se še dogajajo.
Kar se tiče dialoga o človekovih pravicah, smo prepričani, da moramo opoziciji omogočiti polno vlogo v njem. Opozicijo v zadnjih letih podpiramo na vse mogoče načine, tudi s tem, da smo ji dvakrat podelili nagrado Saharova. Minsk meni, da taka podpora opoziciji ni sprejemljiva. Imamo pa precedenčne primere: že šest ali sedem let osebno sodelujem v poskusih Organizacije za varnost in sodelovanje v Evropi (OVSE) in Evropskega sveta, da bi vzpostavili dialog, v katerem bi sodelovala beloruska vlada in nato še opozicija. Poskusi niso uspeli, pomenijo pa precedenčni primer za tako zbiranje za isto mizo.
v imenu skupine ALDE. - (PL) Ob odpravi sankcij proti Belorusiji smo upali, da bo proces mehčanja sistema nekoliko uspešnejši. Izkazalo pa se je, da ni tako. Predhodni govorniki so to že omenili, rad pa bi nas spomnil tudi, da ni bila registrirana še nobena druga politična stranka, da grožnja preklica registracije že obstoječih strank še ni odpravljena, da časopisom, ki bi jim lahko bila odobrena distribucija, ta še ni odobrena, in da so se obnovili spletni napadi na internetna spletišča, kakršno je spletišče Radia Svobodna Evropa. Nadalje se je predsednik Lukašenko odločil odpotovati iz Minska, tako da se obisk gospe Ferrero-Waldner ni mogel nadaljevati. Menim, da to ni prijateljska gesta, niti ne kaže, da bi spoštoval in razumel pomen stikov z Evropsko unijo.
Res je, da predsednik Lukašenko še ni priznal Abhazije in Osetije, je pa obiskal Abhazijo in videti je, da ta dva partnerja - ne bom rekel državi, saj Abhazija za nas seveda ni država - vzpostavljata tesno gospodarsko sodelovanje. Kar se tiče opozicije, jo predsednik Lukašenko označuje za "peto kolono" in nobenih znakov ni, da bi jo bil pripravljen priznati, kot v vseh drugih državah, za pomemben element političnega življenja.
Mislim pa, da bi s tem v zvezi morali ohranjati določen dialog. Strinjam se z besedami gospoda Tannocka, da predsednik Lukašenko ne bi smel biti povabljen v Prago. To bi bilo vsekakor preveč, dejansko pa bi morali znatneje in učinkoviteje uporabiti drug instrument, ki ga imamo na voljo, namreč finančni instrument v obliki financiranja demokratičnega in gospodarskega napredka. S tem v zvezi bi rad postavil vprašanje - ne zanima me, koliko sredstev smo dodelili, pač pa, koliko smo jih porabili za podporo demokraciji v Belorusiji lansko leto in leta 2007, če ne štejemo podpore radiu?
Biti moramo tudi zelo previdni. V prvih mesecih smo si lahko ustvarili le medlo sliko o namenih oblasti v Minsku. V tem času pa se nadaljuje zatiranje Združenja Poljakov v Belorusiji, izganjajo katoliške duhovnike, urad v Minsku pa je tudi zavrnil registracijo televizijske postaje Belsat, edine neodvisne postaje, ki oddaja v Belorusiji. To je dovolj razlogov, da predsednika Lukašenka ne smemo povabiti na vrh EU v skladu s pozivi beloruske opozicije.
Vzhodno partnerstvo pomeni priložnost za cenejše vizume, tesnejše gospodarsko sodelovanje in finančno podporo civilni družbi. Tako lahko Belorusija po dolgoletni izolaciji žanje koristi od nove politike. V stolpec stroškov pa lahko vpišemo nedvomno cinično zlorabo naše dobre volje, ko podeljujemo verodostojnost nedemokratičnemu režimu. Beloruska vlada, ki nadzira glavna sredstva javnega obveščanja in jih uporablja ne za obveščanje, ampak za propagando, že zmagoslavno objavlja, da Evropska unija sprejema "beloruski model", po katerem sta lahko demokracija in svoboda omejeni. V tej dvorani moramo nedvoumno povedati, da imajo Belorusi enake pravice kot državljani vseh drugih svobodnih evropskih držav, to pa pomeni tudi svobodo demonstracij v Minsku na današnji dan, ob 91. obletnici neodvisnosti Belorusije. Sodelovanje v Vzhodnem partnerstvu je namenjeno temu, da se bodo svojih pravic zavedli, če pa bodo beloruske oblasti to ovirale, ne bodo mogle več računati na partnerstvo in dobre odnose z Zahodom, zlasti na visoki ravni, ki jo je omenil gospod Vondra, in zlasti ne glede majskega vrha v Pragi, namenjenega Vzhodnemu partnerstvu.
Gospod predsednik, postopek "catch-the-eye", za kakršnega smo se dogovorili v tej zbornici, ne predvideva, da bi lahko predsednik izbiral govornike po tem, kateri skupini pripadajo. Po mojem pojmovanju postopka "catch-the-eye" se vam, predsedniku, prijavi vsak poslanec kot posameznik. Vaše besede, da boste dovolili govoriti samo trem članom skupine PPE-DE, se mi zdijo obžalovanja vredne. To ni v skladu s Poslovnikom.
(LT) Danes ljudstvo Belorusije praznuje dan neodvisnosti. Naj vas spomnim, da se je 25. marca 1918 Belorusija proglasila za republiko. Prav zdaj, med našo razpravo, potekajo v Minsku, na trgu pred Akademijo znanosti, demonstracije, ki jih je organizirala demokratična opozicija. Na trgu se je zbralo pet tisoč ljudi. Upam, da proti njim ne bodo uporabili represivnih ukrepov. Zato bi, enako kot že v preteklosti, zlasti pa danes, rada izrazila solidarnost z vsemi Belorusi po svetu, še posebej pa z Belorusi, ki so se zbrali na enem od trgov v Minsku, tistimi, ki jim je pri srcu duh neodvisnosti in svobode.
Kar se tiče dialoga z Belorusijo, je ta potreben, a ne za vsako ceno. Kar lahko Evropska unija napravi brez popuščanj režimu, pač pa s spodbujanjem dialoga s civilno družbo, je kar najhitrejša rešitev vprašanja cene schengenskega vizuma. Schengenski vizum, ki stane 60 EUR, je mnogo predrag za številne Beloruse. Naj vas spomnim, da je schengenski vizum za ruske državljane pol cenejši.
Zato se strinjam s filozofijo spodbujanja Belorusije na poti k demokraciji, in vesel sem odločitve, da Belorusijo vključimo v novi program krepitve Vzhodne politike EU prek Evropske sosedske politike. Prepričan sem, da bo to pomagalo Belorusiji k večji stabilnosti in varnosti ter prispevalo k dvigu življenjskega standarda državljanov. Skupnost mora še naprej zagotavljati finančno pomoč prizadetim na tem območju in posredovati ob kršitvah državljanskih pravic. Ponavljam: posredovati ob kršitvah državljanskih pravic.
Mnogi v EU verjamejo, da je uspeh Vzhodnega partnerstva odvisen tudi od Belorusije. Bruselj mora zapolniti vrzel, ki jo je odprlo omahovanje Ukrajine, v ta namen lahko celo predsednik Lukašenko obvelja za sprejemljivega. Institucijam EU je uspelo pobiti pogoje, ki so jih postavile same. Večletno delo Komisije je izničil en sam obisk Javierja Solane. Predsednik Lukašenko se je čutil dovolj močnega, da je odpovedal obisk gospe Ferrero-Waldner. Namesto da bi sprejel pogoje, si je Minsk poiskal partnerja v ljubitelju kompromisov Javierju Solani.
Dialog mora služiti napredku na področju človekovih pravic v tej državi, na primer za to, da se lahko v državo legalno vrne Evropska univerza za humanistiko ali da svoboda izražanja ne bo več omejevana ali da bodo lahko demonstracije, kakršne so današnje, potekale brez ovir. Dialog mora krepiti demokratične sile. Samo tako bo smiseln. Ne sme zabadati noža v hrbet demokratičnim silam. Vprašanja človekovih pravic morajo v tej fazi pomeniti osrednjo temo, država pa mora sprejeti instrumente EU na področju človekovih pravic.
Glede ene zadeve sem prepričan, da bi lahko Komisija od Minska zahtevala jasnejše in doslednejše obnašanje. V mislih imam več deset tisoč otrok, ki po nekaj mesecev prebijejo pri evropskih družinah. Že vrsto let beloruska vlada ravna absurdno, včasih nepojmljivo, pogosto prekliče obiske otrok v zadnjem trenutku, s tem pa spravlja v hudo stisko družine gostiteljice in še dodatno prizadeva otroke, ki pogosto kot sirote iz neurejenih družin obiskom že tako ali tako niso naklonjeni. Poskusimo to prakso čim prej spremeniti.
Trdno sem prepričana, da predsednik Lukašenko ne bi smel priti v Prago. Glede na osebne izkušnje s totalitarnim režimom na Slovaškem ne verjamem, da se je totalitarni vodja sposoben preobraziti v demokrata po srcu in mišljenju. Do tega ga lahko privedejo le pragmatični razlogi. Gospe in gospodje, bolj bi morali prisluhniti beloruski opoziciji, Aleksandru Milinkeviču, sankcije proti Belorusiji pa bi smeli odpraviti šele, ko bi se prepričali, da je ta država postala resnično demokratična.
predsednik Sveta. - - Gospod predsednik, rad bi se vam zahvalil za vsa mnenja. Kot sem povedal že v uvodnih pripombah, smo v zadnjih mesecih priča korakom beloruskih oblasti v smeri pričakovanj, ki smo jih izrazili v sklepih Sveta oktobra 2008. Ti koraki so v beloruskem okolju pomembni. Podoba pa ostaja mešana, in mislim, da je razprava to potrdila. Želimo si še novih korakov, na primer sprememb pri kazenskem sodstvu, registracije novih medijskih kanalov in novih nevladnih organizacij v Belorusiji.
Še enkrat bi se vam rad zahvalil za zanimivo razpravo in dragocene prispevke. Zelo cenimo interes in aktivno sodelovanje Evropskega parlamenta v zvezi z Belorusijo. V spodbudo nam je vaša podpora politiki sodelovanja EU. Belorusija je pomembna soseda EU, zato vse nas dogodki v tej državi zanimajo in zadevajo. Pomembno je, da Minsku pošiljamo jasna in dosledna sporočila in vesel sem, da nas Parlament pri tem lahko podpira.
Vprašanje soglasja je izredno zapleteno in če ga ne bomo razrešili zdaj, nam bo povzročalo hude težave. Naj vam navedem primer: pred nekaj desetletji ni nihče vedel, kateri časopis berem, razen moje družine in morda nekaj prijateljev. Prav zato so se tajne službe - in to je veljalo še zlasti v diktaturah - trudile ta podatek odkriti in so ga vodile v kartotekah. Tako si je lahko tajna služba rekla, gospod Lambrinidis bere ta in ta časopis, torej mora biti komunist, oziroma mora biti privrženec Amerike. Danes ob vsakem branju časopisa pustim sled za seboj. To pomeni, da lahko zasebna podjetja sestavljajo enake "kartoteke", lahko sestavijo moj profil, ugotovijo, v katere politike verjamem, moje prehrambene navade ali celo moje zdravstveno stanje. Ali moji obiski takih spletnih strani pomenijo, da se strinjam s tem, da se družba vrne za 40 let nazaj?
Nujno moramo sprejeti razumne zakone, ki bodo zagotovili ravnovesje med bojem proti kriminalu in zaščito pravic v elektronski dobi. Ravnovesje je videti težavno, v resnici pa ni. Je dosegljivo. Prenehati moramo ravnati s kibernetskim prostorom, kot da je nekaj izven našega vsakdanjega življenja, nekaj ločenega. Kibernetski prostor je del našega življenja. To pomeni, da morajo vse pravice in omejitve, ki veljajo za policijo in zasebna podjetja v okviru interneta, veljati tudi zunaj njega, drugače tvegamo, da se bomo odrekli pravicam v korist varnosti, na koncu pa ostali brez pravic in brez prave varnosti.
Kar se tiče svobode govora, bo Komisija to temeljno pravico zagovarjala v mednarodnih forumih tudi v prihodnje. Zaenkrat ne razmišljamo o novi zakonodaji na tem področju. Glede teh vprašanj imamo že sedaj vrsto zavezujočih mednarodnih instrumentov. Menim, da bi bilo v tem trenutku koristno aktivno premisliti o pravilnih načinih izvrševanja obstoječe zakonodaje. Gre torej za izvajanje. Ta premislek bi moral zajeti tudi globalne akterje in jim pomagal bolje opredeliti vloge in odgovornosti pri spodbujanju in krepitvi temeljne pravice do izražanja prek globalnega spletnega okolja interneta.
Seveda se je treba boriti proti kriminalu na internetu in kriminalu, ki zlorablja otroke in mladino. Pri tem pa je ključno na primer dejstvo, da je konzervativna švedska vlada sprejela tako imenovani "zakon FRA", to je zakon, ki predvideva nadzor državljanov, ki niso kriminalci in niso zagrešili nobenega zločina; moralo pa bi biti obratno - državljani bi morali nadzorovati nas. Poročilo pomeni ostro kritiko konzervativne švedske vlade, ki je zakon FRA sprejela navkljub vsem domačim kritikam. Švedski organi imajo zdaj pravico nadzorovati promet na internetu tudi v primerih, kjer ni nikakršnega suma zločina ali groženj varnosti posameznika ali družbe.
Poročilo, ki obravnava pomembna vprašanja informacijske družbe, je pomemben korak naprej pri ustvarjanju interneta, ki bo našim državljanom jamčil tako varnost kot temeljne svoboščine. Meje med svobodo in varnostjo se ne nehajo na mejah virtualnega sveta. V svojem poročilu je zajel boj proti kibernetskem kriminalu, otroško pornografijo, krajo identitete in goljufije, pa tudi kršenje avtorskih pravic. Poskusil je vključiti Europol, jasno pa trdi tudi, da morajo zakoni, veljavni v fizičnem svetu, veljati tudi v virtualnem svetu.
Kot je reklo že nekaj poslancev, nam je internet zelo razširil možnosti za uveljavljanje svobode izražanja. Državljani, ki običajno nimajo dostopa do forumov za razprave v velikih medijih, lahko prek interneta pretresajo vprašanja in izražajo mnenja. Internet je nov prostor za izmenjavo mnenj, in tak prostor nujno rabimo tudi za politično mobilizacijo. Državljanom odpira boljše možnosti nadzora nosilcev odločanja. Pomembno je, da imajo državljani možnost nadzirati zakonodajalce in druge nosilce oblasti. Internet omogoča širjenje znanja. Predvsem pa nam odpira možnosti izmenjave in stikov med ljudmi iz različnih kultur in delov sveta.
Zlasti huda oblika kriminala na internetu je kriminal nad otroki. Glede tega se ravnamo po Konvenciji Evropskega sveta o zaščiti otrok pred spolnim izkoriščanjem in spolno zlorabo. Kriminal pa zadeva tudi druge skupine. V mislih imam zlasti ženske, žrtve trgovine s spolnimi sužnjami. Sodobna spolna industrija uporablja internet in spolno nasilje nad množico žensk in otrok. Ob tem bi rada kolege poslance spomnila na to, da lahko podprejo pisno deklaracijo o odpravi tega nasilja, to je deklaracijo št. 94.
Na koncu bi rada omenila še nevarnost, ki jo opažamo v zvezi s tako imenovano vojno proti terorizmu. V tej vojni se vlade občasno zatekajo k nesorazmernim omejitvam svobode izražanja in zasebnosti posameznika. Take omenitve pomenijo za državljane varnostno tveganje. Varnostne službe raznih držav si izmenjujejo osebne podatke, ki jih pridobijo z nadzorom interneta. To pa lahko ogrozi tudi življenja ljudi, na primer, kadar mora človek zbežati iz domovine zaradi političnega zatiranja. Pozivam vas, da jutri podprete poročilo v čim večjem številu.
v imenu skupine IND/DEM. - (SV) Gospod predsednik, vsak dan znova me prevzame, kako sijajno orodje je internet, vendar moramo upoštevati, ne glede na morebitno drugačno mnenje EU, da je internet svetovno omrežje računalnikov, ne evropsko. Verjeti, da lahko to spremenimo z odredbo iz Bruslja ali Strasbourga, je nezaslišano in precejšen odmik od resničnosti. Utemeljeno bi lahko trdili, da EU ni pravi forum za reševanje problemov, kakršne obravnava poročilo. Naj vam navedem nekaj primerov. Poročilo primerja pravico dostopa do interneta s pravico do šolanja. To je rahlo krepka trditev, saj vemo, da pravica do šolanja oziroma možnost šolanja v vrsti držav EU ni samoumevna.
Če pa bi bil filter že tovarniško nameščen v aktiviranem stanju, bi bilo verjetno mnogo več otrok - tudi najmlajših, ki vedno bolj množično uporabljajo internet brez nadzora - zaščitenih pred naključnimi obiski spletnih strani, ki imajo lahko škodljiv vpliv nanje. Apeliram na proizvajalce, naj upoštevajo naš predlog. Tega ne bi smeli smatrati za vmešavanje ali omejevanje, pač pa za tržno priložnost. Če bi imela v trgovini na izbiro dva primerljiva računalnika, na enem od njiju pa bi bila nalepka, da je prijazen do otrok, ki bi potrjevala, da ima že tovarniško nameščen filter, bi kot mati izbrala ta računalnik. Sčasoma bi starši s tako izbiro poskrbeli, da bi nameščeni filtri postali industrijski standard. Iskreno upam, da nam bo to uspelo v sodelovanju z industrijo.
Na koncu, ob tem, ko ima Evropska komisija pogosto na jeziku lepe besede o svoboščinah in državljanskih pravicah, sem opazila, da je v zadnjih letih pod vodstvom komisarja Frattinija, pa tudi ob pomoči Sveta, sprejela nešteto ukrepov, ki omogočajo neprekinjeno vohunjenje za državljani in omejevanje njihovih svoboščin. Skrajni čas je, da ocenimo, kaj se dogaja in kakšne bodo posledice. Zato bi rada zaključila s predlogom Komisiji: nujno jo pozivam, naj v naslednjem mandatu imenuje posebnega komisarja za državljanske pravice in svoboščine.
Državam članicam in ponudnikom interneta bi morali pustiti nekaj manevrskega prostora, da bi lahko sami poiskali najboljše rešitve, ki bi poskrbele, da pravice nekaterih ne bi mogle popolnoma onemogočiti uveljavljanja pravic drugim. Na internetu morajo veljati zakoni prav tako kot na vseh drugih področjih. Internet ne more biti virtualen prostor, kjer dejanje, ki pomeni kršitev v stvarnem svetu, velja za sprejemljivo ali pa celo uživa zaščito preprosto zaradi uporabljene tehnologije ali načina njene uporabe. Na kocki je vladavina prava v naših demokratičnih družbah.
Zato menim, da je vse, kar lahko zahtevamo, zgolj pravna študija različnih vprašanj, povezanih z uporabo interneta. Poročilo bo lahko zato služilo kot katalog, ki ga morajo podrobno preučiti pravni strokovnjaki, ki bodo nato s svojo raziskavo zagotovili različnim deležnikom, omenjenim v poročilu, orodja za oblikovanje zakonodaje za demokratično zaščito načela pravne države na področju uporabe interneta. Seveda ne moremo govoriti o demokraciji v razmerah, kjer vsak državljan nima pravice do uporabe interneta ne glede na svoje gmotne razmere. Danes še ni tako, upamo pa, da nekega dne bo.
Z vrsto poročil, ki jih je sprejel v zadnjih letih, Evropski parlament pravzaprav išče odgovor na vprašanje:"Kaj je internet?" Danes bi bilo bolj na mestu vprašanje, ali je svet interneta poseben svet - virtualni svet - ki ni del stvarnega življenja, ali pa je del javne sfere. Tudi o tem razpravlja gospod Lambrinidis v svojem poročilu in pravi, da je naša glavna naloga poiskati primerno ravnovesje med zasebnostjo in varnostjo.
Ob vsaki omembi omejitev svoboščin na internetu se takoj spomnimo na svobodo izražanja - svoboda izražanja je pravica do širjenja idej, mnenj, prepričanj in drugih informacij, povezana pa je tudi z odgovornostjo. Rada bi se zahvalila poročevalcu in upam, da bomo vsi zbrali dovolj moči za odgovor na vprašanje: kaj je internet, ali ga je mogoče zakonsko urediti, in če je to mogoče, kako naj se tega lotimo? Ker je internet eden od najočitnejših simbolov globalizacije, se moramo te tematike lotevati tudi na mednarodni ravni.
Gospod predsednik, spadam med zagovornike svobode interneta. Ustvarjalci interneta so trdno verjeli v dobro človeštva, in to vero delim z njimi. Na žalost tudi pri internetu, tako kot v vseh drugih razsežnostih človeške družbe, pogosto ugotovimo, da je treba z zakonsko ureditvijo zaščititi tiste, ki se ne morejo zaščititi sami. Varnost posameznika je temeljna pravica, podobno kot svoboda govora in svoboda izražanja.
Sramotne pojave, kakršne so otroška pornografija in pedofilija, pa tudi goljufije prek interneta, moramo ustaviti. Ne smemo mirno prenašati internetnih roparjev kakršne koli vrste, ob razpravi o tej zelo pomembni temi pa bi vas rad opozoril še na en pojav, o katerem razpravljamo mnogo manj: internet je prav tako poln spletnih strani, ki spodbujajo k sovraštvu, nasilju in nestrpnosti do manjšin vseh vrst, tudi etničnih manjšin. Tudi tej razsežnosti interneta moramo posvetiti svojo pozornost. Poskrbeti moramo, da se bodo tudi manjšine počutile zaščitene. Nedopustno je, da številne skupine skrajnežev zlorabljajo internet za netenje sovraštva in ksenofobije.
Prvič, omenila bi rada zaščito osebnih podatkov in zaščito zaupnosti v zvezi z e-volitvami, ki tudi invalidom omogočajo uveljavljanje državljanskih pravic. Drugič, rada bi omenila zaščito intelektualne lastnine v zvezi z umetniškimi gradivi, ki se lahko brez težav posredujejo po internetu. Naslednja točka zadeva zaščito otrok pred škodljivimi vsebinami, na primer prizori krutosti in pornografijo, z ustreznimi filtri in izobraževanjem staršev. Četrta točka zadeva problem zaščite otrok pred pedofili in ugrabitelji, pa tudi možnosti odkrivanja kriminalcev po sledeh, ki jih puščajo na internetu, na primer naslovov pedofilov, ali dokumentiranje zločinov z mobilnimi telefoni in objava na internetu. Če izjave nemškega mladeniča prek interneta ne bi prezrli, bi bile njegove žrtve, otroci in učitelji, ki jih je postrelil, danes še žive. Naslednje vprašanje, in sicer najpomembnejše, zadeva spoštovanje svobode govora, glede tega pa bi morali spoštovati zakon enako kot na vseh drugih področjih. Nekateri od teh problemov zahtevajo nove tehnične rešitve. Čestitam poročevalcu.
član Komisije. - Gospod predsednik, rad bi se zahvalil govornikom za njihove zavzete in zanimive prispevke. K mojim besedam ob začetku razprave bi rad dodal samo še dve misli. Smo enakega mnenja na primer glede pravic intelektualne lastnine in uravnoteženega pristopa k temu področju. Te pravice so pomembne za napredek oziroma razvoj informacijske družbe. Uveljavljanje pravic intelektualne lastnine pa moramo ustrezno uravnovesiti s temeljnimi svoboščinami in pravicami, ki so naštete v poročilu, tudi s pravico do zasebnosti, zaščito osebnih podatkov in pravico sodelovanja v informacijski družbi.
Vprašanj je veliko, sam pa zagovarjam resno politiko z zavezami na državni ali mednarodni ravni. Imamo direktivo o zasebnosti in elektronskih komunikacijah, vrsto konkretnih dejavnosti in akcijskih načrtov, evropski program zaščite kritične infrastrukture. Zato sem rekel, da ne potrebujemo dodatne zakonodaje, pač pa njeno vestno in ustrezno izvajanje, ob tem pa seveda nadaljnji razvoj in izboljšave. Eden od govornikov je upravičeno omenil sveženj telekomunikacij. Včerajšnji trialog nam vliva veliko upanja glede končnega dogovora.
Kar pa se tiče obravnave pravic intelektualne lastnine v poročilu, bi lahko človek iz nekaterih govorov sklepal, da jih je poročilo prezrlo. Naj z branjem pokažem, kako smo se potrudili za uravnoteženost poročila. V točki 1(k) nujno zahtevamo od Sveta, naj sprejme "direktivo o kazenskih ukrepih za uveljavljanje pravic intelektualne lastnine, na podlagi ocene, izvedene v luči raziskav sodobnih inovacij, področja uporabe, v katerem je potrebna in sorazmerna". Tako piše v poročilu.
Politični govor moramo zaščititi, zlasti kadar je sporen. Če bi se vsi v tej dvorani med seboj strinjali, ne bi potrebovali zakonodaje o svobodi govora. Le zato, ker se ne strinjamo - in zlasti za zaščito govora, ki navadno hudo razjezi mene ali meni podobne - potrebujemo take zakone. Misel v poročilu ne govori o "kriminalnem" govoru. Uporabljen je pojem "sporen politični" govor. Zato pozivam vse k podpori te točke v poročilu in podpori celotnega poročila.
Moji volivci pa mi sporočajo svoje skrbi glede nevarnosti interneta. V rokah imamo neverjetno tehnologijo, svoboda, ki jo nudi nam, pa omogoča tudi kriminalcem, da to tehnologijo zlorabljajo. Poročilo bo s svojim poudarkom na temeljnih pravicah mnogo prispevalo k večji varnosti interneta. Na zadnjem delnem zasedanju smo govorili o tem, da se je treba spopasti z otroško pornografijo. Z uravnovešenjem svoboščin in varnosti bodo predlogi, o katerih glasujemo danes, tudi ključno dodatno orožje v boju proti tej grožnji.
Čez nekaj tednov, ko bomo primerno analizirali vse odzive, bomo objavili vse odgovore, skupaj z izjavo o povratnih informacijah, ki smo jih prejeli, pred poletjem pa bomo pripravili različne načine za reševanje problema skupinskih tožb. Tu ne bo šlo le za ponovitev štirih možnosti, navedenih v zeleni knjigi. Naše razmišljanje poteka dalje v smeri odgovorov na posvetovanje o zeleni knjigi. Komisija bo na podlagi rezultata vseh posvetovanj pozorno preučila gospodarski in socialni vpliv na partnerje, vključno s stroški in prednostmi, povezanimi z morebitnimi rešitvami. 29. maja bomo izvedli obravnavo, kjer bomo s partnerji izmenjali predhodne ugotovitve.
V zvezi s pobudo Komisije o odškodninskih tožbah za kršitev evropskih protimonopolnih pravil lahko zagotovim, da Komisija prav tako kot Parlament meni, da morata biti ti dve pobudi, ki se nanašata na skupinske tožbe, skladni. Skladnost še ne pomeni, da se morajo v različnih političnih pobudah uporabljati enaka orodja za dosego enakih ciljev. Prav tako lahko zagotovim, da bom še naprej osebno zavezana temu problemu in bom do konca mandata svoje delo opravljala z enako energijo in prizadevnostjo kot do sedaj in seveda ob pomoči in podpori Parlamenta.
Predvsem menim, da sta pomembna časovni okvir in celovitost rešitev, saj ste navedli številne rešitve, vendar je popolnoma jasno, da bo za rešitve, ki lahko vključujejo nekatere nove sodne mehanizme na evropski ravni, potrebno veliko več časa in bodo verjetno bolj sporne, kot pa izbira nekaterih ukrepov za alternativno reševanje sporov ali uporaba obstoječih ukrepov za sodelovanje potrošnikov. Menim, da se vsi v tem odboru spominjamo, da je okrepljeno sodelovanje na področju potrošnikov predstavljalo vidik, ki je bil uveljavljen prek odbora v zadnjem Parlamentu, in želimo si, da postane učinkovitejše. Menim, da predstavlja sredstvo, s katerim lahko potrošnikom zagotovimo takšno vrsto tožb, ki jo iščemo, ne samo na področju skupinskih tožb, ampak tudi pri učinkovitejšem reševanju čezmejnih tožb. Če lahko tu zagotovimo to zavedanje pomembnosti in časovno razporeditev ter hitrost, potrebno za hitro iskanje najboljše rešitve, potem vam priporočam, da razmislite o poti naprej.
Tu imam svoj prenosni telefon. Številni mladi ljudje so mi potožili, da imajo zelo veliko problemov, saj je zaradi takšne ali drugačne pogodbe, ki so jo sklenili popolnoma nenamerno - na primer za tone zvonjenja - vsota denarja vsak mesec odšteta za obdobje petih, šestih, sedmih, osmih mesecev. Nihče ne gre na sodišče zaradi 5 EUR, vendar pa če ima podobne izkušnje milijon državljanov, podjetje pa neupravičeno pridobi 5 milijonov EUR, gre za primer nepoštene konkurence glede na tiste konkurente v Evropski uniji, ki pravilno poslujejo. Zato je zelo pomembno, da obravnavamo to vprašanje.
Prav tako pa je pomembno za ljudi, za mlade ljudi, starše, ki se srečujejo s tem, da so jim zagotovljena pravna sredstva, s katerimi lahko okrepijo svoj položaj. V času, ko se Evropa združuje, ko ljudje nakupujejo preko interneta, je pomembno, da vzpostavimo te čezmejne instrumente, s katerim bomo omogočili njihovo ustrezno uporabo. Zaradi tega moramo po mnenju moje skupine preučiti ravno skupinsko ukrepanje, ki ga omogočajo takšni instrumenti, da bi lahko ocenili, ali jih je mogoče uporabljati v Evropski uniji. Vendar pa, kot ste tudi že povedali, komisarka, moramo pripraviti te instrumente na takšen način, da bo mogoče preprečiti vključevanje skrajnosti, kot smo jim bili na primer priča v ZDA, in jih namesto tega prilagoditi našemu pravnemu sistemu. Za to si moramo prizadevati in v naslednjih mesecih želimo še naprej delati na tej zadevi.
(DE) Gospod predsednik, komisarka, zahvaljujem se vam, da lahko sodelujemo v tej razpravi. Vesel sem, gospa Kuneva, da ste bili na zahtevo skupine Evropske ljudske stranke (Krščanskih demokratov) in Evropskih demokratov v veliko pomoč pri zagotavljanju, da bo predlog Generalnega direktorata Komisije za konkurenco, ki se nanaša na skupinsko tožbo in ki je v začetku nameraval urejati to zadevo v skladu z prakso v ZDA, pripravljen s pomočjo horizontalnega pristopa in v resnici zagotavljal enako obravnavo za vse v Evropski uniji - mala in srednje velika podjetja, potrošnike, delavce in podjetnike. To je pomemben korak naprej, ki ga želimo podpreti na zelo konstruktiven in pozitiven način.
Zavedamo se, da v številnih posameznih primerih Skupnost seveda trdi, da se zdi izvajanje kolektivnih pravic uspešnejše kot posamezno izvajanje. Vsekakor pa smo še naprej prepričani, da način posnemanja skupinskih ukrepov, ki najbolj varujejo potrošnike, ne predstavlja skupinska tožba, ampak javno izvajanje takšnih tožb, na primer s pomočjo posnemanja tožb, kot je to navedeno v nemškem zakonu proti nepošteni konkurenci, saj bodo posamezni potrošniki zelo pozorno premislili, ali vložiti kolektivni ukrep pri odvetniku za 4,99 EUR ali pa bi dejansko bilo bolje, če bi na primer te tožbe nenehno javno spremljal varuh človekovih pravic in izvajal z ustreznimi sredstvi. V zvezi z vprašanjem, kako povezati ta dva elementa, menim, da moramo previdno razmisliti, kako lahko pomagamo potrošnikom na najučinkovitejši način, saj potrošniki ponavadi nimajo časa, da bi obiskali odvetnika, ampak pogosto želijo hitro in enostavno najti pomoč.
Druga točka, za katero menim, da je pomembna - saj je tudi tu vaš Generalni direktorat opravil zelo dobro delo -, je, da je bil najzanimivejši element razprava bavarskega zastopništva v Bruslju, kjer je vaš Generalni direktorat kot odgovor na vprašanje, ali lahko z uporabo evropskih pravnih sredstev ovržemo tip skupinske tožbe, ki jo lahko najdemo v ZDA, jasno navedel, da "ne moremo". To po našem mnenju pomeni, da tega modela ne smemo popolnoma prezreti. Še naprej ga moramo obravnavati, vendar zelo pozorno, in v razpravo vključiti države članice in njihove pravne možnosti, da bomo lahko na koncu dosegli, kar želimo, to pa je pravi evropski model, ki je še posebej privlačen za potrošnike, hkrati pa varuje tudi mala in srednje velika podjetja.
Prepričana sem, da obstaja dovolj primerov, kot je primer s strupenimi kavči, z dovolj prepričljivimi dokazi, iz katerih je razvidno, da so potrebne številne rešitve za skupinske tožbe, ne samo, da bi se s tem izboljšal dostop do pravne varnosti, ampak da bi se hkrati preprečevale nezakonite in nepoštene poslovne prakse. V našem odboru seveda želimo, da imajo potrošniki dostop do poceni, dostopnih sredstev, kot je ARS, vendar verjamem, da je današnja razprava namenjena predvsem prepoznavanju praktičnih načinov za zagotavljanje prave pomoči našim državljanom in potrošnikom, s čimer bo zagotovljeno, da bodo deležni poštene obravnave, prave tožbe in ustreznih pravnih sredstev.
Ker razmišljam pozitivno, tudi sam zelo podpiram dejstvo, da je Generalni direktorat za zdravje in varstvo potrošnikov v svoji zeleni knjigi prav tako dal velik poudarek vprašanju mehanizmov za alternativno reševanje sporov. To se zelo razlikuje od bele knjige Generalnega direktorata za konkurenco, o kateri je včeraj prav tako tekla razprava v tem Parlamentu in ki je do sedaj popolnoma zanemarjala možnost mehanizmov izvensodnega reševanja sporov. Menim, da je Generalni direktorat za zdravje in varstvo potrošnikov v svoji zeleni knjigi naredil večji napredek, kot pa člani Generalnega direktorata za konkurenco.
Ne smemo končati s sektorskimi instrumenti: enim za področje varstva potrošnikov, enim za področje protimonopolne zakonodaje, še enim za kapitalski trg, mogoče enim za okolje, mogoče za socialne zadeve, vsi pa bi si med samo nasprotovali, posegali v pravne sisteme držav članic in v končni fazi pripeljali do pravne zmešnjave, ki je ne bi mogel obvladati noben strokovni delavec. V preteklosti smo pogostokrat videli takšne primere. Pravkar mislim na razpravo o direktivi o poklicnih kvalifikacijah, ki smo jo kasneje tudi združili v en sam instrument, saj te drobitve ni bilo mogoče več obvladovati. Komisija v tem primeru ne bi smela ponoviti iste napake. Zagovarjati mora horizontalen pristop že od samega začetka. Kot bo postalo očitno v nekaj minutah, je to jasno stališče Parlamenta.
(DE) Gospod predsednik, v Parlamentu obstaja veliko soglasje, da moramo zagotoviti boljšo varnost za potrošnike, predvsem tam, kjer v primeru majhnih izgub posameznikov veliko število teh izgub lahko predstavlja problem, saj ne vidijo nobene možnosti za smiselno posamično tožbo. Vprašanje je, kako naj uredimo varstvo potrošnikov in izboljšanje tega varstva? V zvezi s tem je zelo pomembno - in Komisiji sem za to zelo hvaležen -, da prav namerno preučimo vse alternative in vse vidike tega celovitega vprašanja in se šele po pazljivem razmisleku odločimo glede rešitev.
V zvezi s tem želim poudariti naslednje. Preverjanje, ali obstaja dejanska potreba po skupinski tožbi: da, to počnemo in s tem bomo nadaljevali tudi po pripravi zelene knjige. Spoštovanje ustavnih omejitev: da. Izogibanje skupinskim tožbam po ameriškem vzoru: da. Zagotoviti, da bodo odškodnine izplačane, vključno z vsemi stroški, ki jih utrpi potrošnik, vendar pa istočasno izključiti vse elemente eksemplarične odškodnine: da, to nameravamo. Odvračanje od neupravičenih zahtevkov za odškodnino, kot je navedel gospod Rack: da. Spodbujanje načrtov za alternativno reševanje sporov: seveda, saj je to časovno manj zamudno, cenovno ugodnejše in enostavnejše tako za potrošnike, kot tudi za podjetja, in upošteva subsidiarnost.
Predvsem cenim, da smo danes vsi spoznali, da imamo problem in da smo se pripravljeni soočiti s tem problemom. To je res dobro izhodišče za naslednjo fazo razprave. Ker je to izziv, s katerim se soočamo, bi rada predvsem poudarila to, na kar se je skliceval gospod Lehne - skupni pristop, horizontalni pristop s komisarko Kroes. Skupaj s komisarko Kroes, kot tudi z našimi ustreznimi službami, zelo tesno sodelujemo, da bi tako lahko zagotovili usklajenost naših pobud in ustvarili sinergije.
Gospod predsednik, gospe in gospodje, državljani EU, to poročilo je rezultat obsežnega dela v Odboru za peticije, kjer sodelujejo poslanci iz vseh političnih skupin. Zahvaljujem se predsedniku in poročevalcem v senci za njihovo odlično delo. Kot pripravljavka mnenja odbora sem bila osebno vpletena v to zadevo. Seveda je zelo močno vplivalo na življenja več deset tisoč državljanov EU, ki živijo v Španiji, in je prizadelo tako špansko podeželje, kot tudi špansko gospodarstvo. Odbor je odobril poročilo, ki je bilo sprejeto z dvotretjinsko večino. Gre za celovito besedilo, ki razlikuje med številnimi različnimi vidiki urbanizacije v Španiji.
Obstaja problem temeljnih pravic evropskih državljanov, ki vključuje tudi pravico do zakonito pridobljene lastnine. Evropski parlament se je že zavezal, da bo spoštoval te pravice, prav tako pa jih morajo upoštevati vse države članice. Obstaja problem katastrofalnega vpliva obsežne urbanizacije na okolje, predvsem v obalnih območjih in na španskih otokih, pa tudi na drugih območjih, na primer v okolici Madrida. Obstaja problem ponovnega oživljanja španskega Zakona o obalnih območjih iz leta 1988, ki lahko sedaj številnim ljudem odreče pravico do bivanja v lastnih domovih - in v nekaterih primerih je prišlo celo do rušenja teh domov. Potem je tu še problem posledic, ki so nastale zaradi več tisoč domnevno nezakonitih hiš, ki so bile zgrajene z dovoljenjem oblasti, naknadno pa razglašene kot nezakonite, pri tem pa so nedolžni kupci postali žrtve slabih praks urbanizacije. Poleg tega obstaja še problem pomanjkanja pravne gotovosti in ustrezne odškodnine za žrtve škandalov z nepremičninami.
Ne dvomim v to, kdo je odgovoren za te obsežne kršitve, in obžalujem, da so te kršitve občinskih in regionalnih organov spodkopale poskuse številnih drugih, ki so poskušali zagotoviti trajnostni razvoj, kjer zdravo gospodarstvo ni v nasprotju s spoštovanjem kulturne dediščine in okolja. Poročilo si zasluži ustrezno razpravo, v kateri bo mogoče slišati vsa mnenja. Nedopustno je, da naša nova pravila to preprečujejo. Ta pravila je treba čim prej spremeniti, predvsem kadar gre za poročila, ki se nanašajo na pritožbe evropskih državljanov. Pozivam vas, da zavrnete dve alternativni resoluciji. Čeprav temeljita na mojem poročilu, nista nepristranski. Ne odražata podrobnih in dejanskih ocen, o katerih je glasoval odbor.
Na včerajšnji razpravi je postalo jasno, da bi se večina v Parlamentu lahko strinjala s podpisom začasnega trgovinskega sporazuma, čeprav jim to ni všeč. Številni poslanci upajo, da bo po večletnih zastojih sporazum omogočil novo kakovost dialoga med Evropsko unijo in Turkmenistanom. Vendar pa je za večino poslancev pomembno, da Komisiji in Svetu ne pustimo prostih rok. Komisija in Sveta nam morata, kot Parlamentu, zagotoviti, da bosta v primeru nadaljnjega slabšanja stanja človekovih pravic na zahtevo Parlamenta resno razmislila o prekinitvi sporazuma. Žal se je s to zahtevo včeraj Komisija le pogojno strinjala, Svet pa jo je v celoti zavrnil. Zato v imenu moje skupine zahtevam, da se obe končni glasovanji odložita vse dokler ne dobimo ustreznih zagotovil s strani Sveta in Komisije.
v imenu skupine PSE. - Gospod predsednik, popolnoma se strinjam z našim kolegom, gospodom Casparyjem, da bi morali preložiti tako končno glasovanje o resoluciji, kot tudi glasovanje o tem poročilu - poročilu o soglasju -, saj je bilo na včerajšnji razpravi zelo jasno, da Svet Evropskemu parlamentu ni bil pripravljen dati ustrezne priložnosti in možnosti za resno spremljanje razmer v Turkmenistanu in vplivati na tamkajšnje razmere na osnovi takšnega sporazuma. Ker nismo dobili zadovoljivega zagotovila, podpiramo tudi predlog gospoda Casparyja glede preložitve teh glasovanj.
avtorica. - (DE) Gospa predsednica, komisar, srečujemo se v neobičajnem času, pa vendar se je vprašanje za ustni odgovor, ki ga danes zastavljamo, porodilo že v medskupini "duša za Evropo". Prepričani smo, da bodo dušo našli v naših najstarejših enotah - regijah -, kjer se ljudje med sabo sporazumevajo s posebnim naglasom, posebnim narečjem ali celo regionalnim jezikom, kjer ima lokalna kuhinja svoj poseben okus, kjer se na trgih prodaja resnično lokalno sadje in zelenjava, kjer je še vedno mogoče slišati narodne pesmi, od koder izhajajo posebne zgodbe in miti: na kratko, kjer se ljudje počutijo doma, kamor čutijo, da pripadajo.
Zaradi širjenja globalizacije se lahko zgodi, da bo prišlo do standardizacije na mnogih področjih in številne edinstvene lastnosti bodo izginile. Le evropske prečudovite regije lahko varujejo te posebnosti, pri tem pa jim mora biti zagotovljena zaščita s strani Evropske unije. Bogastvo in raznolikost regij v Evropi - pogostokrat so bile sovražnice, bile so zasedene, razdeljene, uničene zaradi vojne in ponovno združene - morata biti ohranjena. Regije so kot naše izvorne celice. Evropska unija je ohranila nekaj, kar imenujemo kultura malih, in jo tudi na tem področju zavezuje spoštovanje človekovih pravic.
Leta 2007 je Komisija začela z izvajanjem evropske agende za kulturo, ki je sedaj v prvih fazah izvajanja. Ta nov strateški pristop h kulturi postavlja skupne cilje in je namenjen spodbujanju gospodarstva, socialnih in političnih vrednot kulture, in sicer s krepitvijo njene transverzalne vloge. V tem okviru Komisija in države članice sodelujejo v skladu z novo odprto metodo sodelovanja, da bi okrepile skupna prizadevanja na področjih, ki neposredno vlivajo na lokalne in regionalne razvojne strategije. S tem bo mogoče na primer dosegati čim večji potencial industrij na področju ustvarjanja in kulture, predvsem MSP, spodbujati dostop do kulture in mobilnost kulturnih delavcev.
Naj dodam k do sedaj povedanemu, da bo Komisija kot del evropske regionalne politike kmalu izvedla neodvisno študijo o vlogi kulture kot dela lokalnega in regionalnega razvoja. Rezultati te študije bodo pomagali pri določanju vrednosti naložb v kulturne in ustvarjalne sektorje in bodo ponazorili povezave med takšnimi naložbami, posebnimi regionalnimi razvojnimi cilji in lizbonsko agendo za rast in delovna mesta. Študija bo prav tako prispevala k pripravi zelene knjige o potencialu industrij na področju ustvarjanja in kulture, ki je trenutno v pripravi in naj bi ga Komisija sprejela v začetku leta 2010.
v imenu skupine PPE-DE. - (EL) Gospa predsednica, komisar, na začetku bi rad pozdravil pobudo glede tako zanimivega vprašanja, kot je vloga kulture pri razvoju regij v Evropski uniji. Kulturna dediščina je pomemben element identitete in zgodovine razvoja evropskih narodov. Varstvo in ohranjanje je zato še posebej pomembno pri izobraževanju mladih generacij, istočasno pa tudi za spoštovanje evropske identitete. Kulturna dediščina ima, ne glede na njeno evropsko, nacionalno ali lokalno razsežnost, temeljno vlogo za evropske državljane. Vsi vemo, da je pozornost namenjena velikim mestom, kjer lahko najdemo najslavnejše muzeje in spomenike.
Tu sem tudi zato, ker zastopam eno izmed velikih mest, o katerih je govoril predhodni govornik. Kot vsi veste, je London eden izmed kulturnih centrov EU z obsežno zgodovino - kot je obsežna tudi zgodovina vseh nas - in lahko zelo veliko ponudi. Je tudi center industrij na področju kulture, vsekakor britanske. Zaradi tega menim, da moram podpreti ljudi, ki jih zastopam, in se boriti za tista delavna mesta, ki so običajno, kadar gredo stvar narobe, vedno prva ukinjena. Zato toplo pozdravljam vse to, kar je Komisija povedala glede vloge industrij na področju kulture, o tem, kako jih želimo ohraniti in jih nadgraditi, ter glede gospodarske vloge, ki jo ima kultura. Večkrat se mi zdi, da se pozablja na to gospodarsko vlogo in da o njej ne govorimo; o njej niti ne razmišljamo, kulturi pa namenjamo drugorazredni status. To ne velja, predvsem kadar lahko ima kultura tako zelo pomembno vlogo pri našem nacionalnem in regionalnem razvoju. Upam, da bo eno izmed sporočil, ki izhaja iz te današnje razprave - ki ga bomo odnesli nazaj v naše države članice in ga bosta odnesla tudi Svet in Komisija -, da smo zelo zaskrbljeni glede poteka tega regionalnega razvoja, kako ga obravnavamo in kako obravnavamo vlogo, ki jo lahko ima kultura pri tem.
Kot je gospa Pack že povedala, obstaja celovito vprašanje kulturne raznolikosti. Menim, da je ena izmed večjih odlik EU in Evropskega parlamenta ta, da se vsi srečujemo - sedaj s 27 državami članicami - in se v številnih pogledih močno razlikujemo: različna okolja in kulture ter različni jeziki. To je le začetek. Čeprav svet postaja vse manjši in čeprav se ljudje pogosteje srečujemo, še vedno obstajajo te znatne razlike. Veseli bi morali biti, da obstajajo, saj ravno te razlike predstavljajo bistvo stvari, o katerih govorimo. Vsi želimo ohraniti svoje identitete in način, kako gledamo nase, in prav je, da to počnemo.
V tem kontekstu menim, da se moramo tudi sprijazniti s tem, da na našo celino prihajajo drugi ljudje. Ljudje prihajajo iz drugih koncev sveta - številni izmed teh so sedaj druga ali tretja generacija v nekaterih naših državah članicah - in tudi oni izhajajo iz drugačnega okolja. Prav tako moramo sprejeti, da prihajajo s svojo kulturo, tradicijo in jeziki. Čeprav jih vključimo in se naučijo naših jezikov, imajo še vedno svoje ločene identitete. To je vprašanje, ki v tej razpravi ni bilo omenjeno, za katerega mislim, da je pomembno, in upam, da ga bomo lahko vključili, predvsem, kadar govorimo o vprašanjih, kot je večjezičnost, o kateri smo imeli dobre razprave. Gre za izjemno pomembno vprašanje in menim, da bi mu morali nameniti večjo pomembnost kot doslej, vendar v kontekstu Evrope, ki se spreminja. Zaradi tega moramo ohraniti naše obstoječe kulture in našo obstoječo raznolikost ter dejansko absorbirati novo raznolikost, ki je prišla in še naprej prihaja na našo celino. Zaradi vseh teh razlogov pozdravljam podporo, ki jo namenjamo kulturi in industrijam na področju kulture, podporo malim in srednje velikim podjetjem, ki bodo - v trenutnih gospodarskih razmerah - verjetno predstavljala hrbtenico tega, kar bomo obravnavali. Če velike korporacije in velika podjetja izgubljajo ljudi, odpuščajo ljudi in zaradi njih ljudje izgubljajo delo, bo verjetno odvisno od manjših enot - MSP -, da poprimejo in dejansko začnejo z ustvarjanjem delovnih mest za tiste, ki lahko delajo v tem sektorju.
Gospa predsednica, regije predstavljajo izjemno pomembno mesto za razvoj kulture. Prav tam nastane največ dolgoročnih izmenjevalnih programov in skupnih projektov med področji z različnimi tradicijami, običaji in dosežki. Regije spodbujajo razvoj kulture, kultura - pomembni, atraktivni projekti in dogodki - pa postaja magnet, ki privablja gospodarske naložbe. Gre za klasičen učinek domin, ki ga je mogoče najbolje ponazoriti z učinki izjemnega programa Evropske prestolnice kulture. Gospodarska oživitev vedno sledi letu kulturnih dogodkov. Prav zaradi tega številna evropska mesta poskušajo sodelovati v tem projektu.
Gospe in gospodje, dovolite mi, da na koncu opozorim na pobudo glede določitve leta 2013 kot evropskega leta učenja jezikov naših sosedov. Dinamični razvoj regionalnega sodelovanja v Evropi pogostokrat ovirajo problemi, povezani s pomanjkanjem znanja jezika in kulture sosednjih držav in regij, ter nezmožnost komuniciranja v celoti. Učenje jezika neposrednega soseda lahko predstavlja velik korak naprej pri medsebojnem razumevanju in komuniciranju ter s tem tudi pri krepitvi kulturnega in gospodarskega sodelovanja in konsolidaciji celotne Evropske skupnosti.
v imenu skupine UEN. - (PL) Gospa predsednica, menim, da je ta razprava vredna ponovitve značilnih besed Jacquesa Delorsa, nekdanjega predsednika Evropske komisije. Ko so ga po tem, ko je zaključil svoj mandat kot predsednik Komisije, vprašali, če karkoli obžaluje ali če je v tem času karkoli pogrešal, je priznal, da sta Evropska unija in Komisija namenili premalo časa zadevam, povezanim s kulturo. Prepričan sem, da nam lahko ta njegova značilna samokritika služi kot vodilo.
Strinjam se z govornikom, ki je govoril o nenavadnih prednostnih nalogah našega Parlamenta. Pravimo, da je kultura pomembna in da niso pomembne le prednostne naloge, kot so institucije, administracija in predpisi. Potem pa govorimo o teh stvareh v ponedeljek, torek, sredo in četrtek zjutraj. Le razprava v četrtek popoldne teče o zadevah, ki bi jih lahko poimenovali temeljne - o kulturi, saj ravno kultura predstavlja temelj evropske enotnosti. Ne le kultura regij, ampak tudi nacionalna kultura, saj je dediščina Evrope dejansko dediščina evropskih narodov in to verjetno še posebej drži za našo kulturno dediščino.
v imenu skupine GUE/NGL. - (CS) Gospa predsednica, gospe in gospodje, strinjam se z besedilom vprašanj, kot ga je oblikovala moja kolegica Doris Pack. Menim, da je večstranska podpora evropskim regijam zelo pomembna. Nekoč so v Evropi obstajale meje, ki so mnoga stoletja ločevale države in narode ter pripomogle k ustvarjanju nekakšne psihološke nikogaršnje zemlje. K sreči nam je sedaj uspelo odpraviti meje s pomočjo Schengenskega sporazuma, vendar regije še naprej ostajajo ločene, mesta so razdeljena na pol, predvsem pa še vedno obstajajo psihološki problemi, saj en kos ozemlja spada sem ali tja, spet drug pa nekam drugam. V vse bolj povezani Evropi se te starodavne rane na zemljevidu in mislih ljudi celijo, vendar zelo počasi. Najhitrejši način, da se popolnoma zacelijo, veliko bolj praktičen in učinkovit, kot vsi ukrepi od zgoraj navzdol, je, da podpremo civilne pobude in dejavnosti kulturnih organizacij in regionalnih institucij. Regionalne institucije in navadni ljudje, ki živijo na tem ali onem ozemlju, najbolje vedo, kaj je treba storiti za ponovno oživitev regije.
Obstajajo številni projekti, katerih izvedba bi pomenila tako naprej korak naprej, kot tudi spodbudo za nadaljnje ukrepe. Prihajam iz regije Severna Moravska, iz Šlezije, območja, kjer se stikajo ozemlja Češke, Poljske in Slovaške. In ravno na tem mestu, v zgodovinski regiji Těšín, ki jo danes sestavljata češko mesto Český Těšín in poljsko mesto Cieszyn, je bil pripravljen projekt z imenom "vrt na obeh bregovih reke", saj med obema mestoma, ki sta nekoč predstavljala ločeni urbani enoti, teče reka. Projekt vzpostavlja vezi med dvema bregovoma reke, ki niso le urbane narave, ampak so tudi arhitekturne, predvsem pa kulturne narave. Oba ločena dela nekdanje homogene celote morata biti ponovno združena s pomočjo kulturnih dejavnosti prebivalcev. Reka med obema mestoma in njuna okolica morajo postati mesto kulturne izmenjave in kulturnega prekrivanja. Vendar pa pomemben vidik takšnih projektov predstavljajo možnosti novega zaposlovanja, ki se ne porajajo le med opravljanjem dela, ampak tudi kasneje. Vsekakor se bo razširil storitveni sektor, s čimer se bo povečala privlačnost območja in povečal potencial za turizem ter druge vrste povezanih dejavnosti. Avtorje projekta "vrt na obeh bregovih reke" je navdihnil primer Strasbourga v Franciji in Kehla v Nemčiji, ki sta prav tako bili sosednji mesti in predstavljali naravno urbano strukturo. Tudi tukaj med obema mestoma teče reka Ren. Kar se dogaja v Franciji in Nemčiji, se lahko dogaja tudi v Češki republiki in na Poljskem ali kjer koli drugje v Evropi. V srednji Evropi obstajajo še številni takšni primeri. Kadar govorimo o izmenjavi kulture v razvijajočih se evropskih regijah, pomislimo ravno na takšne projekte.
V moji regiji leži zgodovinsko okrožje Northamptonshire. Del te kulturne identitete, njegove zgodovine, bistva, izhaja iz njegovih zgodovinskih vezi s čevljarsko industrijo. Izdelava čevljev v okrožju izvira iz leta 1202, ko je Peter Čevljar postal skoraj slaven v tem okrožju. Leta 1452 je sodišče urejalo cene in teže za najrazličnejše trgovce, vključno s čevljarji, Northampton pa je v vsem tem času služil kot center čevljarske industrije.
Leta 1841 je bilo glede na popis v okrožju 1 821 čevljarjev. Nogometne ekipe okrožja, nogometni klub Northampton, se še vedno drži ime "Čevljarji", v Northamptonshire pa imamo še vedno 34 tovarn za izdelavo čevljev, ki so obratujejo že več kot 100 let. Danes sem obut v čevlje Barker, ki so bili narejeni v vasici z imenom Earls Barton v prečudovitem volilnem westminsterskem okrožju Daventry. Imamo muzej, imamo kulturne prireditve, ki so povezane s čevljarsko industrijo - vse to pa se je začelo dogajati že pred Evropsko unijo.
(IT) Gospa predsednica, komisarka, gospe in gospodje, hvala za besedo. Nekoliko želim razširiti naše videnje in se ozreti tudi v prihodnost, ne le v preteklost. Smo v razmerah, v katerih lahko opazimo, da se rast ne more vedno le nadaljevati, ampak je omejena z naravnimi viri in omejeno zmožnostjo zemlje, da absorbira in prebavi naše odpadke. Naši pogledi ne morejo več temeljiti le izključno na materialni rasti - našem konceptu razvoja -, namesto tega si moramo prizadevati za močnejše sklicevanje na kakovost življenja: našo družbo moramo dematerializirati.
Ta evropska kultura ni nekaj novega, kot mnogi mislijo, ampak je ponovno odkritje nečesa, kar je veliko starejše od držav, gospod Heaton-Harris. Meje so, vsaj na celini, večinoma nekaj umetnega. Kultura je globoko zakoreninjena v regijah, ki jih pogosto delijo umetne meje, regionalna kultura pa je kot povezava med narodi izjemno pomembna. Eden izmed največjih kulturnih osebnosti je bil pesnik in pisatelj iz Češkega lesa, Adalbert Stifter, ki je deloval na Bavarskem, Zgornji Avstriji in na Češkem ter združil Čehe in Nemce. To tradicijo moramo ohraniti - kulturo, ki jo uničujeta nacionalizem in razseljevanje, kulturo manjšin, regionalno kulturo, kulturo evropskih regij, ki presegajo meje, predvsem pa raznolikost, ki jo bomo lahko ohranili le ob sodelovanju.
(PL) Gospa predsednica, ljudje morajo jesti, se gibati in si poiskati zavetje pred mrazom ali dežjem. To so elementi proizvodnje in trgovine, ki služijo zadovoljevanju osnovnih potreb. Vendar pa to, kakšne vrste vilic uporabljamo ali kakšno je naše kolo ali streha naše hiše, nima ničesar opraviti z gospodarstvom, ampak gre za izražanje kulture. Ljudje ustvarjajo iz duševne potrebe, preprosto samo zaradi ustvarjanja samega. Ponosni so na svoje delo in ko drugi, ki to delo vidijo ali čutijo, izrazijo svoje odobravanje, se zaradi tega bolje počutijo. Pomembno je dejstvo, da se kulturna raznolikost pogosto povezuje z regijami. Nikoli ne smemo združiti teh regij in njihove kulture - podpirati moramo to raznolikost. Kultura ponazarja izražanje duha regij. EU bi bila najnezanimivejši prostor brez kulturnega bogastva, ki ga ima danes. Ohranjanje kulture je drago in naša naloga je, da podpiramo kulturo. Brez nje v Evropski uniji ne bo gospodarstva ali srečnih ljudi.
(PL) Gospa predsednica, kulturno bogastvo Evrope izhaja iz velike raznolikosti njenih regij. To raznolikost je treba zaščititi. Čipka iz Koniakówa je popolnoma drugačna od čipke iz Brugesa. Mešanica, ki nastane s površno reprodukcijo idej, vzetih iz kulture, vodi do osiromašenja. Ohraniti moramo to raznolikost oblik in izrazov kulture, vključno z večjezičnostjo in materialno kulturo, saj naša raznolikost predstavlja našo identiteto, je vir ustvarjalnega razvoja in medsebojnega bogatenja. Prav tako daje smisel kulturnemu turizmu. Kulturo regij je treba podpreti in zaščititi. Evropsko komisijo pozivam, da v ta namen pripravi program.
(PL) Gospa predsednica, slogan Evropske unije se glasi "združeni v raznolikosti". Zaradi te raznolikosti je celotna EU izjemno privlačna, prav tako pa to pomeni, da se zelo razlikujemo od držav, kot so Združene države Amerike. Kulturna raznolikost med drugim temelji na izjemni raznolikosti naših regionalnih kultur, raznolikosti, zaradi katere so te regije in celotne države izjemno privlačne za turiste. Privlačne so za nas, Evropejce, prav tako pa so tudi izjemno privlačne za druge, ki prihajajo v Evropo, da bi videli, doživeli in užili to neobičajno raznolikost.
Pravijo, da "roka, ki ziblje zibelko, vlada svetu". Menim - to je le moje osebno stališče - , da je bila Grčija zibelka evropske civilizacije. Eden ali dva Angleža - lord Byron in drugi - sta naredila določene stvari. Mogoče lahko komisar Borg, ki je iz Malte, države odlikovanja George Cross, odgovori na naslednje vprašanje: zakaj ne moremo porabiti nekoliko več denarja in podpreti prihodnosti kulture naše civilizacije? Porabimo ne vem koliko milijonov milijard evrov za to in ono; prosim - glasba, poezija, zgodovina, harmonija. Dajte nam priložnost.
V zvezi z zeleno knjigo bi vas rad obvestil, kot sem povedal že na začetku, da naj bi bil ta dokument v zvezi s politiko pripravljen v prvem četrtletju 2010, namen tega dokumenta pa je sprožiti odprt postopek posvetovanja. Ima tri glavne cilje politike. Prvič, pripraviti bolj strateški pristop. Drugič, sprostiti potencial evropskih industrij na področju ustvarjanja in kulture, in tretjič, prispevati k razvoju strategij, ki so namenjene spodbujanju boljših povezav med industrijami na področju ustvarjanja in kulture ter ostalimi gospodarskimi sektorji, ter tako združiti kulturo in ustvarjalnost z inovativnostjo in širšim gospodarstvom. Regionalna razsežnost bo v tem kontekstu seveda v celoti upoštevana.
Poleg tega pa poročilo opozarja na nesorazmerno močan odziv Rusije na oborožen poseg Gruzije v Južni Osetiji in na obsežno in neizzvano ukrepanje ruskih sil v Abhaziji. Poročilo poudarja potrebo po plodnem dialogu o vprašanjih varnosti. Ta dialog bi moral temeljiti na spoštovanju mednarodnega prava in ozemeljske celovitosti držav. Poročilo poudarja tudi, da dogodki na Kavkazu in priznanje neodvisnosti obeh enklav, Osetije in Abhazije, mečejo senco dvoma na pripravljenost in sposobnost Rusije, da skupaj z Evropsko unijo vzpostavi skupni prostor varnosti v Evropi.
Poročilo kaže na velik prikrit potencial možnih vzajemnih gospodarskih dogovorov, ki temeljijo na enakovrednem partnerstvu obeh strani. Takšni dogovori bi lahko pripeljali do obojestransko koristne soodvisnosti. Na podlagi poročila je izredno pomembno, da države članice in Evropska unija v celoti spregovorijo enoglasno, zlasti kar zadeva odnose z Rusijo. Temeljnega pomena je tudi, da se države članice, kot to od njih zahtevajo različne pogodbe Evropske unije, pravočasno posvetujejo med seboj o vsaki dvostranski zadevi z Rusijo. To je zlasti pomembno v primerih, ki bi lahko vplivali na druge države Evropske unije ali Evropsko unijo kot celoto.
Velika pozornost v poročilu je namenjena človekovim pravicam in svoboščinam v Rusiji. Poudarjeno je, da je Rusija kot članica Sveta Evrope dolžna spoštovati načela, na katerih temelji Svet. Navedeno je, da je upoštevanje teh načel ključnega pomena za uspeh pogajanj o sodelovanju Evropske unije in Rusije. Obžalujemo, da Rusija nasprotuje uvedbi učinkovitih ukrepov, s katerimi bi zagotovila, da se številni primeri, v katerih so ruski organi kršili človekove pravice in jih je obsodilo tudi Evropsko sodišče, ne bodo več ponavljali.
Dobro je opozoriti na eno izmed mnogih priporočil, vsebovanih v poročilu, in sicer da bi Evropska unija morala še naprej podpirati prošnjo Rusije za članstvo v Svetovni trgovinski organizaciji. Zelo pomembno za Rusijo je, da še pred formalno pridobitvijo članstva upošteva obveznosti članstva. To zlasti pomeni, da mora prenehati z opuščanjem praks, ki so že bile sprejete. V tem okviru je treba opozoriti na velik pomen, ki se ga pripisuje učinkovitemu varstvu pravic intelektualne, poslovne in industrijske lastnine.
predsednik Sveta. - Gospod predsednik, želel bi se zahvaliti Parlamentu za priložnost, da lahko na tem zasedanju obravnavamo vprašanje odnosov z Rusijo. Kot zagotovo že veste, je na Svetu že pred časom potekala poglobljena razprava o odnosih z Rusijo, na kateri smo opredelili izhodišča in temelje novega sporazuma EU/Rusija, zato menimo, da je pomembno, da so se obnovila pogajanja o novem sporazumu. Rusija je navsezadnje naša največja soseda, ena izmed ključnih partnerk in nepogrešljiva akterka na mednarodnem prizorišču. Danes, ko nas je gospodarska kriza vse enako močno prizadela, je jasno, da spori ne bodo okrepili ne ene ne druge strani.
To je, na kratko, glavna spodbuda za našo odločitev, da obnovimo pogajanja o novem sporazumu EU/Rusija, ne glede na to, kaj se je lani avgusta zgodilo v Gruziji. Kriza in njene posledice seveda še naprej mečejo senco na naše odnose. Pogajanja na noben način ne upravičujejo početja Rusije v Gruziji, kakor tudi na ozemlju Abhazije in Južne Osetije, in EU je v zvezi s tem jasno določila mejo. Pri tem smo jasno izrazili podporo ozemeljski celovitosti Gruzije.
Zdaj pa bi želel izraziti tudi nekaj pripomb v zvezi z delom novega sporazuma, ki zadeva zunanjo varnost in pri kateri svojo vlogo v pogajanjih igra tudi predsedstvo. Novi sporazum mora nujno vsebovati določbo, ki bo zagotavljala učinkovit dialog in sodelovanje z Rusijo, in mora temeljiti na skupnih vrednotah, upoštevanju obstoječih mednarodnih obveznosti, načelih pravne države ter spoštovanju demokracije, človekovih pravic in temeljnih svoboščin. To je zlasti pomembno v zvezi z našim skupnim sosedstvom. Če želimo najti rešitev dolgoletnih sporov, je to prav res bistvenega pomena.
Gospod predsednik, Rusija je in bo še naprej naša pomembna partnerka. Naši skupni interesi so kompleksni in se prekrivajo, segajo pa vse od gospodarskih stikov do, na primer, naših skupnih prizadevanj kot partnerk v okviru bližnjevzhodne četverice ali, kot na primer včeraj, v Afganistanu in Pakistanu. Seveda se vsi zavedamo, da se naša mnenja o nekaterih zadevah močno razlikujejo, na primer o ozemeljski celovitosti Gruzije. Napetosti so vedno znova nastajale, ko je šlo za krepitev naše vloge v našem skupnem sosedstvu. V tem okviru smo pogosto slišali napačne trditve, da smo odvisni od naše velike sosede. Ko gre za trgovino in energetiko, smo res precej odvisni drug od drugega ali, povedano drugače, drug drugemu smo postali nepogrešljiv partner. Torej so to časi, v katerih so naši odnosi z Rusijo neznansko pomembni in v okviru katerih je nedvomno ključnega pomena enotna, vizionarska strategija EU.
Kot je Komisija navedla v svojem sporočilu z dne 5. novembra, kompleksna in obsežna narava naših odnosov ter številna področja, na katerih smo odvisni drug od drugega, pomenijo, da se moramo dosledno ukvarjati z Rusijo, k temu pa moram še dodati, da moramo razmišljati trezno in biti usmerjeni k rezultatom. Pogajanja o novem sporazumu so nedvomno najboljši način, da predstavimo enotno stališče EU, ki ščiti naše interese, da bi dosegli sporazum o najpomembnejših področjih. V trenutku, ko govorim tu pred vami, v Moskvi poteka četrti krog pogajanj.
Do sedaj smo se dogovorili o splošni strukturi sporazuma, ki bi moral tvoriti pravno zavezujočo podlago za vse vidike naših odnosov v bližnji prihodnosti. Vendar pa obenem nismo opredelili umetnih rokov za dokončanje pogajanj: po mojem mnenju bi si morali vzeti toliko časa, kolikor ga potrebujemo, da bi dosegli zadovoljiv rezultat, saj bo trenutni sporazum veljal ves ta čas in zato ni nikakršne velike potrebe, da bi nadaljevali s takšno nujo. Za rešitev trenutnih vprašan nam torej ni treba čakati na nov sporazum. Do zdaj smo razpravljali o vprašanjih s področja politike, pravosodja in varnosti in smo bolje predstavili stališča vsakega izmed nas; gospodarskih vprašanj še nismo odprli.
V vsakem primeru pa nas ne sme presenetiti, da imata obe strani na nekaterih področjih zelo različne pristope. Medtem ko ima Rusija na primer velike ambicije po sodelovanju na področju zunanje in varnostne politike, je zaenkrat veliko manj zavzeta na gospodarskem področju. Seveda je v našem interesu, v interesu EU, da naši trgovinski in gospodarski odnosi vključujejo pravno zavezujoče, izvršljive določbe, da bi se zagotovilo, da Rusija sprejme sistem, ki temelji na jasnih pravilih. To zlasti velja za energetiko, kjer si prizadevamo za sprejetje načel energetske listine, izmed katerih so največja preglednost, vzajemnost in nediskriminacija.
Sporazum, o katerem se pogajamo, bi seveda moral temeljiti tudi na spoštovanju človekovih pravic in demokracije, in menimo, da mora to biti temeljna sestavina. V zvezi s tem sta Rusija in EU, kot je dejal gospod Vondra, sprejeli enake obveze v ZN, Organizaciji za varnost in sodelovanje v Evropi (OVSE) ter v Svetu Evrope. Naša pogodba bi morala poudarjati spoštovanje teh skupnih obvez in interesov. Seveda sama ne more rešiti sporov v Evropi, vendar bi morala zagotoviti okvir za reševanje sporov.
Vzporedno s pogajanji bomo nadaljevali z našim delom v obstoječih forumih, na pogovorih o Gruziji v Ženevi, na pogovorih v sestavi 5+2 o Pridnjestrski republiki in na procesu v Minsku o Nagorno Karabahu. Kot sem rekla, sta področji pravosodja in notranjih zadev pomembni za obe pogajalski strani in v njih vidim velik potencial za obojestransko koristno sodelovanje, zlasti v boju proti organiziranemu kriminalu in tudi pri izboljšanju pogojev za dobroverne potnike. Vendar pa bo možnost odprave zahteve po vizumu, k čemur je pozvala Rusija, realna samo, če bo prišlo o nadaljnjih izboljšav na drugih področjih. Na primer, naše sodelovanje bi bilo lahko na splošno uspešno, če bi Rusija izpolnjevala višje standarde v zvezi z varstvom podatkov; raziskave, izobraževanje in kultura prav tako nudijo številne možnosti za sodelovanje, kar je v interesu naših državljanov, zato jih je treba pri novem sporazumu upoštevati.
Poročilo, o katerem govorimo danes, seveda vključuje tudi mnoge druge predloge, o katerih zdaj nimam časa govoriti, ki pa bodo seveda omenjeni v teku razprave. Še enkrat bi želela poudariti, da posebej pozdravljam smer, ki jo je gospod Onyszkiewicz zastavil v poročilu in v predlaganem osnutku resolucije. Če bodo po današnji razpravi potrebne dodatne informacije, bom seveda z veseljem o tem v celoti seznanila na primer Odbor za zunanje zadeve, kot sem to storila tudi lani.
Ne moremo živeti v stalni negotovosti glede tega, ali bodo našim državljanom spet prekinili oskrbo, in tudi Rusija mora spoznati, da energije ne more uporabljati kot orodje, da bi se izognila priznanju suverenosti sosednjih držav. Danes so tu narodi, ki so dosegli neodvisnost in ki v celoti izvajajo demokracijo, nad katerimi moramo bedeti in nad kateremi je dolžna bedeti tudi Rusija, tako kot je dolžna zagotoviti jasna pravila za izmenjavo energije in enotnost v energiji.
Gospod predsednik, želel bi se zahvaliti gospodu Onyszkiewiczu za to pomembno, dobro napisano in celovito poročilo. Kot poročevalec v senci skupine Evropske ljudske stranke (Krščanskih demokratov) in Evropskih demokratov sem vesel, da poročilo kaže tudi glavne prednostne naloge v zvezi z Rusijo, kot je pragmatično sodelovanje, ki temelji na zdravem tržnem okolju, ter poudarek na človekovih pravicah, delovanje pravne države in demokracije, kar so vse temeljne družbene vrednote za EU, kakor tudi poudarek na spoštovanju suverenosti vseh sosednjih držav ter enotnosti EU.
Novi sporazum, o katerem potekajo pogajanja, mora vključevati vse vidike sodelovanja, biti mora pravno zavezujoč in mora odražati kakovost naših odnosov z Rusijo. Vendar če želimo, da bodo pogovori odražali naša stališča in naše vrednote, potem ne smemo pozabiti vloge, ki jo je Rusija odigrala lani v vojni z Gruzijo ali v krizi s plinom januarja. Ne moremo dovoliti, da bi v Evropi nastala nova področja vpliva. Ne moremo sprejeti obstoječega stanja ali, bolje, nespremenjene situacije na Kavkazu. Zato se od Rusije zahteva, da jasno zagotovi, da ne bo uporabila sile proti nobeni svoji sosedi in da bo spore v našem skupnem sosedstvu reševala skupaj z EU. Menimo, da je popolnoma normalno, da Rusijo pozovemo, da sprejme prvi neposredni korak pri gradnji zaupanja.
Mnogi kolegi poslanci danes upravičeno poudarjajo potrebo po enotnosti EU v zvezi z Rusijo. Vendar pa lahko zares enotno stališče dosežemo le postopoma, zato predlagam, da v okviru Sveta oblikujemo posvetovalni mehanizem, ki bo državam članicam omogočil, da se vnaprej posvetujejo med seboj o vseh dvostranskih vprašanjih, ki vključujejo Rusijo in ki imajo vpliv na drugo državo članico ali na EU v celoti. Samo tako bomo oblikovali zares enotno stališče do Rusije in samo tako bomo v celoti izkoristili našo največjo prednost v zvezi z Rusijo, to pa je naša lastna enotnost.
Skupina socialdemokratov z zaskrbljenostjo sprejema potek zadnjih volitev v rusko dumo in predsedniških volitev. Kritični smo do ruske strani v plinskem sporu med Rusijo in Ukrajino ter v sporu med tema državama. Obenem pa smo kljub vsemu prepričani, da morajo priporočila Parlamenta služiti izboljšanju odnosov med EU in Rusijo ter oblikovanju novega strateškega partnerstva. To poročilo ne služi temu namenu. Prav zato ga v Odboru za zunanje zadeve nismo podprli.
Skupina Evropske ljudske stranke (Krščanskih demokratov) in Evropskih demokratov ter Skupina zavezništva liberalcev in demokratov za Evropo ravnata v nasprotju z razmišljanjem, ki ga je izrazila Komisija. Sta v navzkrižju s politiko Združenih držav, če menita, da je administracija predsednika Obame, zlasti v izjavah podpredsednika Joea Bidena, spremenila svoj slog, kajti potem bo Evropska unija zaostala za novo ameriško politiko, to pa ne bi bilo v našem interesu. Torej nas ne skrbi kritika, temveč slog.
Zgodovina nas uči, da nič ne jezi Rusije bolj, kot če ji nekdo obrne hrbet, zato je v interesu Rusije kakor tudi Evropske unije, da komuniciramo, sodelujemo in trgujemo tako, da bomo pri tem zgradili zaupanje. Prav tako je nepošteno, da se pretvarjamo, da si ravnanje Rusije ne zasluži graje. Rusija je država, ki svoje zaloge energije uporablja kot orožje, država, katere brezobzirno ravnanje na Kavkazu in Baltiku spravlja njene sosede ob živce, in država, kjer se načela pravne države prilagajajo tako, da prinašajo koristi tistim, ki podpirajo Kremelj, ter privijajo tiste, ki ga ne podpirajo, kar potrjuje tudi današnji nov proces proti Mihailu Hodorkovskemu.
Obstajajo trije razlogi, ki pojasnjujejo, zakaj nekateri radi ugajajo gospodu Putinu. Najprej so tisti, ki so nekoč simpatizirali s Sovjeti in ki so še vedno čustveno navezani na Kremelj. Potem imamo tiste, ki mislijo, da se Rusija nekako razlikuje od drugih držav in da zanjo zato ne morejo veljati enaki standardi, ter tiste, ki mislijo, da je Rusija enostavno preveč strašna, da bi bili do nje preveč kritični. Niti eden od teh argumentov ne vzdrži. Za skrajno levico Evrope je značilna trmasta ignoranca človekovih pravic v sovjetski dobi. Ni narobe samo z moralnega vidika, temveč je tudi politično nesmiselno, da iščejo izgovore za Rusijo zdaj, ko se nagiba proti avtoritarni desnici. Poleg tega človekove pravice nimajo nikakršnega pomena, če niso splošne in nedeljive, zato bi morala Unija samozavestno zagovarjati naše vrednote znotraj in zunaj naših meja.
v imenu skupine UEN. - (PL) Gospod predsednik, Kremelj izkorišča zaloge energije kot politični instrument skupaj z načelom "deli in vladaj", da bi podkupil vsako evropsko državo posebej, od Cipra do Nizozemske. Izkazalo se je, da je ta pristop zelo uspešen. Nasprotno pa je Evropska unija bila presenetljivo pasivna med napadom na suvereno Gruzijo. Voditelji EU so zbujali pozornost s svojo odsotnostjo. Gospoda Solane in komisarke Ferrero-Waldner ni bilo nikjer videti. Medtem je bil gospod Sarkozy, predsednik Francije, globoko ponižan, ko so Rusi v celoti ignorirali mirovni sporazum, o katerem se je pogajal. Iz tega sledi, da je šibkost Evrope v njenih odnosih z Rusijo posledica njene lastne naivnosti in kratkovidnosti.
Avstrijska, nemška in italijanska energetska podjetja poslujejo s Kremljem na dvostranski ravni. To vodi naravnost k političnemu pritisku Moskve na posamezne države članice. Nemčija gradi plinovod na dnu Baltskega morja, da bi se izognila Poljski, Rusija pa je večkrat prekinila oskrbo z energijo Litvi, Češki republiki in drugim državam EU. Če podjetje Nord Stream izvede svoj projekt, bo ista usoda doletela mojo državo, Poljsko. Politika EU do Rusije mora temeljiti na načelih enotnosti in solidarnosti. Če torej hočemo, da bodo naši odnosi z Rusijo uspešni, se moramo obvezno posvetovati z drugimi državami članicami, ki bi lahko čutile posledice zaradi tega, še preden sklenemo kakršen koli dvostranski sporazum s Kremljem.
Podpiramo tudi kritičen odnos do Rusije, kajti kljub temu, da Rusija zdaj daje neke pozitivne signale, predvsem v zvezi s svojo pripravljenostjo do sklenitve mednarodnega sporazuma o zmanjšanju jedrskega orožja, ki je nedvomno v teh časih krize predrago, še vedno kaže nepripravljenost do kakršnega koli kompromisa pri drugih vprašanjih, zlasti kar zadeva politiko do sosed, kjer Evropski uniji očita vmešavanje na področje njenega vpliva. Želim vas spomniti, da je gospod Lavrov v Bruslju pred kratkim kritiziral vzhodno partnerstvo, ki smo ga vzpostavili na vrhu spomladi, gospod Putin pa se je prav tako negativno odzval na sporazum o plinu med Evropsko unijo in Ukrajino.
Kot veste in kot so povedali vsi, je problem Gruzije še vedno najbolj aktualen in še vedno kamen spotike med nami in Rusijo, ki nenehno izkorišča svojo pravico do veta, da bi preprečila kakršen koli napredek mednarodnih mirovnih sil in celo dostop naših civilnih opazovalcev do ozemelj, ki jih je zasedla in jih nadzoruje. S tem torej krši šest točk sporazuma, ki ga je EU sklenila z Rusijo 12. avgusta, in še vedno ni ustavila nasilna dejanja vzdolž upravne meje Abhazije in Osetije.
v imenu skupine GUE/NGL. - (CS) Gospod predsednik, gospe in gospodje, govorimo o naših priporočilih Svetu v zvezi z novim sporazumom z Rusijo. Vendar pa se mi besedilo poročila ne zdi podobno priporočilom za diplomatska pogajanja. Dokument v glavnem izraža in poudarja potrebo po zahtevanju, vztrajanju, poudarjanju, pozivanju in tako dalje. Gre za leksikon diktata in zelo sem vesel, da ne igram vloge pogajalca, ki naj bi ga takšna priporočila usmerjala. Obenem priznavamo, da EU poleg vsega drugega prejema četrtino svojih zalog nafte in zemeljskega plina iz Rusije. Včasih se mi zdi, da poskušamo prositi za varno, zanesljivo dobavo življenjsko pomembnih surovin, obenem pa vihtimo z gorjačo. In kaj na pogajalsko mizo prinašamo mi, EU? Kakšno je naše stališče o človekovih pravicah, za katerim se skrivamo, ko gre na primer za rusko govoreče manjšine, ki živijo na ozemlju držav članic EU? Kakšno je naše mnenje o srečanjih in dejanjih nekdanjih članov enot SS v državah EU? Ali je mogoče, da jim ne nasprotujemo, temveč jih podpiramo, kar je na primer v nasprotju z ugotovitvami ZN? Zanima me tudi, kako je mogoče, da Odbor za industrijo, raziskave in energetiko lahko obe državi, Ukrajino in Rusijo, označi kot odgovorni za probleme v zvezi z oskrbo z zemeljskim plinom v EU, medtem ko naša priporočila veljajo samo za Rusijo? To v celoti spominja na igranje nogometa s samo enimi vrati. Zagotovo se boste strinjali, da to ni pravilna igra. Zato ne smemo pričakovati čudežnih rezultatov.
v imenu skupine IND/DEM. - (NL) Gospod predsednik, nobenega dvoma ni, da je svetovna gospodarska kriza zdaj močno prizadela tudi Rusijo. Danes zjutraj sem na radiu slišal predirljivo poročilo iz St. Peterburga o zdravilih, ki si jih povprečni ruski državljan ne more privoščiti, zato so mu nedosegljiva. Zadnje napovedi Svetovne banke kažejo na še večja neurja v ruskem gospodarstvu. Kako naj razumemo mračne napovedi, po katerih naj bi do konca tega leta več kot 20 milijonov Rusov lahko prišlo pod eksistenčni minimum v višini 4 600 RUB (približno 185 USD)?
Tako Evropa kot Rusija se dejansko soočata z nujno potrebo po odločnem ukrepanju za reševanje krize. Zato je treba dati prednost skupnim prizadevanjem, da bi izboljšali svetovno gospodarsko ozračje. Vendar pa to zahteva obojestransko zaupanje, nekaj, kar želim poudariti v času, ko zunanja politika Kremlja na žalost temu stoji trdno na poti. En primer je kriza v Moldaviji, ki se nadaljuje in čedalje bolj zapleta, Igor Smirnov pa pri tem ne pomaga. Drug primer je obnovljen hud spor v Ukrajini prejšnji teden. Na kratko, pomanjkanje medsebojnega zaupanja stoji na poti skupnim prizadevanjem.
- (CS) Gospe in gospodje, v osnutku priporočil tega Parlamenta Svetu o novem sporazumu EU-Rusija, o katerem danes razpravljamo, sta mogoče samo dve dejstvi, s katerima se je mogoče strinjati. Prvo je to, da je Rusija izredno pomembna za stabilnost in napredek Evrope in sveta, drugo pa, da moramo vzpostaviti strateško partnerstvo z Rusijo na temelju demokratičnih vrednot. Sicer pa moram reči, da je besedilo napisano v jeziku zmagovalne sile iz obdobja hladne vojne in da nasprotuje vsem temeljnim pravilom diplomacije in mednarodnih odnosov. Ta pravila bolj zadevajo kompromis, vljudnost, ravnovesje in spoštovanje nasprotne strani ob pogajalski mizi. Ne zadevajo diktatorskih zahtev in strogih obsodb. Terminologija in oblika poročila spominjata na pismo nadutega sultana zaporoškim Kozakom, ki so mu nato dali ustrezen odgovor. Neprimerno rusofobijo, ki se kaže v besedilu, delno umirja objektivna izjava Odbora za industrijo, raziskave in energetiko, ki bi morala postati smernica za oblikovanje novega dokmenta. Po mojem mnenju trenutno poročilo škodi tako EU kot Ruski federaciji in s tem interesom vseh državljanov evro-azijskega območja.
Gospe in gospodje, upam, da se na vrhu EU-Rusija, ki bo potekal pod češkim predsedstvom in pod vodstvom češkega predsednika Václava Klausa, takšna rusofobna retorika ne bo uporabljala. Nenazadnje tudi zato, ker češki predsednik ne deli splošnega mnenja EU o sporu med Rusijo in Gruzijo. Trdno sem prepričana, da bi v interesu naših državljanov Svet moral upoštevati, da Rusija je in da bo še naprej potrebna, koristna in enakovredna partnerka v našem geopolitičnem prostoru. Kot je bilo že omenjeno, četrtina vseh zalog nafte in zemeljskega plina v EU prihaja iz Rusije, polovica ruske nafte in zemeljskega plina pa gre v EU. Če nič drugega, potem je to dejstvo zadosten argument, da si moramo prizadevati za ohranitev dobrih sosedskih odnosov med EU in Rusko federacijo.
(NL) Gospod predsednik, zadnji dve leti in pol sem se kot predsednica delegacije za odnose z Rusijo zelo intenzivno ukvarjala z Rusijo in Evropo. Nisem se osredotočila samo na incidente, temveč sem bila tudi odprta za dolgoročno strategijo. Zato ne morem razumeti, kaj je pravkar rekel gospod Watson, predsednik Skupine zavezništva liberalcev in demokratov za Evropo. V nobeni izmed teh razprav nisem uveljavljala enostranskega stališča in tega niso storili niti moji kolegi poslanci. Obravnavali smo številne probleme, ki zadevajo Rusijo.
Potrebujemo sporazum o partnerstvu, strateškem partnerstvu, saj imamo samo eno veliko sosedo. Od te sosede smo odvisni, ko gre za oskrbo z energijo, ona pa je odvisna od nas, ko gre za sredstva. Ker pa imamo v Evropi vrednote, ki jih moramo braniti, s to sosedo govorimo tudi o skupnih vrednotah in človekovih pravicah. Govoriti samo o negativnih vidikih ni dober začetek za novo strategijo, ki jo res potrebujemo, ko gre za našo veliko sosedo. Zato bi se želela zahvaliti komisarki za njen odgovor, saj ta vsebuje pozitivne elemente, ki nam bodo pomagali, da prav res dosežemo nekaj, kar bo koristilo 500 milijonom evropskih državljanov.
Moja skupina je imela velike težave s tem poročilom gospoda Onyszkiewicza, zato ga na Odboru za zunanje zadeve tudi nismo podprli. Poročilo je celovito, kar je pravilno; agenda o odnosih med EU in Rusijo je zares obsežna. Res je, da si je poročevalec prizadeval za vključitev vseh teh področij v svoje poročilo, kar tudi pozdravljam. Vendar pa je poročilo zapisano v napačnem tonu. Ne moremo reči, da so ti odnosi pomembni, kot to pravi poročevalec, potem pa samo vključiti primere vsega, kar je v Rusiji napačno ali kar gre v napačno smer, ne da bi omenili tudi napake, ki smo jih sami naredili v preteklosti - v zadnjih 20 letih - v odnosu do Ruske federacije.
Rusija ni država kandidatka, temveč strateška partnerka, ki želi sodelovati na področjih skupnega interesa. To zahteva konstruktivno, razumsko ravnanje in v celoti se strinjam z gospodom Vondro, da je treba na tem tudi utemeljiti naš pristop. V nasprotju z vtisi, ki so pri tem nastali, se köbenhavnska merila tukaj ne uporabljajo. Podpiram pragmatični pristop, ki temelji na soodvisnosti. Oni potrebujejo nas in mi potrebujemo njih. Bodisi na področju trgovine, energetskega sodelovanja, podnebja ali neširjenja jedrskega orožja, lahko rešitve najdemo samo, če bomo sodelovali. To je strateški interes - vztrajamo pri uporabi besede "strateški" v tej razpravi - za pogajanji o novem sporazumu. Pogajanja moramo opraviti pošteno in obenem tudi spoštovati interese Rusije.
Naš poročevalec upravičeno usmerja veliko pozornosti sosedam Evropske unije, ki so tudi sosede Rusije. Tudi tukaj velja načelo, da je sodelovanje produktivnejše od spopadov. Za vsako ceno se želimo izogniti bojevanju za območja vpliva. Evropska unija bi se namesto tega morala osredotočiti na oživljanje oslabljene Organizacije za varnost in sodelovanje v Evropi (OVSE). V tem okviru lahko potem razmotrimo izboljšanje pristopa do zamrznjenih sporov, ki jih še imamo v Evropi, bodisi v Gruziji, Azerbajdžanu ali Moldaviji.
Seveda odnosi med EU in Rusijo niso vedno izvrstni. Poročilo o tem tudi upravičeno govori. Vdor Rusije v Gruzijo smo obsodili in pri tem ostajamo. Zaskrbljeni smo zaradi avtoritarnih teženj v Rusiji. Dialog torej ne more biti samo pozitiven in Rusija se kot članica Sveta Evrope lahko bolje izkaže. Kljub temu, ob vsem spoštovanju do poročevalca, bi bilo dobro, če bi pritisnil gumb za ponastavitev. Vztrajanje pri polarizirajočem odnosu v času, ko vlada Združenih držav ubira drugačen pristop do Rusije, bi bilo kontraproduktivno. Naši problemi so globalni in vsi se morajo vključiti, da bi jih rešili.
(LV) Hvala vam, gospod Onyszkiewicz, za vaše zelo uravnoteženo poročilo. Rusija je zelo pomembna partnerka Evropske unije. Skupni ukrepi lahko pozitivno vplivajo na premagovanje gospodarske in finančne krize. Vendar pa nam to ne dovoljuje, da lahko spremenimo naša načela in vrednote. Od Rusije moramo zahtevati, da ponovno vzpostavi človekove pravice v Rusiji, da ponovno vzpostavi svobodo tiska, svobodo govora in svobodo združevanja. Vztrajati moramo, da se program Rusije za podporo ruskih sorojakov ne sme zlorabljati kot instrument za okrepitev njenega političnega vpliva v nekaterih državah članicah EU. Da bi se nov sporazum podpisal, mora Rusija izpolnjevati svoje zaveze glede ozemeljske celovitosti Gruzije. Širok sporazum bi moral vključevati strategijo za energetsko varnost, ki temelji na ratifikaciji energetske listine. Zahtevati moramo tudi ustrezno oceno vpliva severnega plinovoda na okolje. Hvala lepa.
(DE) Gospod predsednik, gospa komisarka, predsednik Sveta, gospod Onyszkiewicz je zelo jasno govoril o pomenu človekovih pravic pri sodelovanju z Rusijo, za kar se mu zahvaljujem. Mislim, da je zlasti pomembno, da popolnoma jasno povemo, da Evropa gospodarskih povezav, torej plinskih povezav, ne ceni bolj kot človekove pravice. Običajna partnerstva temeljijo na medsebojnem zaupanju dveh zanesljivih strani. Pri strateških partnerstvih obstaja nevarnost zgolj omejene možnosti utemeljitve in zanesljivosti in prav zato se mora EU zavarovati pred nezanesljivostjo. Dokler bo Rusija še naprej tako resno zlorabljala človekove pravice in dokler ne bo dosegla najnižje ravni demokracije in pravne države, kot na primer kažeta primera Ane Politkovske ali gospoda Hodorkovskega in gospoda Lebedeva, ne moremo imeti dobrega, običajnega partnerstva.
- (CS) Poročilo gospoda Onyszkiewicza je nedvomno eden izmed najpomembnejših dokumentov pred koncem našega volilnega mandata. Poudariti moram, da sem izredno nezadovoljen s tem, kar piše v poročilu. Ena izmed manj pomembnih točk, s katero se lahko strinjam, je, da so dobri odnosi z Rusijo za vse nas glavno vprašanje. Po mojem mnenju zasnova poročila ni uravnotežena in trdno sem prepričan, da v tej izvirni obliki ne bo pomagalo izboljšati naših medsebojnih odnosov. Vljudno rečeno se mi zdi, da gre za nesporazum, da poročilo želi pristojnosti posvetovanja zaupati visokemu predstavniku EU. Če naj bi to bil gospod Solana, potem, vsaj, kar zadeva mene, temu možu, ki je pred desetimi leti dovolil brezumno, tako imenovano humanitarno bombardiranje Jugoslavije in ki v nasprotju z mednarodnim pravom organizira odcep dela suverene države, ne gre zaupati. Pomanjkanje ravnovesja opažam tudi ravno pri dejstvu, da poročilo Rusijo kritizira zaradi njenega programa za podporo ruskih državljanov, ki živijo v tujini, obenem pa ostaja tiho glede položaja rusko govorečih nedržavljanov v EU. Po mojem mnenju je poročilo tudi namerno tiho glede tako imenovanega problema Poljske listine, ki krši mednarodno pravo.
V Evropski uniji si države članice iz mnogih razlogov, izmed katerih so nekateri tudi zgodovinski, različno predstavljajo naše odnose z Rusijo in zato ni lahko oblikovati skupnega stališča. To je ena izmed naših slabosti in eden izmed naših problemov. A skupaj s pristopi, ki jim lahko pravimo pragmatični ali realni, je v tem Parlamentu čedalje več vere v idejo, da morajo te partnerke, s katerimi si želimo vzpostaviti zelo tesne povezave, ravnati v skladu z mednarodnim pravom in spoštovati temeljne pravice in svoboščine, zlasti če gre za partnerke, ki so del velike evropske družine.
(DE) Gospa predsednica, na začetku bi se želel najprisrčneje zahvaliti gospodu Vondri in komisarki Ferrero-Waldner za njune prispevke, ki so bili veliko realnejši in po našem mnenju bolj konkretni od poročila gospoda Onyszkiewicza v njegovi trenutni obliki, kar zelo obžalujem, saj gospoda Onyszkiewicza osebno zelo cenim. Zato ne morem v celoti razumeti, zakaj je pred nami poročilo, ki ne uporablja te skupne podlage - kritike na eni strani in pripravljenost na sodelovanje na drugi - kot skupni imenovalec, kot sta storila Svet in Komisija.
Kar zadeva sosedstvo, ne razumemo in smo kritični do ravnanja Rusije v Gruziji, vendar se svet že dolgo časa zaveda, da Rusija ni edini krivec v tej zadevi. Problem je le v tem, da nekateri krogi tukaj tega ne želijo sprejeti. Upoštevati moramo obe strani. Ko pogledam od gospe Zurabišvili do gospe Birjanadze, kako so nekdanji zavezniki predsednika Gruzije zdaj v opoziciji predsedniku Sakašviliju in kako človekove pravice tudi tam niso ravno zelo visoko cenjene, se vprašam, zakaj je kritik deležna samo Rusija in ne tudi Gruzija. Kar zadeva energetsko krizo, ki vključuje Ukrajino, se zdaj zelo dobro zavedamo, in vi to veste tako dobro kot mi, da so do neke mere zanjo odgovorne tudi Ukrajina in njene notranjepolitične razmere, toda kritik je vedno deležna samo Rusija.
Moja tretja točka se nanaša na človekove pravice. Močno smo razočarani nad odnosom do človekovih pravic v Rusiji; seveda je to za nas nesprejemljivo. Vedno se bomo odzvali, ko se bodo kršile človekove pravice. Kot sem pravkar rekel, o kršenju človekovih pravic moramo jasno spregovoriti, kjer koli do tega pride, bodisi v Gruziji, Rusiji ali naših državah članicah. To vključuje tudi pravice ruskih državljanov ali nedržavljanov, izmed katerih se nekateri na žalost v določenih državah članicah EU soočajo s problemi. To je samoumevno, vendar se moramo povsod enako odzvati; enako in z enakimi merili.
Četrtič, globoko me žalosti, da Rusija - in njeno vodstvo - ne oblikuje nekakšnega pogleda na lastno zgodovino, kot so ga oblikovale mnoge naše države članice. Pri tem imam v mislih razpravo, ki smo jo že imeli, in jutrišnje glasovanje o resoluciji o zgodovini. Podoba Rusije bi se v veliki meri izboljšala, če bi Rusija sprejela bolj kritičen odnos do svoje zgodovine, ali z drugimi besedami, če stalinizma ne bi opisovala kot velikega nacionalnega dosežka, temveč kot zločin, s katerim se mora soočiti. Seveda smo tudi mi bili zelo jasni, vendar moramo reči, kar velja za vse države in vse totalitarne režime, da totalitarnih režimov nismo pripravljeni sprejeti in da nismo pripravljeni sprejeti nereševanja zgodovinskih vprašanj.
(SV) Gospa predsednica, poročevalec ima popolna prav, ko pravi, da mora EU enoglasno spregovoriti o pomembnih vprašanjih, ki se nanašajo na Rusijo. Na žalost pa se zdi, da ruski voditelji odnose s tretjimi državami vidijo kot igro ničelne vsote. Preprosto povedano, če vas jaz ne sunem v brado, boste sunili vi mene. Globlje sodelovanje med EU in Rusijo bi dejansko koristilo obema stranema in v to moramo prepričati Ruske voditelje. Obstaja nevarnost, da bo huda gospodarska kriza v Rusiji še bolj zaostrila odnos njenega vodstva do tesnega sodelovanja z EU. Zato je še posebej pomembno, da EU spregovori enoglasno. Kadar koli je EU namreč spregovorila jasno in brez ovinkov, so ruski voditelji otrpnili. Spor z Gruzijo, kriza s plinom med Rusijo in Ukrajino v začetku leta in provokacije okrog spomenika Bronasti vojak v Estoniji kažejo, da enotna EU lahko spodbudi rusko vodstvo k ponovnemu premisleku.
Vprašanje je torej, katera izmed teh drž zagotavlja boljše reševanje naših skupnih vprašanj (gospodarstvo, trgovina, energetika, varnost, raziskave in izobraževanje) in bolje zadovoljuje naše interese, medtem ko se hkrati izogiba odrekanju našim standardom. Katera bo imela večji vpliv na ravnanje Rusije? Čeprav osebno dvomim, da je kdor koli zmožen zares tako ali drugače vplivati na ravnanje Rusije, kljub temu zagovarjam stališče EU, ki združuje pragmatizem z integriteto. To poročilo v osnovi sicer govori o Rusiji, vendar v resnici zadeva tudi nas.
(PL) Gospa predsednica, vsem je znano, da se bo vsebina vseh sporazumov z Rusijo dolgoročno bolj izkazala kot seznam želja in ne kot niz pravno zavezujočih ukrepov. Kljub temu je pomembno, da si še naprej prizadevamo za ureditev naših odnosov z Rusijo na najboljši možen način. Seveda tega ni mogoče doseči v trenutnih pogojih, v katerih mora prebivalstvo Evropske unije, ki šteje skoraj 500 milijonov posameznikov in ki ustvarja več kot 20 % svetovnega BDP, podleči veliko šibkejši in ne tako gosto naseljeni partnerki. To omenjam zato, ker so interesi določenih držav članic EU pogosto v nasprotju z notranjo solidarnostjo Evrope. Rusija izkorišča takšne razmere z mirno vestjo. Seveda je treba gospodarsko sodelovanje z Rusijo poglobiti, vendar moramo od naše partnerke zahtevati, da spoštuje iste standarde, ki so zavezujoči za vse države članice EU. O dopuščanju kršenja človekovih pravic ne more biti nikakršnega govora.
Strateško razmišljanje Rusije je po mojem mnenju eden izmed največjih problemov, pred katerimi se je ta trenutek znašla Evropska unija. Če ne bomo razumeli, kako se Rusija vidi v svetu, potem prav res ne bomo mogli razumeti, kaj Kremelj govori in počne. Za dejanji Rusije je dejansko neka logika, vendar ta ni enaka naši. Medtem ko je EU mirno reševanje sporov postavila v središče svojega razmišljanja, Rusija z mirno vestjo uporablja silo, čemur smo bili lani priča v Gruziji.
Z vidika moči sta Evropska unija in evropska integracija za Rusijo nerazložljiva, nepomembna procesa. V očeh Rusije je prenos suverenosti velika sramota in ne način zagotovitve miru. Torej je za Rusijo - in pomembno je, da to spoznamo - Evropska unija problem. Njen uspeh je uganka, predvsem pa je ovira za skrajno povečanje moči Rusije. Prihodnji uspeh Evropske unije je torej odvisen od spoznanja, kako Rusija razume moč. Čisto drugače kot Evropa. In o tem si ne smemo delati utvar.
Gospa predsednica, prejšnji mesec sem v imenu Parlamenta obiskal upravno mejo Gruzije, ki so jo vzpostavili osetijski separatisti po vdoru ruske vojske. Ko sem si ogledal kontrolno točko, kjer ni bilo na nobeni strani nikakršne formalne komunikacije, je bilo vse skupaj res podobno prizoru iz hladne vojne. Če ne želimo iti nazaj, bi Rusija lahko naredila pravi korak in pomagala omogočiti popoln dostop za zelo uspešno evropsko policijsko misijo na obeh straneh meje, da bi lahko ustrezno izpolnili svojo nalogo spremljanja prekinitve ognja. To bi bil majhen, vendar pravi korak h gradnji zaupanja in pozivam jih, da to storijo.
Prav tako se strinjam z mnogimi v tem Parlamentu, da bodo odnosi med Evropo in Rusijo boljši, če bomo imeli več evropske solidarnosti. To dejstvo je ta teden ponovno poudaril poskus Rusije, da sklene ločene, ne skupne, sporazume z državami EU o standardih za uvoz sadja in zelenjave. V tej zvezi obžalujem današnji govor vodje liberalnih demokratov, ki je hotel stališče socialdemokratov opisati kot zagledanost v človekove pravice. Seveda bomo podprli kritiko Rusiji zaradi kršenja mednarodnih volilnih standardov, zaradi spodkopavanja svobode govora, zaradi zapiranja političnih zapornikov in zaradi ustrahovanja in nadlegovanja zagovornikov človekovih pravic, vendar pa govor preprosto prikazuje prav to zbiranje točk v zvezi z Rusijo, ki je samo po sebi primer pomanjkanja solidarnosti, ki nas ovira.
Rusijo je - kot vse države - prizadela gospodarska kriza, ki je povzročila hud padec cen nafte, devalvacijo rublja za eno tretjino in 75-odstoten padec na njihovi borzi. Predsednik Medvedev igra danes veliko vlogo na srečanju G20 v Londonu. Mislim, da je prišel pravi čas, ko Rusija potrebuje naše sodelovanje in je lahko bolj odprta za spremembe, vendar samo, če bomo v Evropski uniji odločeni in enotni, da si bomo zanje prizadevali.
(IT) Gospa predsednica, gospe in gospodje, ko človek bere besedilo tega dokumenta, dobi vtis, da tisti, ki ga je napisal, ne išče izboljšanja, temveč poslabšanje odnosov med Evropsko unijo in Rusijo. Če je to cilj Evrope, potem je ta dokument odličen; če ni, potem je obupen. Če vprašate mene, je obupen. Kako si lahko predstavljamo prihodnost z novimi napetostmi z državo, ki jo imamo za nepogrešljivo, ko gre za naše lastne interese? V naslednjih 40 letih se bomo morali zanašati na tradicionalne vire energije, ki jih je Rusija polna. Lahko storimo drugače? Ne moremo.
Predvidevala sem, da je ta Parlament sposoben razumeti trenutno stanje v svetu. V celoti zavračam zamisel, da si kdor koli tukaj želi zamenjati zemeljski plin in nafto za zaščito človekovih pravic. Evropski socialni demokrati želijo varovati človekove pravice in so jih tudi vedno varovali, vendar so po drugi strani pred nami tudi neka očitna dejstva. Ta so pred EU, pred ZDA, pred Rusijo in pred celim svetom. S temi dejstvi se bomo lahko soočili samo na temelju dobrih skupnih sporazumov.
(PL) Gospa predsednica, glavne ovire, ki vplivajo na naše stike z Rusijo, so uporaba nafte kot političnega izsiljevanja s strani Rusije, njena grožnja neodvisnosti Gruzije, genocid v Čečeniji in neuspeh izvajanja pravičnih procesov v zvezi z umoroma Ane Politkovske in Aleksandra Litvinenka. Rusija na žalost ni naredila niti enega koraka v smeri k vzpostavitvi demokracije in spoštovanju človekovih pravic, kar ni dobra napoved za prihodnja pogajanja in sodelovanje. Če želimo, da bodo naša pogajanja uspešna, moramo voditi eno samo skupno politiko solidarnosti. To je zelo pomembno, ko gre za tako pomembno sosedo Evropske unije.
Rusija je gangsterska država, kjer se težavne politične nasprotnike, disidente in novinarje preprosto umori. Rusi imajo celo zakon, ki jim dovoljuje, da umorijo kogar koli - ruskega državljana ali državljana druge države - na tujih tleh, za kogar menijo, da predstavlja grožnjo ali je nadležen. Žrtev takšnega umora je bil moj volivec Aleksander Litvinenko v Londonu leta 2006, kar je bilo teroristično dejanje, ki ga je podprla država. Njegova družina še vedno čaka na pravico in na kazen ali sojenje njegovim morilcem v Angliji.
Kar zadeva tiste, ki govorijo o človekovih pravicah, menim, da so uporaba načel pravne države, neodvisno sodstvo in popolno spoštovanje človekovih pravic - vključno s svobodnimi in neodvisnimi mediji - potrebni za spodbujanje stabilnosti in napredka v Rusiji. EU z zaskrbljenostjo spremlja stanje na področju človekovih pravic v Rusiji in o tej zaskrbljenosti govorimo - in bomo govorili še naprej - na naših zasedanjih EU-Rusija. Na primer, vodenje primerov, kot je ponovno odprtje postopka proti Hodorkovskem, bo za nas nekakšen lakmusov papir, kar zadeva pravno državo v Rusiji.
Kar zadeva tiste, ki govorijo o finančnih vzvodih, se zelo strinjam, da moramo biti v naših pogovorih z Rusijo enoglasni in da potrebujemo takšno razpravo, da bi oblikovali to enoglasnost. Enotnost in solidarnost sta bistvenega pomena in močno si bomo prizadevali, da to dosežemo. Pomembno je, da se države članice med seboj čim več obveščajo in posvetujejo o dvostranskih vprašanjih z Rusijo, ki bi lahko imela posledice za druge države članice in EU v celoti. Predloge Parlamenta v zvezi s tem bi zato bilo treba razmotriti, čeprav glede na trenuten ustroj Sveta nisem povsem prepričan, da je vzpostavitev formalnega posvetovalnega mehanizma najbolj praktičen način, da se pomaknemo naprej. Vendar pa trdno verjamem, da sta nekakšen mehanizem ali skupni pristop potrebna za dopolnitev obstoječega okvira odnosov med EU in Rusijo.
Zagotovo obstaja nekaj prostora za izboljšave v naši politiki do Rusije, enotnost in solidarnost pa sta dejansko ključni besedi v tem okviru. V Svetu že imamo dokaj intenzivno politično posvetovanje, ko je treba pokazati solidarnost, toda to je tudi vprašanje politične volje. Strinjam se, da potrebujemo večje zaupanje in razumevanje med EU in Rusijo. Preseči moramo nezaupanja preteklosti in začeti moramo graditi na pravih in čvrstih odnosih, ki so se razvijali več let, toda to je zagotovo dvostranski proces in za tango sta potrebna dva.
Nov sporazum je en način, kako lahko to storimo. Drug način je boljši dialog. Parlament mora odigrati pomembno vlogo in zato se lahko strinjam s predlogi, da je treba vlogo parlamentarnega Odbora za sodelovanje v okviru novega sporazuma okrepiti. Parlamentarna dimenzija - kot so stiki s civilno družbo - lahko ponudi veliko v smislu komuniciranja in spodbujanja temeljnih demokratičnih načel in vrednot, na katerih temelji EU. Zato se veselimo, da bomo z vami ohranili dialog v nadaljevanju pogajanj.
Ker je Rusija svetovna partnerka, vidimo na eni strani v njej pravo partnerko, kot sem že povedala. Na primer na Bližnjem vzhodu, pri iskanju rešitve za Izrael in Palestino, kakor tudi pri številnih drugih vprašanjih. Rusija je igrala pomembno vlogo tudi včeraj, na konferenci v Haagu, v zvezi z Afganistanom in Pakistanom; prav tako v zvezi z Iranom ali vprašanji o neširjenju orožja ali velikimi svetovnimi vprašanji, kot so podnebne spremembe, ki so bile tudi omenjene, ali v zvezi s trenutno finančno in gospodarsko krizo. Vpliv tega čutimo vsi. To velja za vse nas, velja pa tudi za Rusijo in za mnoge druge svetovne partnerke. Mislim, da nam to mora biti zelo jasno, vendar pa moramo obenem Rusijo razumeti kot veliko sosedo, ki včasih nima enakih pogledov na skupno sosedstvo kot mi. Skupno sosedstvo pa imamo, kot ste omenili že nekateri, pa naj gre za Moldavijo, Nagorno Karabah ali, seveda, Gruzijo. Poskrbeti moramo, da se bomo na tej točki približali drug drugim, vendar pa moramo tudi odkrito govoriti o težavah in obstoječih razlikah.
Eno izmed vprašanj je "vzhodno partnerstvo", o čemer smo še prejšnji teden govorili v Parlamentu. Glavni cilj vzhodnega partnerstva, ki zadeva šest naših sosednjih držav, je pomagati tem državam, ki se želijo veliko bolj uskladiti z Evropsko unijo pri določenih ključnih vprašanjih, kot so vladni standardi, prostejša trgovina in drugo. Pri tem je po mojem mnenju pomembno, da te države postanejo naše partnerke. Toda obenem smo na večstranski platformi rekli tudi, da smo načeloma odprti za tretje države, kot je Rusija, in sicer po meri oziroma kakor je primerno; Rusija je seveda tudi polnopravna članica Sinergije Črnega morja, v okviru katere se obravnavajo regionalne zadeve.
Vemo, da je Rusija zelo pomembna energetska partnerka, ki prispeva 40 % plina, ki ga uvažamo, in 20 % plina, ki ga porabimo. To je, kot sem že rekla, razmerje medsebojne odvisnosti. Ker predstavljamo več kot dve tretjini njihovih prihodkov od izvoza - kar je bistveno prispevalo h gospodarskem razvoju Rusije - je bistveno, da se januarski dogodki ne ponovijo, zato sodelujemo z Ukrajinci in Rusi, da bi to preprečili.
Predsednik Medvedev je sam predlagal, naj se ta razprava nadaljuje na vrhu, ki bo potekal 21. in 22. maja, in pri tem ga bomo podprli. Na primer, sinočnji napad na borca za človekove pravice Leva Ponomareva je najnovejši opomnik, v kako težkem položaju so zagovorniki človekovih pravic v Rusiji. A dovolite mi, da povem, da sta se v mandatu za pogajanja, ki ga je Svet podelil Komisiji, jasno pokazali dve niti. Obe sta tu in to je vsebina našega mandata. Zato mislim, da je pravi način, da nadaljujemo na tem mandatu in pripravljeni smo, kot sem rekla, da poročamo o nadaljnjem poteku naših pogajanj, kar smo storili tudi zdaj.
poročevalec. - (PL) Gospa predsednica, kritike tega poročila bi rad spomnil, da to ni poročilo o Rusiji. Namen poročila je predlagati Komisiji, katera vprašanja naj odpre v dvostranskih pogovorih in pogajanjih in na katera področja naj se zlasti osredotoči. Zato se tudi ne sklicuje na Organizacijo za varnost in sodelovanje v Evropi (OVSE) niti na načrte predsednika Medvedeva. Vsako takšno sklicevanje bi bilo zares neprimerno. To je povsem drugo vprašanje. O njem bi bilo treba premisliti v okviru OVSE in Združenih držav, ne pa v okviru dvostranskih odnosov z Rusijo. Poleg tega predlogi te vrste ne morejo obseči na primer naše lastne kritike in ocene položaja človekovih pravic v Evropski uniji. Ta vprašanja je treba torej odpreti v pogovorih z Rusi in sčasoma se bodo v njih odrazile naše skrbi. To je ena stvar, ki sem jo želel poudariti.
Medsebojna odvisnost je lahko koristna za obe strani, vendar pa to ni nujno. Lahko se zgodi tudi nasprotno in se vse skupaj pokaže kot vir nemira in sporov. Storiti moramo vse, kar je v naši moči, da bi zagotovili, da gospodarsko sodelovanje, varnost, energetska varnost, spoštovanje načel človekovih pravic in demokracije postanejo pozitivna in konstruktivna lastnost naših odnosov. Ali se bo to tudi res zgodilo, je v veliki meri odvisno od ruske strani. Rusija se lahko odloči za vrednote in strandarde zahoda. Nihče je ne bo silil h kakršni koli izbiri. Rusija mora izbrati sama. Vendar pa se zavedam, da Evropa ne bo spremenila svojih vrednot, ker bi tako zahtevala Rusija ali katera koli druga država. Smo dosledni ali celo trmasti, vendar ne zato, ker bi drugačno ravnanje pomenilo, da se odrekamo svojim vrednotam.
Veseli me, da poročilo mojega kolega, gospoda Onyszkiewicza, poziva Rusijo, da potrdi svoje obveznosti, ki jih je sprejela na mednarodni ravni, zlasti kot članica Evropskega sveta in Organizacije za varnost in sodelovanje v Evropi, in da ruski vladi sporoča zaskrbljenost zaradi stanja človekovih pravic in krčenja civilne družbe v Rusiji. Parlament v svojem poročilu opozarja tudi na položaj manjšin, ki živijo v Ruski federaciji, ter ruske vladne agencije poziva, naj zagotovijo preživetje in trajnosten razvoj kultur in jezikov avtohtonih narodov v Ruski federaciji.
Odnosi Evropske unije z Rusijo morajo temeljiti na partnerstvu in ne na sporih. Naši odnosi z Rusijo so prav zares odločilnega pomena z vidika pragmatičnega sodelovanja, naše sodelovanje pa je do danes koristilo mednarodni stabilnosti. Obenem morajo partnerstva temeljiti na naslednjih vrednotah: demokraciji, tržnem gospodarstvu, spodbujanju človekovih pravic in svobode govora; ne samo na komercialnih interesih in gledanju na stvari z vidika teh interesov, medtem ko trmasto zapiramo oči pred drugimi stvarmi.
Glede na to, kako pomembna sta EU in Rusija ena za drugo, pa ta sporazum ne sme ostati zgolj dejanje politične volje; zagotoviti moramo tudi, da se bo izvajal. Priporočilo Parlamenta Evropskemu svetu v prvi vrsti poudarja pomen zaščite človekovih pravic in svobode medijev v Rusiji. Ker je naš namen postopna gradnja naših odnosov v gospodarskem smislu ter v smislu varnostne in izobraževalne politike, je skrajno pomembno, da vsi naši partnerji spoštujejo evropske vrednote. Samo tako se bo lahko razvilo partnerstvo med Rusijo in Evropsko unijo v zadovoljstvo obeh strani.
Menim, da bo sprejetje poročila pomenilo pomemben korak proti novemu sporazumu o partnerstvu med Evropsko unijo in Rusijo. Ključni elementi takšnega sporazuma bi morali biti tema podrobnega posvetovanja in tudi trdnih pogajanj med obema stranema v novem sporazumu. Poročilo navaja niz problemov, katerih rešitev je zlasti pomembma za posamezne države. Želel bi opozoriti na težave v zvezi s trgovinsko izmenjavo med Poljsko in Rusko federacijo. Takšni problemi se lahko rešijo samo, če EU sprejme enotno držo.
Mislim, da bi se o Rusiji morali izreči jasno in glasno. Kritizirati bi jo morali zaradi njenih pomanjkljivosti v smislu demokracije, zaradi njenega nespoštovanja državljanskih svoboščin in zaradi kršenja ozemeljske celovitosti in suverenosti drugih držav. Pozvati bi jo morali, naj začne spoštovati pravice nacionalnih manjšin in ravnati v skladu z mednarodnimi pogodbami, ki jih je podpisala. S tem mislim na Listino Združenih narodov, Evropsko konvencijo o človekovih pravicah in Pogodbo o energetski listini. Obenem pa ne smemo pozabiti, da je partnertsvo z Rusijo zelo pomembno vprašanje za Evropsko unijo in celotno Evropo.
V arktični regiji imajo svoja ozemlja samo tri države članice EU. Kljub temu se vpliv podnebnih sprememb in človekovih dejavnosti v tej regiji širi daleč izven same Arktike. Kar se dogaja na Arktiki ima pomembne posledice na EU kot celoto. Do sedaj je Unija vprašanja, ki so se nanašala na Arktiko, obravnavala predvsem v okviru sektorskih politik, kot sta pomorska politika ali boj proti podnebnim spremembam. Čeprav sodelovanje v okviru nove severne dimenzije zajema evropska arktična območja, Unija še ni oblikovala širše politike v zvezi z Arktiko, ki bi povezovala vsa ustrezna posamezna področja politike.
In zakaj je to tako pomembno? Smo enakega mnenja, da si arktična regija bolj kot kdaj koli prej zasluži mednarodno pozornost. Znanstveni dokazi kažejo, da se podnebne spremembe na Arktiki dogajajo veliko hitreje kot v drugih delih sveta. Samo v zadnjih šestih letih je ledeni pokrov blizu Severnega tečaja skrčil skoraj za polovico in mogoče je že presegel točko, od koder ni več vrnitve v normalno stanje. To je jasen opozorilni znak in bilo bi nespametno, če se zanj ne bi menili. Skrajno preoblikovanje Arktike vpliva na njene prebivalce, krajino in prostoživeče živalske in rastlinske vrste - tako na kopnem kot v morju.
Zato je ideja o vzpostavitvi zavezujočega pravnega režima, ki bi bil posebej oblikovan za Arktiko, na žalost težka, saj nobena izmed petih obalnih držav Arktičnega oceana - Danska, Norveška, Kanada, Rusija in Združene države - ne podpira takšnega režima. Zato se bojim, da takšen predlog na tej stopnji ne bo samo neučinkovit, temveč da se bo pokazal tudi kot škodljiv za vlogo in verodostojnost EU v okviru celotnega arktičnega sodelovanja. Namesto da EU veča svoja prizadevanja za to stvar, bi njeni interesi in cilji bili bolje doseženi z večjim večstranskim sodelovanjom in boljšo uporabo obstoječih pravnih instrumentov.
v imenu skupine PSE. - (FR) Gospod predsednik, na hitro bi vas želela spomniti na to, kaj se dogaja na Arktiki, da bi vsi razumeli, za kaj gre na današnji razpravi. Globalno segrevanje na Severnem tečaju veča apetite po nadzoru naravnega bogastva tega območja. Taljenje ledu bo, kot ste povedali, olajšalo izkoriščanje velikih rezerv nafte in plina ter odprtje plovnih vodnih poti med vzhodom in zahodom, kar bo tovornim ladjam sicer prihranilo več tisoč kilometrov, vendar se bo to žal pokazalo kot uničujoče za okolje.
Te besede odmevajo v napovedih Kremlja o namerah po razvrstitvi vojaških sil na Arktiki, da bi zaščitil svoje interese. Do sedaj je ureditev tega strateškega območja določala Konvencija Združenih narodov o mednarodnem pomorskem pravu, ki jo je 10. decembra 1982 podpisalo 150 držav. Ta določa, da obalne države izvajajo nadzor nad območjem do 200 milj od njihovih obal in da imajo gospodarske pravice do virov na morskem dnu, vendar pa se to območje lahko razširi, če države dokažejo, da je celinska polica večja od 200 milj. Takšno prošnjo lahko ZN predložijo do maja 2009 - kar je zelo blizu.
Rusija je sprejela pobudo leta 2001, zato je to povzročilo vznemirjenje. Kar zadeva mojo skupino in gospoda Rocarda, ki je sprožil to razpravo znotraj Skupine socialdemokratov v Evropskem parlamentu in ki je bil nedavno imenovan za veleposlanika za Arktiko, in glede na posledice za energijo, okolje in vojaško varnost, Konvencija o mednarodnem pomorskem pravu za Arktiko ni ustrezna. Severni tečaj je svetovno bogastvo in ga je treba zaščititi z zavezujočo listino, v kateri mora Evropska unija igrati vodilno vlogo. Želimo si Severni tečaj, ki je čist in v katerem predvsem ni vojaških enot.
v imenu skupine ALDE. - Gospod predsednik, ta razprava očitno izhaja iz naše resolucije o upravljanju Arktike iz lanskega oktobra. Naša skupina lahko podpre željo po pogodbi o Arktiki, vendar bolj v smislu iskanja novega načina upravljanja. Pogodba je mogoče bolj simbolična, toda to, na čemer vztrajamo mi, je sodelovanje z državami ter predvsem narodi Arktike ter spoštovanje do njih. Kot ste že povedali, so ljudje tisti, ki Arktiko ločijo od Antarktike.
Mednarodne strukture že obstajajo - pravila Mednarodne pomorske organizacije (IMO), mednarodno pomorsko pravo -, vendar obstaja tudi potreba po nečem, kar bo bolj prikrojeno in bolj specifično. Graditi moramo na delu Arktičnega sveta. Gospa komisarka, temu se morate čimprej pridružiti in pomagati morate graditi to politično zmogljivost. Za vsako ceno se moramo izogniti umiku v stare oblike suverenosti, ozemeljske težnje in medvladnost. Za to občutljivo območje našega planeta potrebujemo nov način upravljanja, v katerem bo vsak državljan sveta čutil, da ima nek interes ali delež.
Prav tako moramo dokazati naša priporočila, da se lahko vključimo v Arktiko, naša evropska preteklost namreč ne zadostuje. Naši mornarji in trgovci so v 17. in 18. stoletju v tako imenovani "oskrunitvi Spitsbergna" opustošili arktično okolje. Naše industrijske emisije so tiste, ki so pripeljale naravnost do aktunih podnebnih sprememb v regiji, mi pa zdaj grozimo, da bomo prav v tem občutljivem trenutku vsilili svoje vrednote in svojo tradicijo narodom Arktike. Moramo jim prisluhniti in z njimi sodelovati, kajti, iskreno, njihova zgodovina varstva okolja je boljša od naše. Naša skupina zato 50 letnega moratorija ne bo podprla.
v imenu skupine IND/DEM. - Gospod predsednik, živim na čudovitem otoku - lepem otoku -, ki ga Evropska unija več kot15 let sistematično uničuje. Videl sem, kako Evropska unija na podlagi Direktive o odlagališčih na zemljišča odlaga industrijski odpad - s posmehljivim imenom "kompost". Videl sem na sto tisoče rib, odvrženih v Severno morje. Blizu moje vasi sem videl, kako se nekoč čudovita polja pšenice in ječmena ter mlečne živine spreminjajo v polja, namenjena nekakšnemu Miscanthusu in vsem vrstam drugih biogoriv, s čimer se uničuje naše okolje in se dvigajo cene hrane.
Evropska unija želi, da izpolnimo svoje cilje v zvezi z obnovljivo energijo. Petintrideset tisoč vetrnih turbin, velikih kot jumbo jeti, predstavlja največjo oskrunitev mojega lepega otoka po industrijski revoluciji. In zdaj hočete imeti pristojnosti v eni izmed zadnjih divjin na svetu, na Arktiki. Gospod predsednik, kolegi poslanci, naj vam torej povem, da se strinjam z gospo Wallis. Vaše dosedanje početje je grozno in odgovor mora biti: za božjo voljo, ne vtikajte svojega nosu v to.
Arktika, kot sem dejala takrat, igra čedalje pomembnejšo geostrateško vlogo na svetu in v zadnjem desetletju se je v tej regiji pojavilo nekaj velikih problemov. Soočeni smo z odprtjem doslej zaprtih morskih poti, kar je neposredna posledica podnebnih sprememb. To ni nikakršno presenečene, saj se Arktika segreva veliko hitreje: temperatura se je namreč v zadnjih 100 letih zvišala za 2 stopinji v primerjavi s povprečjem v drugih delih sveta, ki je samo 0,6 stopinje.
Prvič, ker naj bi arktična regija imela ogromne vire energije - kar 20 % neodkritih tehnično izkoristljivih svetovnih rezerv -, se ni mogoče upreti skušnjavi, da bi te vire izkoristili. Drugič, arktično okolje je izjemno ranljivo. Mnoge spremembe, ki se že dogajajo, bodo vplivale na vso mednarodno skupnost. Tretjič, Arktike se držijo ozemeljski spori. Tvegamo, da bomo sprožili večje spore med državami, ki želijo - tudi z vojaškimi sredstvi - zaščititi tisto, kar imajo države v regiji za svoj nacionalni interes.
(DA) Gospod predsednik, Grenlandija je del Kraljevine Danske, zanjo pa je v veliki meri odgovorna lokalna vlada. Arktika ni neprimerna za bivanje. Ne gre za neurejeno kopensko površino, kot je Antarktika. Nasprotno, kopenske površine so del arktičnih držav in tam že živi štiri milijone ljudi, od tega ena tretjina avtohtonih prebivalcev. Ti ljudje in njihovi narodi imajo legitimno zahtevo po izkoriščanju virov in priložnosti na tem območju. Mednarodni status ima samo morje na sredini in iz tega vidika Konvencija Združenih narodov o mednarodnem pomorskem pravu (UNCLOS) tvori ustrezno pravno podlago. Ta pristop so potrdile tudi arktične obalne države v deklaraciji iz Ilulissata leta 2008. Poleg konvencije UNCLOS obstaja še veliko število drugih mednarodnih in regionalnih instrumentov. Zato skoraj ni potrebe po dodatnem upravljanju. Obstaja kvečjemu potreba po prilagoditvi že veljavnih instrumentov. Danska je dala Arktičnemu svetu predlog, naj pregleda obstoječe sporazume za namen njihove dopolnitve. To se bo zgodilo in se mora zgoditi v sodelovanju z arktičnimi državami in arktičnimi narodi.
Gospod predsednik, Pogodba o Antarktiki je sijajen svetovni primer za to, kako je mogoče opustiti ozemeljske zahteve držav na obalnem pasu za namen mirnega sodelovanja in znanstvenih raziskav. V času, ko se svet sooča s problemom globalnega segrevanja, ki vpliva na taljenje dveh pokrovov in povzroča dviganje morske gladine, in ko se ledene arktične pomorske poti ponovno odpirajo za plovbo, je pomembno, da poiščemo podobno ureditev za ledeni - mogoče bi moral reči kopneči- sever Arktike. Pehanju za prevlado in arktičnimi viri mineralov, kot ga prikazuje melodramatična postavitev ruske zastave na morskem dnu, se je treba upreti.
(DA) Gospod predsednik, kot Danec, ki sem skupaj z gospo Wallis v Skupini zavezništva liberalcev in demokratov za Evropo sodeloval pri predložitvi tega predloga resolucije, mogoče nisem najbolj priljubljen. Vendar pa menim, da je osrednji pristop te resolucije dober. Dobro je, da je EU osredotočena na arktično regijo. Za mala naroda Danske in Norveške je dobro tudi, da je EU vpletena v to zadevo, tako da se nam samim ni treba igrati z velikimi fanti na tem območju, torej z ZDA in Rusijo.
Vendar pa bi želel reči, da ne morem podpreti moratorija, ki je bil zdaj vključen v resolucijo. Prvič, moratorij je dokaj nerealen. Rusija in ZDA ga ne bosta sprejeli v nobenem primeru. Poleg tega pa tudi menim, da moramo, kot je dejal gospod Rovsing, upoštevati ljudi, ki v tej regiji živijo, prebivalci Grenlandije pa seveda pričakujejo in imajo seveda tudi pravico, da bodo lahko uporabili naravne vire na svojem ozemlju, tako kot to lahko počnejo vsi drugi narodi na svojem.
Seveda obstaja - in s tem povzemam, kar je rekla gospa De Keyser - politična nujnost, saj smo navsezadnje prisiljeni storiti nekaj za Arktiko. Nekateri izmed lastnikov dela te celine imajo dejansko svoje načrte z njo. Zelo dobro vemo, da želi Rusija, o kateri smo pravkar govorili, postaviti svoje meje pod pomorskim območjem in jih povleči prek celinske police. Zato je to za nas nujna zadeva, kajti Rusija želi tam postaviti tudi svoje zastave in vojaške enote, kot to počne Kanada.
(DE) Gospod predsednik, gospa komisarka, gospe in gospodje, na začetku bi se rad zahvalil gospe Ferrero-Waldner, ki je zares zelo tesno sodelovala z Evropskim parlamentom in je zagotovo najbolj delavna komisarka na tem področju: to zares cenim. Prisotna je bila tudi na našem srečanju s predstavniki Evropskega gospodarskega prostora prejšnji teden: navsezadnje je nordijska dimenzija tukaj posebej pomembna in tudi Diana Wallis je večkrat poudarila, da je Evropa posebej odgovorna v tej zvezi.
predsednik Sveta. - Gospod predsednik, pozdravljam to razpravo, ki je prišla ob pravem času. Zaradi iskanja virov in zaradi podnebnih sprememb se je arktična regija znašla na robu korenitih sprememb. Posledic verjetno ne bo čutila samo regija sama, temveč, kot so danes tukaj potrdili že mnogi, tudi vsa EU. Na podlagi teh dogodkov je pomembno, da EU pristopi k Arktiki na celovit in strateški način in pokrije celoten niz vprašanj, kot so okolje, promet, biotska raznovrstnost, podnebne spremembe, pomorske zadeve, energetika in raziskave, kakor tudi zaščita preživetja avtohtonih prebivalcev.
Mislim, da se je Svet tega vprašanja zdaj lotil zelo resno. V glavnem podpira predloge, navedene v sporočilu Komisije. To bi moralo ustvariti podlago politiki o Arktiki, ki jo je treba oblikovati na celovit način. Kar zadeva tiste, ki govorijo o novi pogodbi, Svet o tem trenutno ni sprejel stališča, saj je šele zdaj v postopku pregledovanja predlogov Komisije. Želel bi vas samo spomniti na sklepe, ki jih je Svet sprejel decembra. V sklepu pravimo, da je cilje EU mogoče doseči samo v tesnem sodelovanju z arktičnimi državami in da bi EU morala svojo udeležbo v izvajati v skladu z veljavnimi mednarodnimi konvencijami.
članica Komisije. - Gospod predsednik, kot sem poudarila na začetku te pomembne razprave, mora Evropska unija igrati čedalje večjo vlogo v zaščiti arktičnega okolja, spodbujanju trajnostnega izkoriščanja naravnih virov in krepitvi večstranskega upravljanja Arktike. Zavezani smo ohranjanju Arktike, obenem pa je naš cilj tudi prispevati k sodelovalnemu sistemu, ki bo zagotovil trajnost, kakor tudi prost in pravičen dostop. Da bi v teh pomembnih prizadevanjih uspeli, moramo tesno sodelovati z vsemi arktičnimi državami in zainteresiranimi stranmi, kot sem povedala že prej.
Komisija zato predlaga spodbujanje celovitega izvajanja in določitve obstoječih obveznosti namesto novih pravnih instrumentov, da bi se zagotovila varnost in stabilnost. Predlaga strogo ravnanje z okoljem in trajnostno uporabo virov, kakor tudi odprt in pravičen dostop. EU je obenem že poudarila, da za območja, ki so izven državne pristojnosti veljajo dokaj splošne določbe o varstvu okolja iz te konvencije, mi pa si bomo znotraj Združenih narodov še naprej prizadevali za nadaljnji razvoj nekaterih okvirov in jih prilagodili novim pogojem ali značilnostim Arktike. Na primer, Arktiko bi bilo mogoče upoštevati v okviru novega izvedbenega sporazuma UNCLOS o morski biotski raznovrstnosti izven območij, ki so v državni pristojnosti, norveškemu predsedstvu Arktičnega sveta pa smo že vložili svojo zahtevo. Za sprejetje zahteve Komisije je potreben enoglasen sklep vseh članov Arktičnega sveta. Na ta sklep, ki mora biti sprejet 29. aprila - tj. zelo kmalu -, lahko negativno vpliva pobuda, ki mogoče predlaga Pogodbo o Arktiki, zato moramo biti pri tem pozorni.
Komisija želi izraziti sočutje do žrtev te človeške katastrofe, kakor tudi jezo zaradi same tragedije. Nedvomno je zanjo krivih mnogo dejavnikov, vendar pa mora odgovornost v prvi vrsti ležati na tistih zločinskih organizacijah, ki opravljajo te smrtonosne ilegalne prevoze z libijske obale in ki bogatijo na račun človeške bede. Komisija nikakor ne more sprejeti, da se ta pojav, ki se je očitno v teku več let še stopnjeval, še naprej razrašča. Zato poziva vse zadevne strani, da si začnejo prizadevati, da se temu naredi konec.
V zadnjih nekaj letih je Evropska komisija libijske organe večkrat prosila, naj prevzamejo svojo odgovornost in sprejmejo učinkovite ukrepe v sodelovanju z Evropsko unijo in njenimi državami članicami. Moram reči, da smo Libiji ponudili večjo finančno pomoč in očitno je, da morajo libijski organi to pomoč tudi uporabiti, da bi izboljšali boj proti trgovini z migranti in drugimi ljudmi na svojem ozemlju ter okrepili nadzor na njihovi južni meji. Libijski organi morajo tudi razviti sistem za sprejemanje migrantov, ki mora biti v skladu z mednarodnim pravom.
Res je, da je Evropska unija pripravljena sodelovati in prispevati k prestrezanju ter, če je potrebno, reševanju ladij na Sredozemlju. Dve pomorski operaciji Nautilus in Hermes, ki se bosta pričeli izvajati v prihodnjih mesecih in ki ju organizira in financira Frontex, Evropska agencija za upravljanje in operativno sodelovanje na zunanjih mejah, bosta stali približno 24 milijonov EUR. Komisija vabi vse države članice Evropske unije k sodelovanju pri izvajanju teh dveh ukrepov. Države članice morajo v praksi pokazati tudi solidarnost z Italijo in Malto, ki sta močno izpostavljeni toku migrantov iz Libije. Poleg tega mora Libija prevzeti svojo odgovornost v zvezi s ponovnim sprejemom ilegalnih migrantov, ki so šli skozi njeno ozemlje.
Vendar pa Komisija meni, da je treba poleg izvajanja teh nujnih ukrepov za celotno človeško dimenzijo teh problemov uporabiti tudi prednostne ukrepe. Migranti, ki zaupajo svoja življenja brezvestnim trgovcem, so v večini primerov ljudje, ki bežijo pred vojno ali preganjanjem. Upamo, da se bodo ob dogodkih iz zadnjih dni vse naše države članice zavedle resnosti tega problema in da bomo skupaj z državami članicami in ob podpori Evropskega parlamenta lahko na ta način pripravili stockholmski program, ki večji del svojih prednostnih nalog namenja temu globalnemu pristopu k migraciji. Globalni pristop je potreben za oblikovanje dolgoročne strategije upravljanja migracijskih tokov, ki bo bolj upoštevala okoliščine in zahteve držav izvora.
Poleg tega nam mora ta strategija omogočiti napredek v dialogu z afriškimi partnerji, zlasti v okviru Rabatskega procesa, v okviru odnosov med Evropsko unijo in Afriško unijo. Skupaj moramo opredeliti skupne odzive na ta izziv in obenem izrabiti priložnosti, ki jih nudi legalna migracija, ki bi lahko bila dejansko priložnost tako za Evropo kot za države izvora. Ta strategija mora tudi mobilizirati dodatna sredstva s povečanjem sodelovanja z državami izvora in tranzita, da bi se okrepila njihova zmogljivost razbijanja organizacij, ki se ukvarjajo s trgovino z ljudmi, in spoštljivega ravnanja z migranti, pri katerem se spoštujejo njihove pravice.
Gospa predsednica, gospe in gospodje, pred dvema tednoma sem obiskal Lampeduso in Malto. Moram povedati, da sem se tudi sam lahko prepričal o tragedijah tistih ljudi, ki jih brezvestni tihotapci na ta način spodbujajo, da tvegajo svoja življenja in prečkajo pomorska območja. Mislim, da lahko rečem, da moramo glede na ta zadnji incident, te probleme vzeti zelo resno in vsaki naši državi članici pomagati, da se začne zavedati resnosti, pa tudi naraščanja, tega problema, ki spravlja življenja ljudi v nevarnost v strašnih okoliščinah.
Gospa predsednica, danes čutimo kolektivno bolečino in obžalovanje zaradi smrti tolikšnega števila priseljencev, ki so bili polni upanja, obupani in verjetno tudi zavedeni. So nedolžne žrtve okoliščin, ki si jih niso izbrali sami oziroma ki so jim bile vsiljene. Problem dobro poznam. Sredozemlje in atlantsko kanarsko obalno območje sta postala pot do neobstoječega "El Dorada" za mnoge ljudi, ki nimajo ničesar in ki jih med prevozom čaka polno nevarnosti, po prihodu pa razočaranje in kazni.
Nimamo nikakršnih čarobnih receptov za iskanje popolnoma učinkovitih rešitev za takšne tragedije, imamo pa vztrajne in odločne politike. Spodbujati moramo trdne politike sodelovanja z državami izvora in tranzita; sodelovanje in skupno delovanje morata predstavljati dve strani istega kovanca. Bolje moramo organizirati in večglasno oznanjati koristi legalnega priseljevanja, tudi v časih krize. Z državami izvora in tranzita moramo sodelovati pri nadzoru njihovih meja, in sicer na podlagi izčrpnih sporazumov. S pomočjo obveščevalnih in specialnih sil moramo tudi pregnati trgovce iz njihovih mrež, obenem pa poostriti kazensko zakonodajo v državah, kamor so priseljenci namenjeni. Bolje moramo opremiti Sklad za zunanje meje; 1 820 milijonov EUR v sedmih letih je očitno nezadosten znesek, pa če smo še tako iznajdljivi.
v imenu skupine PSE. - (IT) Gospa predsednica, gospe in gospodje, govorimo o izgubi več kot 500 življenj: to je največja tragedija na morju po Drugi svetovni vojni. Številke so pretresljive, vendar pa se Evropa in njene vlade zdijo zmedene. Nekatere države, vključno z Italijo, so mislile, da so se zavarovale s podpisom dvostranskih sporazumov, kot je nedavna pogodba z Libijo; to ni tako. Zadevni sporazum združuje zelo različna vprašanja, kot je priznanje zločinov, storjenih v času kolonializma, z obljubami za naložbe v zameno za zavezo nadzoru migracije. Danes se zdi, da prav ta iluzija italijanskih naložb v Libijo privlači na tisoče mladih ljudi iz zahodne Afrike. Ni težko napovedati, da bodo, če ne pride obljubljenih 5 milijard USD, prišli ljudje.
Ponavljajoče se tragedije se ne bodo ustavile, dokler ne bo Evropska unija imela moč in voljo za pogajanja o pravih partnerskih sporazumih z državami izvora in tranzita, ki bi vključevali vsaj tri elemente: zanesljive mejne nadzore, vendar tudi in predvsem večji pritok legalnih priseljencev in pomemben oddelek, namenjen skupnemu razvoju. Brez teh sporazumov, gospod predsednik, se bodo morska pokopališča še dolgo časa polnila, navkljub našim ničevim in nemočnim izbruhom sočutja.
v imenu skupine GUE/NGL. - (IT) Gospod predsednik, gospe in gospodje, kar se je zgodilo pred kratkim, je samo najnovejša v dolgem nizu sramotnih tragedij, ki so prevzele ogromne razsežnosti. Smrt migrantov na morju, ki so želeli priti do naših obal, je brez kakršne koli sence dvoma največja kršitev življenja v civilizirani Evropi. Te tragedije kažejo strahoten obraz naše trdnjave. Mogoče bi morali začeti razmišljati o naši odgovornosti za smer moških in žensk, katerih edina želja je bila najti boljše živjenje in zbežati pred lakoto in vojno.
Zato bi verjetno morali analizirati dejstvo, da žrtve brodoloma v Sredozemlju niso anomalija mehanizma, ki ustvarja ilegalno priseljevanje; gre bolj za predvidljivo posledico politike priseljevanja Evropske unije in njenih držav članic. Tragedijo na Sredozemlju so povzročile filozofija represije, politike, ki vračajo ljudi na morju, dejanska bodeča žica ob naši obali, prohibicionistične prakse, ki se izvajajo v politiki priseljevanja Evropske unije in njenih držav članic, vključno z Italijo in Malto. Nobene druge poti ni za vstop v Evropo; nobenih legalnih kanalov za vstop na evropski trg delovne sile ali iskanje priznanja nedotakljive pravice do azila. Upanje je prepuščeno nevihtnim valovom Sredozemskega morja; pravice so položene v roke brezvestnih prevoznikov, ki so postali edino sredstvo ali vsaj najdostopnejše sredstvo za vstop v Evropsko unijo. To je pravi vzrok smrti blizu libijske obale pred nekaj dnevi. To je razlog, zakaj je v zadnjih 20 letih več deset tisoč migrantov izgubilo svoje življenje, ko so poskušali priti v Evropo; neznani in brezimeni moški in ženske, ki so postali hrana za ribe.
podpredsednik Komisije. - (FR) Gospod predsednik, bom zelo kratek. Pomembno je, da ukrepamo, in s tem ponavljam, kar je rekel gospod Deprez. Seči moramo po tem globalnem pristopu, po partnerskih sporazumih, kajti problemov ne bomo mogli rešiti, če se jih bomo lotili enostransko. Z veseljem lahko priznam, kot ste poudarili, da imamo svoje odgovornosti kot Evropejci. Tudi v zvezi z legalno migracijo moramo pokazati odprtega duha. Izpolniti moramo tudi našo dolžnost sprejemanja ljudi, ki bežijo pred pregonom in vojno.
Vendar pa mi dovolite, da pri tem rečem, hkrati pa spomnim Parlament, da odgovornost resnično leži tudi na strani številnih tretjih držav, s katerimi se je zelo težko pogajati. Ali to pomeni, da bi pogajanja opustiti? Ne! Na primer, zagotoviti moramo, da Libija končno vzpostavi azilni sistem. Zagotoviti moramo, da nam bo Libija pomagala, da ustavimo številne tihotapce, ki te revne ljudi silijo v nepotrebno nevarnost. Sam sem slišal, kako so malteški organi rekli, da je Libija številnim ladjam dovolila, da izplujejo v grozljivih pogojih, in da je bila nato malteška mornarica prisiljena izpluti, da bi poiskala in rešila uboge ljudi, ki so jih tihotapci želeli izkoristiti. Zato je res, da moramo prevzeti odgovornost, vendar moramo obenem pokazati tudi določeno raven odločnosti v naših pogajanjih s številnimi državami, ki ne izpolnjujejo svojih mednarodnih obveznosti.
Posebej bi se želel zahvaliti poročevalcem v senci gospe Klamt, gospodu Cashmanu, gospe Ždanoka in gospe Kauffman za njihovo zelo konstruktivno sodelovanje in močno podporo pri pogajanjih. Brez enoglasne podpore odbora Parlament ne bi dosegel tako dobrega rezultata pogajanj. Želel bi se zahvaliti tudi Komisiji, ki je vložila dober začetni predlog, na katerem smo z veseljem gradili naprej. Zahvaljujem se tudi francoskemu in češkemu predsedstvu, ki sta pokazali voljo, da se seznanita s problemi, ki jih je želel obravnavati Parlament, in da pri tem Parlamentu stopita naproti.
Trije najpomembnejši rezultati, ki smo jih dosegli, so: prvič, da se vizumi za večkratni vstop lahko in tudi morajo izdati, ko so izpolnjena določena dogovorjena merila; drugič, da so se države članice zavzele za sklenitev sporazuma, da bodo zastopale druga drugo, tako da tisti, ki predloži vlogo za vizum, ne bo več moral opravljati nesorazmerno napornih poti, da bi prišel do pristojnega schengenskega konzulata; in tretjič, da je treba vzpostaviti skupno spletišče, da prikažemo enotno podobo schengenskega območja in ponudimo informacije o pravilih v zvezi z izdajo vizumov.
Na koncu bi želel povedati, da ta reforma uvaja dva instrumenta, ki se bosta pokazala kot zelo pomembna dejavnika pri dejanskem uresničevanju enotne uporabe schengenskih pravil, in sicer sta to vizumski informacijski sistem oziroma podatkovna baza, ki vključuje vse schengenske države in ki bo vsem konzulatom ponujal informacije v realnem času o tem, kdo je zaprosil za vizum, komu je bil vizum izdan, komu je bila vloga za izdajo vizuma zavrnjena in kateri vizumi so bili preklicani, ter obnovljeno lokalno institucionalno sodelovanje med schengenskimi konzulati v različnih državah.
Gospod predsednik, gospod komisar, gospe in gospodje, sprejetje Vizumskega zakonika Skupnosti bo pomenilo, da se bodo schengenski vizumi - vizumi za bivanje do treh mesecev - v prihodnosti izdajali v skladu z vzpostavljenimi enotnimi merili na schengenskem območju. V Evropski uniji z odprtimi mejami je to nujno potreben korak. Obenem je pojasnjena tudi odgovornost držav članic za obdelavo vlog za izdajo vizumov. Praviloma morajo prosilci kontaktirati državo članico, v kateri se nahaja njihov glavni cilj potovanja. Moja skupina pozdravlja dejstvo, da bosta zahteva in postopek za izdajo vstopnih vizumov pospešili vstop velikega števila ljudi. Na ta način bodo poslovneži, ki vstopajo v EU, obravnavani pravično, poleg tega pa bo to prineslo koristi tudi turistom z vsega sveta, ki so daleč največja skupina potnikov, ki pridejo v EU.
S tem nismo samo omogočili hitrejše obdelave vlog za izdajo vize, temveč smo z varnostnimi preverjanji zagotovili tudi preprečevanje zlorab. Vizumski informacijski sistem vzpostavitvijo ravnovesja med varnostjo in olajšanjem vstopa omogoča državam članicam takojšenj neposreden dostop do vseh potrebnih podatkov v povezavi z izdajanjem vizumov. Preverjanje vlog je s tem poenostavljeno, obenem pa bo v prihodnosti pri izdaji vizumov zagotovljena večja varnost, zahvaljujoč biometričnim identifikatorjem, torej fotografijam in prstnim odtisom. Kompromis, ki sta ga dosegla poročevalec, gospod Lax, in Svet, upošteva izvirno stališče Parlamenta in ima tudi podporo velike večine moje skupine.
Prav tako sem zadovoljen, Henrik, da si v času našega sodelovanja pokazal mero domišljije, ki jo izvrstni zakonodajalec nedvomno potrebuje, in sicer da si se uspel postaviti v položaj osebe, ki želi uporabiti to storitev. Tej zadevi si v celoti pristopal prav na ta način. Prav zato si preučil točke "vse na enem mestu", internet, vizume za večkraten vstop in omejitev uporabe vizumov za ljudi, ki so mlajši od 25 let - samo želim si, da bi tudi sam lahko izkoristil to ugodnost -, pri vsem tem pa si izhajal iz vprašanja, kaj lahko storimo, da bo to delovalo za državljane. S tem si dal odličen zgled ostalemu Parlamentu. Stvari se pogosto lotevamo tako, da predlagamo spremembe, ki bi lahko izboljšale neko besedilo in zagotovile skladnost, vendar se ne vprašamo, ali bo to kaj pomagalo državljanom? Ti si se tega vedno lotil na slednji način.
Še enkrat bi se želel zahvaliti poročevalcu in tudi Komisiji, ki je zagotovila, da smo to načelo tukaj vključili. Lahko se zahvalim samo še svojemu in vašemu osebju in zlasti Renaudu, ki sedi v galeriji. Brez njih ne bi nikoli mogli tako dobro opraviti svojega dela. Gre za čudovito triletno romanso in tako kot velja za vse kratke romanse, sem vesel, da se približuje koncu.
Upam, da bodo biometrični podatki, ki krepijo zanesljivost povezave med prosilcem in dokumentom, pripomogli k temu, da bo manj ljudi neupravičeno zavrnjenih. Kot je rekel gospod Cashman, si je gospod Lax močno prizadeval za izboljšanje storitve za prosilce, s tem pa tudi za podobo EU. Devetindevetdeset celih devet odstotka ljudi, ki želijo priti v EU, to želijo zaradi trgovine, potovanja in turizma, in mi želimo, da to storijo, saj je to dobro za posel, toda če bodo naleteli na slabe storitve ali če se bo z njimi neprimerno ravnalo, potem o EU ne bodo imeli najlepšega mnenja.
Vizumski zakonik Skupnosti je potreben za enotnejšo obdelavo schengenskih vizumov za kratkoročno bivanje in predvsem za izboljšanje služb, ki vizume izdajajo, s tem pa podobe Evropske unije v tretjih državah. Po več kot triletnem delu na Vizumskem zakoniku Skupnosti in zapletenih pogajanjih s Svetom se je končno pokazalo, da je kompromis mogoče doseči. Čeprav na žalost nekatere zahteve Parlamenta niso bile sprejete, pa Vizumski zakonik Skupnosti kljub temu vsebuje številne izboljšave, na primer v zvezi s sodelovanjem med državami članicami. Predvsem bodo stvari veliko lažje za prosilce, saj bodo imeli na voljo več pravne gotovosti in preglednosti.
Zlasti pomembno je, da bo v prihodnosti zavrnitev vloge za izdajo vizumov treba utemeljiti in da se bodo vsi prosilci imeli pravico pritožiti proti zavrnitvi njihovih vlog. Na žalost pa je znesek takse za vizumski postopek ostal nespremenjen in še vedno znaša 60 EUR. Tudi če bo v prihodnosti te takse oproščeno večje število ljudi, je veliko število državljanov tretjih držav verjetno še vedno ne bo moglo plačati, to pa na žalost pomeni, da ljudje ne bodo mogli potovati v Evropsko unijo.
Namen zakonika o schengenskem vizumu je, da Evropska unija predstavi enotno zunanjo podobo, da se prosilce vizumov obravnava enako in da se določijo jasne izjeme in pravila za številne tretje države. V tem okviru mislim, da je primerno, da vas spomnim, da mora Evropska unija storiti vse, kar je v njeni moči, da zagotovi enako obravnavo svojih držav članic s strani tretjih držav, ki izjeme pri vizumih uporabljajo samo za nekatere države članice. Preprosto ne moremo imeti dveh razredov evropskih državljanov, če hočejo ti na primer potovati v Avstralijo ali v Združene države.
Kar zadeva ostalo, sem zelo vesel, saj sem prepričan, da je gospod Lax opravil zelo dobro delo in da je bil nagrajen z zelo širokim odobravanjem. Želel bi dodati, da imamo seveda s številnimi državami tudi strategijo, katere namen je omogočanje lažjega pridobivanja vizumov v številnih državah in v katere razvoj polagam veliko upanja, da bi bilo izdajanje vizumov čim lažje, zlasti pri mladih ljudeh iz tretjih držav, saj menim, da nam je olajšanje vstopa mladih ljudi v Evropo v velikem interesu.
Komisija na podlagi opazovanja uporabe uredbe ugotavlja, da se je v zadnjih dveh letih nova zakonodaja o času vožnje in času počitka dokazala za uspešno. Zato je v dogovoru z državami članicami države podpisnice Sporazuma AETR (mednarodni cestni prevoz) pravkar pregovorila, da leta 2010 začnejo ta pravila izvajati. Vendar pa morajo države članice seveda zagotoviti, da se bodo ta socialna pravila v Evropi uporabljala usklajeno.
Na žalost Evropska unija ni uspela storiti dovolj, da bi se zmanjšalo število prometnih nesreč. Države članice morajo izboljšati nadzor, ki ga izvajajo v tranzitnem prometu. Kot poročevalka o socialnih pogojih sem pregledala prvo poročilo Evropske komisije, ki bi moralo biti predloženo dvakrat letno. To poročilo je na žalost prispelo z zamudo, vendar sem v njem opazila, da so nekatere države članice v praksi presegle komaj najnižjo stopnjo preverjanj, ki jih morajo opraviti, medtem ko druge države članice svoje obveznosti niso izpolnile.
S svojega zornega kota lahko na žalost te ljudi pomirim. Prvič, preverjanja v državah članicah so zelo prepustna, kajti večina držav članic svoje obveznosti spremljanja ne jemlje čisto zares ali jih zanemarja. Drugič, kazenski pregon na tem področju je še vedno v povojih, čeprav je stanje katastrofalno. Če na primer voznika, ki je vozil 38 ur brez počitka, ustavijo na avtocesti Inntal, mi ne more nihče reči, da ni mogel najti parkirišča; ne, pogosto gre za pritisk delodajalcev, ki od voznikov zahtevajo, da vozijo, dokler niso že čisto na robu moči. To je nevarno za vse druge uporabnike cest. Ni mi treba podrobno opisovati resnosti nesreč, v katere so vpletena težka tovorna vozila.
v imenu skupine IND/DEM. - (NL) Gospod predsednik, izvajanje uredbe o času vožnje in času počitka je končno na dnevnem redu zasedanja. Odkar je uredba začela veljati, so se kar usipale pritožbe o njeni uporabi - besedi, ki smo ju pogosto slišali, sta "nejasno" in "nesmiselno". Tu je torej treba ukrepati. Uredbo je treba pregledati in to je treba storiti hitro. Kaj je treba izboljšati? Zakonodaja mora biti predvidljiva.
Ne zagovarjam uskladitve vseh sankcij. To mora ostati v pristojnosti držav članic. Kar pa zagovarjam, je jasen, predvidljiv in smiseln sistem. Samo tako se je mogoče rešiti kazni, ki so absurdno visoke in nesmiselne in ki zahtevajo skrajno dolge postopke poravnave. V okviru trenutne zakonodaje očitno obstaja prostor za diskriminatorni pristop do tujih voznikov tovornjakov, zlasti na cestah Evrope, kar je nesprejemljivo. Ta problem čisto preprosto predstavlja resno izkrivljanje notranjega trga.
Prepričan sem, da je eden izmed najpomembnejših vidikov, ki jih mora Komisija upoštevati, pomen prenosa Direktive št. 22/2006 v nacionalno zakonodajo držav članic in usklajevanja nacionalnih določb, oblikovanih na podlagi člena 19 Uredbe št. 561/2006. Romunija je v tej zvezi svoje obveznosti izpolnila, vendar še vedno obstajajo države članice, ki tega procesa niso dokončale, kar povzroča probleme pri ustreznem izvrševanju sankcij na čezmejni ravni in pri zaračunavanju kazni zaradi kršitev zakona.
(PL) Gospod predsednik, o času počitka in delovnem času voznikov v cestem prometu govorimo sredi gospodarske krize. Na tisoče vozil stoji na mestu, ker zanje ni dela. Enako velja za voznike. Poleg tega je veliko podjetij tik pred tem finančnim zlomom. Gospod Jarzembowski, gospa Wortmann-Kool in drugi poslanci, ki so odgovorni za to vprašanje, so imeli povsem prav, da so odprli naslednja tri vprašanja, in sicer kompleksnost sistema, njegova zanesljivost oziroma nezanesljivost in praksa uvajanja omejitev, ki so se uporabljale do danes.
Nikakršnega znanstvenega dokaza ni, ki bi kazal na to, da bi prožno izvajanje, ki bi lahko v posebnih okoliščinah celo dovoljevalo podaljšanje delovnega časa v določenem tednu, lahko negativno vplivalo na varnost v cestnem prometu, zlasti v času, ko promet upada. Ravno nasprotno je bolj verjetno, da bosta prihodnost tega sektorja bolj ogrožala strogo izvajanje omejitev in tudi uvedba spremljajočih novih bremen za cestni promet. Posebej bi želel omeniti evrovinjete in internacionalizacijo zunanjih stroškov. O tej temi je zagotovo treba razpravljati in pozdravil bi poglede Komisije v zvezi s tem.
Rekel bi, da je ta uredba v obdobju "utekanja" ko že govorimo o prometu - in da je očitno zelo pomembna za varnost v cestnem prometu, pa tudi iz socialnih razlogov. Nekoliko bi želel pomiriti tiste, ki so izrazili zaskrbljenost stroke. Komisija se zaveda postopnega izvajanja uredbe, ki sta jo sprejela Evropski parlament in Svet. Ves čas je v stiku s socialnimi partnerji in strokovnjaki iz držav članic, tako da bo uredbo mogoče postopoma uskladiti v skladu s potrebami po razlagi.
poročevalec. - (FI) Gospod predsednik, etična obveznost Evropske unije je, da vsem, vključno otrokom migrantov, zagotovi pravico do dobrega izobraževanja. Vsak otrok mora imeti pravico do izobraževanja, ki mora biti brezplačno in obvezno vsaj na osnovni stopnji. Otroci bi morali dobiti splošno izobrazbo, ki spodbuja enake možnosti, da bi razvili svoje sposobnosti - svojo individualno moč razsodnosti in smisel za moralno in družbeno odgovornost -, da bi lahko nekoč postali nepristranski, odgovorni člani družbe.
Zaskrbljen sem bil zaradi nedavno objavljenih študij o otrocih migrantov. Pravijo namreč, da je v nekaterih krajih tem otrokom zelo težko iti v šolo in da so se v nekaterih družbenih okoljih zavzemali za to, da se odprejo šole, ki bi bile namenjene izključno otrokom migrantov. Rezultat je bil seveda ta, da so družine takoj izpisale svoje otroke iz lokalnih šol, da jim ne bi bilo treba hoditi v isto šolo kot otroci migrantov. To je zelo žalostno in je med otroki migrantov pripeljalo do zelo nizkih izobraževalnih standardov ter učnih rezultatov. Poleg tega je prišlo tudi do zelo hitre reorganizacije učiteljev v šolah z visokim številom otrok migrantov.
To ni nekaj, kar smo si želeli, saj moramo vzpostaviti pogoje, v katerih se bodo otroci migrantov lahko na najboljši možen način vključili v družbo. Zagotoviti moramo tudi, da bodo šole imele ustrezna sredstva, s čimer mislim na kvantitativna sredstva v smislu učiteljskega osebja in tudi finančna sredstva, prevzeti pa moramo tudi odgovornost za razvoj usposabljanja učiteljev ter izobraževanja in usposabljanja na delu. Da bi lahko poskrbeli za otroke migrantov na celovit, trajen način, potrebujemo celovit pristop. Potrebujemo tudi posebne naložbe in dodatna sredstva za usposabljanje učiteljev in celoten izobraževalni sistem.
Vem, da je to vprašanje, ki spada v pristojnost vsake države članice, vendar pa moramo tudi prek pregledne koordinacije s strani Evropskega parlamenta in Evropske unije države članice spodbujati k ukrepanju, saj sem prepričan, da si vsi želimo, da bi bili otroci migrantov deležni dobre izobrazbe in da bi se lahko vključili v družbo. Tako se bomo lahko izognili obžalovanja vrednemu trendu socialnega izključevanja, ki smo mu danes priča pri mnogih otrocih migrantov. Dejstvo je, da to pogosto vodi k brezposlenosti in, še več, kriminalu, kakor tudi številnim drugim neželenim posledicam.
Razlog za skrb z vidika prostega pretoka delovne sile v Evropski uniji je tudi ta, da se ljudje, ki živijo v državi članici EU, ne bodo hoteli preseliti v drugo državo ali delati v tujini, saj tam ne bo mogoče poskrbeti za dobro, ustrezno šolanje in kakovostno poučevanje njihovih otrok. Zato moramo temu vprašanju nameniti vso svojo pozornost in zagotoviti, da bomo v vsaki državi članici Evropske unije imeli ustrezen sistem kakovostnega izobraževanja na visoki ravni za vsakega otroka in mlado osebo.
Zato to poročilo upravičeno poudarja pomen zagotavljanja ustrezne pomoči otrokom migrantov pri učenju jezika države gostiteljice in obenem širjenja njihovega jezika in kulture. Pomembna je tudi udeležba predšolskih otrok, da bi že na zgodnji ravni dosegli uspešno vključitev v izobraževalne sisteme in odpravili socialno-ekonomske in jezikovne ovire. Učitelji bi morali v vsakem primeru imeti ustrezno izobrazbo, ki je tako zelo pomembna za večkulturno okolje. Tudi mobilnost bi morala biti ključni sestavni del usposabljanja učiteljev in njihovega poklicnega razvoja.
Vesel sem, da smo pri teh vprašanjih dosegli tako široko soglasje. Prepričan sem, da se strinjamo tudi v tem, da moramo zdaj vse svoje dobre namere tudi uresničiti in prav zares izboljšati možnosti izobraževanja otrok migrantov. Na ta način bi morali podpreti države članice, da bi zagotovili visoko kakovostno izobraževanje za vse in obenem aktivno preprečevali socialno-ekonomsko segregacijo učencev. Državam članicam moramo pomagati, da šolam omogočijo reševanje različnih zahtev, da bi prvotni izziv večkulturne družbe in večjezičnosti spremenili v prednost teh šol.
Seveda sta vsebina in organizacija šolskih sistemov v celoti v pristojnosti držav in Komisija se v te pristojnosti nikakor ne namerava vtikati. Vendar pa moram reči, da je uspešno vključevanje otrok migrantov nekaj, kar zadeva Evropo v celoti. Veliko se še moramo naučiti drug od drugega in veliko se tudi lahko naučimo. Prepričani smo, da vaše poročilo predstavlja pomemben korak proti ukrepom, ki jih je mogoče sprejeti, da bi pomagali državam članicam na tem področju.
Strinjam se tudi z mnenjem, da je Direktiva 77/486/ES zastarela. Spomnimo se, da je ta direktiva nastala leta 1977 in da se je Evropska unija od takrat ves čas spreminjala. Naj vam podam samo en primer: moja država (Romunija) se je pridružila EU več kot 20 let pozneje, zato menim, da ta direktiva ne nudi rešitve za naše probleme. Vprašanja povezana z migracijo so v zadnjih letih postajala čedalje pogostejša, zato podpiram idejo gospoda Takkule, da je treba to direktivo spremeniti. Sam bi šel celo korak dlje in predlagal novo direktivo o izobraževanju otrok migrantov.
v pisni obliki. - (RO) Zelena knjiga Komisije odpira številna vprašanja o enem izmed večjih problemov, s katerimi se države članice trenutno soočajo: to je izobraževanje otrok migrantov. Obstaja veliko število romunskih otrok, ki živijo s svojimi družinami v drugi državi članici, za katere je pomembno, da ohranijo svojo identiteto in da se jim ponudi možnost, da se učijo tako jezika države, v kateri živijo, kot svojega maternega jezika. Podpreti moramo strpnost in razumevanje ter skupaj poiskati rešitve, da bi izobraževanje potekalo v maternem jeziku migrantov. Ti otroci morajo imeti enake pravice kot ostali otroci. Vemo, da negotov gospodarski položaj lahko odpelje v osamitev, izpisovanje iz šol in nasilje. Ravno zato moramo pomagati državam članicam pri iskanju rešitev. Otroci so najbolj dragoceno premoženje, ki ga imamo. Predstavljajo prihodnost naše družbe, ne glede na okolje, iz katerega izhajajo.
Kljub temu pa moram tukaj reči, gospa Vălean, da Komisija ne more potrditi predloga št. 23. Ta predlog predvideva obiske skupin strokovnjakov na kraju samem ter uvedbo sistema vzajemnega ocenjevanja, ki bi temeljil na teh obiskih. Opozoriti vas moram na dejstvo, da se takšni strokovni pregledi ponavadi izvajajo v okviru tretjega stebra, vendar ne v okviru prava Skupnosti. Pravna in upravna tradicija ter rešitve, ki jih države članice izberejo za namen prenosa direktive, pomenijo, da bo predvidena dodana vrednost takšnih pregledov precej omejena. Navsezadnje, kot veste, lahko države članice same izberejo obliko in metode prenosa direktiv.
Nobene razprave, nobenih govornikov iz skupin, nič. Kljub temu bi se želela zahvaliti gospe Ayala, gospe Lucas, gospodu Adamouju, gospe Sinnott, gospe Ferreira in tudi gospodu van Nistelrooiju, ki na žalost niso več tukaj in ki so ostali brez poslušalcev, saj je dvorana ob 11. zvečer skoraj prazna. Tudi ni slabo, da se je ob 11. zvečer našel čas za vprašanje, ki močno zanima in zadeva na milijone državljanov v Evropi.
Naj torej zdaj spregovorim o vsebini. Parlament se tega vprašanja ni lotil deset let. Torej je bil že čas, saj je 10 let cela doba ali skoraj cela doba, ko gre za novo tehnologijo: hiter razvoj brezžičnih naprav, mobilnih telefonov, WiFi, Bluetooth, baznih postaj, visokonapetostnih daljnovodov. Ti valovi so povsod naokrog in prinašajo nesporne koristi, o katerih v tem poročilu niti najmanj ne dvomim, vendar je treba reči, da odpirajo čedalje več resnih vprašanj v zvezi z njihovim vplivom na naše zdravje.
Vendar pa obžalujem, in to je pomembno, saj zadeva izhodiščni odstavek mojega poročila, zahtevo za pregled omejitev emisij. Na žalost nisem dobila podpore svojih kolegov iz Odbora za okolje, javno zdravje in varnost hrane, čeprav - in to moram poudariti - je dobesedno enako besedilo prejelo dejansko enoglasno podporo na našem plenarnem zasedanju 2. septembra lani v okviru drugega poročila o evropskem akcijskem načrtu za okolje in zdravje za obdobje 2004-2010.
Gre za pristop ohranitve obstoječega stanja, kar zagovarjata tako Svetovna zdravstvena organizacija kot Komisija s skupno klavzulo za leto 2015 - skorajda še eno desetletje - o pregledu, ali bi lahko nenehna izpostavljenost tej mešanici nizkofrekvenčnih valov povzročila rakaste tumorje. Ta pristop torej ni pravi. Ne pripisujem mu namreč posebne teže in ko se bomo v prihodnosti soočili s potencialnimi zdravstvenimi problemi, upam, da nam ne bo nihče rekel, da je bil neodgovoren.
Previdnostno načelo, ki spodkopava naš predlog, ni načelo neukrepanja, temveč načelo ukrepanja in strokovnega znanja za namen zmanjšanja negotovosti. In danes, na občutljivem področju elektromagnetnih valov, zagovarjamo prav to dinamično in progresivno opredelitev. Zato ima alternativna resolucija, ki jo je vložila Skupina Zelenih/Evropske svobodne zveze, vso mojo podporo - to želim jasno poudariti. Lahko tudi dodam, da se vrača mojemu izvirnemu predlogu o zmanjšanju mejnih vrednosti emisij, kar devet držav članic in cela vrsta regij, med katerimi sta mi dve zelo blizu - Valonija in bruseljska regija - že počnejo, torej uporabljajo tri volte na meter namesto 41 voltov na meter, kar je trenutno odobreno v priporočilu iz leta 1999.
Državljanstvo Unije ne nadomešča nacionalnega državljanstva. Je dodatni bonus, ki državljanom EU nudi edinstvene pravice, predvsem pravico do prostega gibanja, pravico do konzularne zaščite in pravico do naslovitve peticije na Parlamentu in evropskega varuha človekovih pravic. Poročilo Parlamenta upošteva peto poročilo Komisije o državljanstvu Unije, ki zajema obdobje od 1. maja 2004 do 30. junija 2007. To je edinstveno obdobje. Pred petimi leti, 1. maja 2004, se je Evropski uniji pridružilo 10 novih držav članic. Rezultat tega pristopa, zlasti držav iz srednje in vzhodne Evrope, je bila doslej nevidena raven migracij znotraj Unije. Novi državljani Evropske unije so sprejeli pravice, ki so jim bile podeljene, zlasti pravico do prostega gibanja. Izkoristili so priložnost za izobraževanje v tujini, v tistih državah, ki so odprle svoje trge delovne sile, pa so sprejeli zakonito delo.
Verjamem, da bo Komisija upoštevala priporočila Parlamenta in da bo v svojem šestem poročilu poročala o dejanskem napredku. Na koncu bi se želela zahvaliti mojim poročevalcem v senci, osebju političnih skupin in sekretariatu Odbora LIBE za njihovo trdo delo. Posebna zahvala gre vsem tistim, ki so sodelovali na javnih obravnavah poročila, zlasti predstavnikom nevladnih organizaciji. Prav je, da je v poročilu o državljanstvu pri sestavi končnega poročila bil upoštevan glas državljanov, ki so ga prenesle nevladne organizacije.
Vprašanje, o katerem govorimo tu, je zelo pomembno: državljanstvo Unije. Mnogi mislijo, da je "državljanstvo Unije" prazna fraza, ki ne pomeni ničesar, vendar pa poročilo zelo jasno govori, da to ni tako. Državljanstvo Unije je resničnost, ki ga tvorijo pravice, ki so natančno opredeljene v Pogodbi, tj. pravica do prostega gibanja in prebivanja, pravica državljana, da voli in je voljen na občinskih in evropskih volitvah, pravica do zaščite diplomatskih in konzularnih organov, pravica do naslovitve peticije na Evropski parlament, pravica do pritožbe pri evropskem varuhu človekovih pravic in pravica do pisanja evropskim institucijam.
Poleg tega si Komisija vsak dan prizadeva in si bo prizadevala še naprej, da državljanom omogoči, da bodo zares lahko prav vsak dan uveljavljali svoje državljanske pravice. Na velikem številu področij, kjer vaše poročilo, gospa Gacek, poziva Komisijo k ukrepanju, Komisija že ustrezno ukrepa, da bi se te pravice okrepile in razširile. Želel bi navesti primer akcijskega načrta Komisije o konzularni zaščiti in dodati, da se v celoti strinjam z vami, da je to področje, na katerem je treba nekaj storiti. Navsezadnje smo samo pred nekaj tedni imeli izredno poučno razpravo o tej temi v tem Parlamentu, ki je pokazala obseg prepada med težnjami in dejanskim stanjem prav na primeru pravic do konzularne zaščite.
v pisni obliki. - (HU) Pogodba o Evropski uniji navaja, da so vsi državljani Unije enaki. Na žalost pa se to načelo v resničnosti ne uveljavlja vedno. Razlog za razlike so širjenje skrajne revščine, socialna izključenost ali namerna izključenost, regije z več pomanjkljivostmi, ki so bile izvzete iz informacijske družbe: od njihovih prebivalcev ni mogoče niti pričakovati skupnega evropskega ozaveščanja. Pozdravljam dejstvo, da poročilo posebej omenja Rome. Ta manjšina, ki šteje 10-12 milijonov pripadnikov, živi v segregaciji, pomanjkanje izobraževanja in brezupen položaj na področju zaposlovanja pa doživlja kot razvrednotenje njihovega državljanstva.
Obstajajo nekateri znaki, da bo ta slabost družbe vplivala tudi na volitve v Evropski parlament. Pripravljenost najbolj prikrajšanih za volitve upada, saj imajo premalo informacij, na robovih družbe pa se ljudje manj zavedajo pomena dejstva, da je izmed vseh institucij EU samo sestava Evropskega parlamenta tista, na katero lahko neposredno vplivajo. Žalostno je, da je ta nezavzetost posebej velika v državah srednje in vzhodne Evrope; razloge za to je treba spet iskati v neustreznem informiranju, vendar pa je k temu prispeval še en dejavnik, in sicer da se je hitrost dohitevanja po velikem valu širitve upočasnila in povzročila razočaranje.
(IT) Gospod predsednik, cenim predlog poročevalca, vendar ta resolucija vsebuje preveč sklicevanj, ne le na to točko in na to opombo v predlagani ustni spremembi, temveč še v mnogih drugih delih resolucije. Iz različnih razlogov se nanaša na vse države članice in tudi prav na to temo, za katero ste prosili, da se črta iz opombe, ki se nanaša prav na teme, ki se pojavljajo v drugih delih resolucije. Zato sem prepričan, gospod predsednik, in to je moj predlog, da bi morala kolegica poslanka prositi, da se resolucija še bolj spremeni in nato vrne odboru nazaj v ponovno proučitev.
Gospod predsednik, to bo zelo kratka ustna sprememba, ki jo predlagam na željo Alexandra Milinkevicha in predstavnikov Amnesty International, ki so sodelovali na konferenci o Belorusiji pred dvema dnevoma v Parlamentu. Prosili so, da se zahteva za izpustitev političnih zapornikov, ki so bili prijeti pred nedavnim, razširi tudi na ljudi, ki se soočajo z drugimi vrstami omejitev in nadlegovanja. Zato predlagam (in posvetoval sem se tudi z drugimi političnimi skupinami), da se doda odstavek 4: "pa tudi pregled kazni ,omejitve svobode', naložene 11 osebam, ki so sodelovale v demonstracijah, ki so potekale januarja 2008,".
Gospod predsednik, omenjajo se trije mladi aktivisti, ki so bili podvrženi nasilnemu vojaškemu novačenju, in najmanj eden od njih je sin vodje opozicije gospoda Viačorka. Zato je vredno omeniti, da je to enakovredno jemanju talcev, ki ga prakticira država: "Poslušajte, imejte umirjeno stališče, kajti vaš sin je v naši vojski in se mu lahko kaj zgodi." To bi bilo manjše opozorilo, ki morda daje več varnosti tistim mladeničem, ki jih na silo vpokličejo v vojsko.
Gospod predsednik, gre za manjši popravek. Besedilo se zdaj glasi "ker imajo srednjeevropske države dodatno izkušnjo s komunizmom". Rad bi spremenil "srednjeevropske države" v "države srednje in vzhodne Evrope", ker se besedilo povsod drugod tako glasi in bi zamenjal "imajo dodatno izkušnjo s komunizmom" z besedilom "so izkusile komunizem in nacizem", kajti vzhodnoevropskim narodom ni komunizem ničesar "dodal". Večina jih je imela najprej komunizem, nato nacizem in potem spet komunizem.
Gospod predsednik, dovolite, da v imenu skupine ALDE povem, da podpiramo predlog gospe Doyle. Mislim, da je utemeljen. Parlament je sprejel resolucijo o tem vprašanju lansko leto oktobra. Do določenega obsega ponavljamo, kar je bilo rečeno tedaj, vendar pravimo tudi stvari, ki so razmeroma močne in, kot je dejala gospa Doyle, so prišle v kritičnem trenutku, ko bi večina tu v Parlamentu rada videla, da bi EU prevzela mesto v Arktičnem svetu in tega ne želimo ogroziti.
Zdi se mi nenavadno, da bi morali o tej resoluciji razpravljati včeraj in da je, nasprotno, v trenutku, ko jo vložimo in zahtevamo 50-letni moratorij na izkoriščanje naftnih virov, v trenutku, ko zahtevamo zavezujočo listino in ko vemo, da bi morale države do konca aprila pri ZN zahtevati suverenost nad morskim dnom in to zamisel suverenosti torej dejansko spremlja vojaška razorožitev, vse odvisno od tega, kar delamo zdaj.
(IT) Gospod predsednik, gospe in gospodje, poročilo gospoda Hökmarka o vzpostavitvi okvira Skupnosti za jedrsko varnost bi morali preložiti iz dveh razlogov: prvi je, da je Odbor za pravne zadeve potrdil domnevo, da obstaja v predlogu Komisije velik postopkovni problem, saj pravila Euratoma določajo, da mora Komisija pred delom na predlogu pridobiti mnenje tehničnega odbora, tega pa v dveh primerih ni storila. Odbor za pravne zadeve je odločil, da je to bistvena napaka: z drugimi besedami, gre za napako, ki zahteva umik predloga in njegovo ponovno predložitev s strani Komisije v skladu z veljavnimi pravili. Drugi razlog je, da ni povoda za hitenje, saj te določbe veljajo za elektrarne, ki se lahko zgradijo po letu 2015. Zaradi tega ni treba hiteti in ni nam potrebno sprejeti besedila, pri katerem je prišlo do tako velike napake v postopku.
(SV) Gospod predsednik, resnično mislim, da bi morali sprejeti odločitev glede te zadeve med tem delnim zasedanjem. Za to obstaja več razlogov. Prvič, gre za predlog, o katerem je Parlament že razpravljal in zdaj se je znova pojavil, Svet pa o njem razpravlja že od leta 2003. Končno je prišel čas, da sprejmemo odločitev. V zvezi s pravnim položajem je skupina strokovnjakov, na katero se sklicuje gospod Frassoni, predložila svoje mnenje glede tega predloga, na podlagi katerega so bile narejene prilagoditve. Mnenja večjega dela Odbora za industrijo, raziskave in energetiko ter predstavnikov Skupine Zelenih/Evropske svobodne zveze se razhajajo pri vprašanju, ali je to nov predlog ali predlog, na katerem smo delali od leta 2003. Mislim, da se vsi drugi strinjamo, da je to predlog, na katerem smo delali že dalj časa. Na neki točki moramo biti sposobni sprejeti odločitev, še zlasti ker mnoge države zdaj načrtujejo izgradnjo jedrskih elektrarn. Zato verjamem, da je za nas izjemno pomembno, da imamo vzpostavljeno močno in stabilno zakonodajo za Evropsko unijo in tako predlagam, da danes glasujemo za glasovanje v tem tednu o direktivi o jedrski varnosti.
Res je, da je Komisija navedla dejstvo, da se želi Evropska unija pridružiti Arktičnemu svetu in tako naprej. Sama verjamem, v skladu z željo, ki jo je izrazila Komisija, da je ta nova resolucija, ki zelo jasno izraža našo željo po moratoriju na vrtanje in po demilitariziranem območju na Arktiki, resnično zelo pomembna, saj prihaja v času, ko mejne države trenirajo svoje mišice - vključno z vojaškimi mišicami - na tem območju, da bi lahko zahtevale svoje ozemlje in priložnosti za vrtanje.
(IT) Gospod predsednik, gospe in gospodje, po posvetu s političnimi skupinami in vodji italijanskih delegacij vas v imenu svoje skupine prosim, da na jutrišnji dnevni red dodate razpravo o potresu v Abrucih. Verjamem, da ljudje, ki so bili prizadeti, cenijo solidarnost, ki so jo izkazale evropske institucije in vi osebno, izrečena sožalja in minuto molka, prav tako pa bodo cenili morebitno finančno in zakonodajno podporo rekonstrukciji. Zaradi teh razlogov bi razprava v prisotnosti Evropske komisije lahko nacionalnim in lokalnim ustanovam dala mnogo koristih informacij o tem, koliko bo Evropska unija lahko naredila.
(IT) Gospod predsednik, gospe in gospodje, želel bi povedati, da se Skupina socialdemokratov v Evropskem parlamentu strinja s predlogom gospe Angelilli. Želel bi se zahvaliti gospodu Pötteringu za njegove besede in Parlamentu kot celoti, da je prizadetim ljudem pokazal čustveno solidarnost. Prav tako verjamem, da bi jutrišnja popoldanska razprava lahko botrovala ne le obnovljenim izjavam solidarnosti, pač pa in predvsem posebnim predlogom, saj Evropa lahko veliko prispeva k rekonstrukciji ter ublažitvi krizne situacije, ki jo doživljajo prebivalci Abrucov.
(EL) Gospod predsednik, če smem biti tako predrzen, bi želel izraziti svojo nezadovoljstvo in radovednost, ker sem predložil vprašanje za ustni odgovor za razpravo, ki ga je podprlo 48 poslancev, katerih podpora - v vašo vednost - je bila izražena v zanemarljivem času, in celo zdaj obstajajo poslanci, ki so izrazili svojo željo po podpori, vendar pa mi na moje presenečenje glede tega vprašanja nihče ni podal odgovora zakaj, kdaj in na podlagi katerih meril je bilo odločeno, da se vprašanje za ustni odgovor z razpravo zavrne.
Ali sem nenadoma naletel na drugo vrsto potresa? Ali je to nov potres, ima drug vzrok? Še enkrat ponavljam, kot izhodišče pa bom uporabil zadnji pogubni potres ter žrtve, ki ste jih omenili, in - in če dodam - posledično kulturno škodo in uničenje, da moramo poudariti evropsko razsežnost tega pojava. Glede na to, da sem bil poročevalec za edino poročilo evropske institucije na temo potresov, zelo dobro vem, da na evropski ravni lahko in moramo še veliko storiti. Zahvaljujem se vam in čakam odgovor.
Gospa predsednica, komisarka Reding, gospe in gospodje, redko se zgodi, da liberalka podpira poseganje v trg v obliki regulacije cen, četudi vključuje postavitev zgornje meje. Vendar je v primeru tarif za mobilno gostovanje ukrepanje potrebno in se lahko izvede le skupinsko, na ravni Evropske unije. Potrebno je, ker previsoke tarife postavljajo ovire, ki preprečujejo svobodo gibanja in komunikacijo med evropskimi državljani. Odstranitev teh ovir je eden od temeljnih ciljev Evropske unije in eden mojih osebnih ciljev kot poslanke. Zato sem prevzela odgovornost poročevalke za to uredbo ter za poročilo Evropskega parlamenta, sprejeto na začetku meseca, glede upravnih in pravnih ovir, ki jih postavljajo države članice in ki preprečujejo svobodo gibanja evropskih državljanov.
Ta uredba je na primer potrebna za male podjetnike na službenem potovanju, ki se morajo pogovarjati s kolegi doma, da bi rešili problem. Pomembna je za novinarje, ki pošiljajo novico po e-pošti neposredno s kraja dogodka. Prav tako je pomembna za mlade, ki pošiljajo besedilna sporočila svojim fantom in puncam. Končno, pomembna je tudi za delavce v tujini, ki želijo po telefonu slišati glas svojih otrok. Vsi ti evropski državljani so plačali in še vedno pogosto plačujejo trikrat ali štirikrat več za uporabo prenosnega telefona, samo zato, ker so nekaj kilometrov oddaljeni od svoje države, čeprav se nahajajo znotraj meja Skupnosti.
Ko porabniki izbirajo mobilnega operaterja, najprej in najbolj preverijo nacionalne tarife ali ceno, ki je ponujena za nov prenosni telefon, vendar so manj pozorni na cene gostovanj. Ko prečkajo mejo druge države članice, so podvrženi stroškom gostovanja, čeprav le prejemajo klice. Edina možnost za porabnike je, da se odločijo, da ne bodo komunicirali preko prenosnega telefona. Konkurenca med operaterji s tega vidika ne deluje. Izbrani operater iz države izvora mora plačati operaterju obiskanega omrežja za prenos signala.
Nekatere države, na primer turistične destinacije, imajo veliko število obiskovalcev v kratkem obdobju, medtem ko pri drugih več državljanov potuje v tujino. To pomeni, da sta ponudba in povpraševanje neusklajena, kar je razlog za visoke bruto tarife med operaterji. V nekaterih državah pa je cena namestitve in upravljanja mobilnih telefonskih omrežij višja. Poleg tega so mali operaterji in novi operaterji, ki so se pridružili trgu, pokazali, da so pogosto podvrženi diskriminatornim cenam s strani vseevropskih operaterjev. Na koncu pa je vedno porabnik tisti, ki plača.
Uredba, ki jo bomo sprejeli jutri, je kratkoročna rešitev. Cen ne moremo regulirati ves čas, ker to vpliva na inovacije in lahko celo učinkuje na konkurenčnost. Zato uredba določa, da mora Evropska komisija analizirati različna sredstva za regulacijo trga. Nekatera izmed teh sredstev celo predlaga uredba. Čez dve ali tri leta bomo lahko razpravljali o več možnostih, ko bomo imeli na razpolago več informacij. Upam, da bomo takrat lahko začeli izvajati pravni okvir, ki bo zagotovil konkurenčne tarife gostovanj na dolgi rok.
Poleg tega menim, da je Parlament izboljšal uredbo še z več drugih vidikov. Znižali smo najvišje bruto tarife gostovanj za prenos podatkov na 50 centov na megabajt, da bi spodbudili uporabo te storitve in pravo konkurenčnost na tem področju. Smernice smo zastavili tako, da so bolj pregledne pri svetovanju porabnikom glede mobilnega dostopa do interneta med gostovanjem. Prav tako smo določbe, ki omejujejo mesečne račune za prenos podatkov med gostovanjem na 50 EUR spremenili tako, da so mnogo prožnejše za tiste, ki želijo to možnost. Besedilna sporočila, zaračunana po tarifah gostovanja, ki se pošljejo, ko porabnik vstopi na območje tujega omrežja, bodo prav tako vključevala navedbo enotne številke za klic v sili 112. Znižali smo najvišje tarife za prejete in opravljene klice ter ohranili trgovsko maržo za operaterje. Prav tako smo operaterjem prepovedali, da bi gostujočim porabnikom zaračunali, če jim je kdo pustil govorno sporočilo.
Soočamo se z oviro svobodi gibanja, ker če kaznuješ državljane na njihovem telefonskem računu, ko prečkajo mejo, to odkrito rečeno ni notranji trg, h kateremu stremimo in ki ga želimo ustvariti. Da bi svojim državljanom dali to svobodo gibanja, se moramo znebiti teh ovir. Ovire zadevajo mnogo ljudi. Okrog 150 milijonov državljanov Evropske unije uporablja svoj mobilni telefon vsaj enkrat na leto za gostovanje, medtem ko so v tujini, in plačati morajo ceno. To so študenti, popotniki in počitnikarji in tudi čezmejni delavci, novinarji in poslovneži, ki so onemogočeni zaradi zelo visokih cen za komunikacijo.
Povedati bi želela nekaj besed o tem, kar je dosegel prvi sveženj o gostovanju. Pri govornem gostovanju je dosegel 60 % nižjo ceno za državljane in 30 % več prometa za industrijo. Industrija je prav tako - kar je zanimivo - bila priča enakomerni rasti gostote mobilnih telefonov, ki jih uporabljajo državljani. V Evropi znaša povprečna gostota mobilnih telefonov 119 %. To je absolutni svetovni rekord, ob upoštevanju upada cen gostovanja pa to omogoča svobodo tistim državljanom, ki uporabljajo mobilni telefon. Prav tako to pomeni veliko denarja za industrijo, ker njihov promet nenehno narašča. Hkrati nacionalne cene padajo. Odkar je Barrosova komisija vzela stvari v svoje roke, so se domače cene za mobilno komunikacijo zmanjšale za približno 35 %. To je odgovor za tiste, ki pravijo, da se bodo, če znižamo cene gostovanja, dvignile nacionalne cene. To ni res. Statistika priča o nasprotnem.
Zdaj gremo korak naprej: prvič, seveda, pri govornem gostovanju. Mislim, da je zelo dobro, da še naprej znižujemo pragove, da se lahko konkurenca med ponudbami odvija pod pragovi. Zelo pomembno je, da temu dodamo SMS gostovanje, ker je vsako leto v Evropski uniji poslanih 2,5 milijarde besedilnih sporočil. Vrednost prihodkov iz te industrije je okoli 800 milijonov EUR. In kdo pošilja besedilna sporočila? Večinoma mladi: 77 % mladih do 24 let v tujini pošilja besedilna sporočila, ker je to za njih lažje in bolj poceni. Potem so kaznovani, ko morajo plačati izjemno visoko ceno za gostovanje v primerjavi s stroškom operaterju. Dobro: cene znižujemo, da bo pisanje sporočil postalo običajna stvar, če si doma ali če si v sosednji državi. Zato bodo uporabniki imeli od tega veliko korist. Znižanje - o katerem bo glasoval Parlament jutri - pomeni 60 % za besedilna sporočila. Kar se tiče obračunavanja na sekundo za gostujoče klice: preprosto povedano, ljudje ne smejo plačati za nekaj, česar niso uporabili, plačajo naj le tisto, kar so zares uporabili. Prav tako bomo znižali današnji skriti strošek v višini 24 %, tako da bomo plačali samo tisto, kar bomo resnično potrošili. Prav tako podatkovno gostovanje, ker verjamemo, da se bo to področje razvilo v prihodnosti.
Toda medtem ko želimo napredek, da si lahko kjerkoli naložimo film, časopisni članek ali fotografijo, da jo lahko pošljemo svojim prijateljem, za to danes dobimo šokantne račune. Prejela sem kopije računov za primere, kjer so ljudje bili v drugi državi tri ali štiri dni in morajo plačati več tisoč evrov, samo ker so si naložili svojo najljubšo televizijsko oddajo ali časopisne članke, ki so jih vajeni uporabljati. Tega zdaj več ne bo, ker bo v novi uredbi možnost omejitve porabe, ki bo 1. julija 2010 postala privzeta omejitev, ki se bo uporabljala samodejno, da bi zaščitila naše potrošnike.
pripravljavec mnenja Odbora za notranji trg in varstvo potrošnikov. - Gospod predsednik, ali se lahko za začetek zahvalim poročevalcem v senci Odbora za notranji trg iz vseh skupin, njihovemu osebju in svetovalcem? Mislim, da smo lahko v Odboru za notranji trg ponosni, da smo dosegli soglasje o povečani preglednosti in načinih, kako končno odpraviti problem šokantnih računov. Šokantni računi niso bili dobri za sloves mobilnih operaterjev, kar je pomembneje, pa ti šoki niso bili dobri za porabnike.
Kljub temu imam še vedno nekaj pomislekov, ko gre za omejitev cen. Vprašati se moramo, kateri porabniki bodo imeli koristi od omejitev cen iz sovjetske ekonomije. Glede na to, da največ 35 % porabnikov dejansko gostuje in da je številka rednih gostovalcev precej nižja in, kot je komisarka sama priznala, glede na to, da bo ta zakonodaja pretežno v korist ozki skupini privilegiranih porabnikov, kot so uradniki Komisije, poslanci, lobisti in poslovneži, upajmo, da ne ropamo revnih, da bi plačali za cenejše telefonske klice bogatih.
(RO) Gospod predsednik, komisarka, želela bi čestitati svojim kolegom za delo, ki so ga opravili, in poročilo, ki so ga sestavili. Evropski parlament zagotovo deluje v korist evropskih državljanov. Prav tako se spomnim, da je prejšnja razprava o zniževanju tarif mobilnega gostovanja pred dvema letoma bila zelo široka. Vesela sem, da se ob tej priložnosti naša mnenja niso razhajala. Dejansko smo hitro sprejeli to znižanje tarif. Rada bi povedala, da je po mojem mnenju zelo pomembno, da še naprej znižujemo obstoječe stroške za mobilne telefone in za višje zneske, tako za dohodne in odhodne klice. Vendar je znižanje cene besedilnega sporočila še posebej pomembno.
(PL) Gospod predsednik, komisarka, zadovoljen sem s smerjo, v katero se pomikamo. Govorim o radikalnih znižanjih cen govornega gostovanja in internetnega dostopa. To je prvi korak in mislim, da bodo drugi sledili. To so dejavniki, ki lahko pospešijo uresničevanje lizbonske strategije. To je pomembno za proces izobraževanja in za mlado generacijo. Pomembno je, da je možnost dostopa do interneta na voljo ljudem, ki so relativno revni, in tistim z nizkimi prihodki. Pomikamo se v pravo smer. Novica bo vsekakor z veseljem sprejeta. Rad bi se zahvalil Komisiji.
Ta direktiva dokazuje, da se Evropska zveza s skupno politiko lahko približa državljanom tako, da to začutijo v žepih, kjer je občutek najboljši. Ta direktiva pomeni več Evrope, tudi več konkurenčnosti in enega gospodarstva, in je zame eden od ključnih dosežkov tega mandata Komisije in Parlamenta. Jaz si samo želim, da bi v tem duhu in s tako pozornostjo do potrošnikov nadaljevali tudi v naslednjem mandatu. Še enkrat čestitke in hvala lepa.
članica Komisije. - Gospod predsednik, predvsem bi se rada zahvalila poslancem, ki so opravili odlično delo. Najprej seveda poročevalki, gospe Vălean, ampak tudi poročevalcem drugih odborov, poročevalcem v senci in predstavnikom skupin. Omogočili so, da je v sedmih mesecih zelo pomemben predlog glede prostega pretoka državljanov in znižanja previsokih stroškov postal resničnost. Mislim, da je to velik trenutek za notranji trg. To je velik trenutek, ki državljanom kaže, da jih poslanci Evropskega parlamenta jemljejo resno.
Če mi dovolite, bi kljub temu rada povedala - z vsem spoštovanjem do gospoda Kamalla, na primer - da ko trg ne deluje, mora vanj poseči politično vodstvo. Želela bi, da mi nekdo iz tega parlamenta razloži, kako lahko kdo reče, da trg deluje, če je strošek operaterja za prenos besedilnega sporočila iz ene države v drugo manj kot 11 centov, povprečen porabnik pa mora plačati več kot 28 centov. Potem nekaj ne deluje v redu.
Če torej zdaj določimo prag 11 centov, mislim, da je še dovolj prostora za manevriranje; dovolj je prostora za razvoj konkurence. Kot večina izmed vas v tej sejni sobi si želim, da bi trg deloval, zato da nam to ne bi bilo potrebno. Upajmo, da nam tega ne bo več treba početi v prihodnosti in da bo po tej odločitvi trg zares deloval v interesu industrije, v interesu državljanov, v interesu prostega pretoka in v interesu notranjega trga, kjer lahko vsak državljan potuje, ne da bi ga kaznovali s telefonskim računom.
Povedala bi rada še nekaj zaključnih besed o industriji kot celoti. Ne smemo dovoliti širjenja sporočila, da sektor mobilnih telekomunikacij grobo izkorišča porabnike. To sporočilo bi lahko bilo nevarno, ker je industrija uspešna, kar se kaže v ustvarjanju novih delovnih mest, velikih prispevkih k proračunom in tehnoloških inovacijah. Zato verjamem, da je za nas, ki reguliramo trg, pomembno, da nismo povsem zadovoljni z delom, ki smo ga opravili, in da želimo uvesti še več izboljšav, da bi dosegli dolgoročni ugodni vpliv.
To je zelo tehničen dosje in, kot veste, tehnični ohranitveni ukrepi v Atlantiku in Severnem morju v veliki meri izvirajo iz obstoječih pravil. V zakonodaji Skupnosti se ukrepi pojavljajo v več različnih uredbah: splošni tehnični ukrepi za Atlantik in Severno morje iz leta 1998, dodatna uredba o tehničnih ukrepih za ohranitev trske in osliča; ter letna uredba o celotnem dovoljenem ulovu in kvotah, ki prav tako vsebuje številne tehnične ohranitvene ukrepe. Poleg te pravne zapletenosti so trenutna pravila v nekaterih primerih zelo zapletena, težko jih je izvajati in nadzorovati.
Komisija je sprejela predlog nove uredbe o tehničnih ohranitvenih ukrepih za Atlantik 4. junija lani. Predlog je bil pripravljen po obširnih posvetovanjih z zainteresiranimi stranmi in državami članicami v letih 2006 in 2007. Vsa pomembna pravila združuje v en sam zakonodajni akt, ki bo tako izboljšal pravno doslednost. Poleg tega predlog želi poenostaviti, razjasniti in racionalizirati različna pravila. Posebna pozornost je bila namenjena poenostavitvi inšpekcijskih pregledov na krovu in zmanjšanju stroškov za ribiče. Prav tako obstajajo dodatna pravila za zmanjšanje količine zavržkov, kot je vzpostavitev pravnega okvira za zaprtja v realnem času, ki že veljajo v Severnem morju.
Predlagana je nova struktura odločanja, kjer se odločitve na ravni Sveta uporabijo za splošne in temeljne določbe in komitologija za podrobnejše in tehnične določbe, vezane na določeno regijo, s čimer se izognemo mikro upravljanju na politični ravni. Tega novega pristopa vaše poročilo ne podpira, saj spremembe 1, 6, 7, 25 in 26 pozivajo k uredbam Sveta tako za splošna kot podrobna tehnična pravila. Komisija, posebej v okviru reforme skupne ribiške politike, ne želi nadaljevati z ukrepi mikro upravljanja na politični ravni. Vendar je ob upoštevanju navedbe v poročilu glede komitologije Komisija pripravljena preučiti kateri koli postopek, ki bo ob ohranitvi komitologije za regionalna tehnična pravila omogočil obravnavo na Svetu katerega koli vprašanja, ki je bistveno ali politično.
V skladu s politiko zavržkov Komisija predlaga nova pravila za zaprtja v realnem času in nadaljnje določbe za posebne ribolove, da bi zmanjšali prakse nastajanja zavržkov. Oba ukrepa se smatrata za učinkoviti orodji, v smislu zmanjšanja zavržkov pa sta pomembna zato, da se omogoči preobrat od pravil, ki se ukvarjajo z iztovarjanji, na določbe o pravem ulovu. Iz tega razloga Komisija ne more sprejeti sprememb 4, 5, 21, 23 in 24. Sprememba 20 je sprejemljiva samo glede zamenjave "količine" s "težo" pri opredelitvi ravni prilova. Poleg tega pozitivno obravnavamo drug del spremembe glede odstopanj za razdaljo. Parametre takšnega odstopanja pa bi bilo treba podrobno preučiti in bodo predstavljeni v izvedbeni uredbi.
Drugi vidiki predloga Komisije so zelo tehnični, saj se mnogo podrobnosti nanaša na izdelavo in uporabo ribolovne opreme v Atlantiku. Opazil sem, da sta poročevalec in Odbor za ribištvo prav tako obravnavala zelo tehnične elemente predloga in predlagala več sprememb z namenom izboljšanja predloga. Vendar moram izraziti svoje zadržke glede sprememb 8, 9, 10, 12, 13, 14, 15, 16 in 22. Tehnična pravila, predlagana na osnovi znanstvenega mnenja, so bila poenostavljena v primerjavi z veljavno zakonodajo in bodo omogočala inšpekcijske preglede na krovu ter zmanjšala stroške za ribiče. Komisija ne more sprejeti sprememb 18 in 19, saj sta predlagani določbi že v veljavi na podlagi političnega sporazuma v Svetu glede predloga Komisije, temelječega na strokovnem mnenju, in nove informacije, ki bi upravičevale spremembe, niso na voljo.
Glede zavržkov smo že začeli sprejemati ukrepe za zmanjševanje zavržkov, posebej v okviru parametrov Severnega morja in načrta obnovitve staležev trske. Nadaljevali bomo in pripravili nadaljnje ukrepe, na primer splošno prepoved višjega sortiranja, ki jo bomo predlagali za leto 2010, in upamo, da bomo to vprašanje obravnavali celostno v razpravah o reformi skupne ribiške politike z namenom, upam, da bo končni rezultat popolna odprava zavržkov.
Gospod predsednik, komisarju sem še posebej hvaležna za en komentar, in sicer, da je stališče Komisije glede vprašanja komitologije pripravljen ponovno pretehtati. Pozdravljam to novico, ker je Parlament v času razprave v Odboru za ribištvo jasno pokazal, da se ne strinja z navdušenjem Komisije - kar je prav tako očitno v osnutku zelene knjige o reformi skupne ribiške politike - da bi se preveč in s posebnim zanimanjem posvetil vprašanju komitologije.
V našem poročilu pozivamo k boljšemu ravnotežju med projekti, namenjenimi za doseganje političnih meril, in projekti, namenjenimi za uskladitev države s pravnim redom Skupnosti, ter pozivamo k okrepitvi horizontalnih in regionalnih programov. Prav tako pozivamo k temu, da se posebna pozornost nameni boju proti korupciji, organiziranemu kriminalu in brezposelnosti, posebno brezposelnosti med mladimi. Pozivamo k povečanju sredstev za okrepitev pravic žensk in enakih priložnosti na splošno. Prav tako pozivamo k okrepitvi čezmejnega sodelovanja, da bi bolj spodbujali spravo in dobre sosedske odnose med državami prejemnicami ter med njimi in državami članicami Evropske unije.
Moje poročilo, kot ga je odbor izglasoval, predlaga, da bi upniki imeli ugodnosti od uvedbe preprostejšega, prožnejšega postopka, ki bi bil učinkovit po vsej EU, s katerim bi se pridobil nalog za razkritje informacij o premoženju, ki bi bilo nato lahko predmet sodbe. Taki ukrepi bi lahko bili v obliki začasnega plačilnega naloga, ki bi zagotovil upnikom takojšnje poplačilo, dokler ne bi bila dosežena rešitev glede spora. Poročilo prav tako poziva k študiji o tem, kako delujejo sedanji nacionalni sistemi, s primerjavo med državami običajnega prava, kot je Velika Britanija, in drugimi evropskimi pravosodnimi sistemi, in kako bi bilo mogoče te ureditve izboljšati. Prav tako opozarja na potrebo, da se razmisli o področjih, na katera bi lahko nadaljnje sodelovanje z državami članicami imelo pozitivni učinek in kako bodo ti predlogi delovali poleg obstoječe zakonodaje o varstvu podatkov in človekovih pravic.
Zato bo nujno zagotoviti, da se predlagani priročnik nacionalnih zakonov in praks izvrševanja posodablja in da se informacije zagotovijo v obliki, ki je lahka za uporabo, napisan pa bi moral biti v dostopnem jeziku. Za pobudo bi bilo prav tako bistveno, da deluje v tandemu z nacionalnimi sodišči, kot pa da nadomešča njihovo delo. To bo zahtevalo zakonodajo, ki bo omejena le na čezmejne zadeve. S tem v mislih bo izvrševanje te zakonodaje učinkovito in proaktivno.
Na splošno bo poročilo pomagalo malim podjetjem in posameznikom, da bodo premagali pomembne ovire do njihovega uspeha, ker nimajo virov velikih podjetij, da bi izsledili dolžnike in vložili tožbo proti njim. Mala podjetja so nesorazmerno prizadeta zaradi ljudi, ki jim ne plačujejo. Če se podjetja zato odvrača od tega, da bi trgovala v tujini, to predstavlja resnično grožnjo za delovanje skupnega trga. Bistveno bo zaščititi dejavnosti malih podjetij v teh težkih časih, ker MSP tvorijo velik del našega gospodarstva.
Obravnavamo zelo veliko problemov iz vseh držav članic in kot kaže statistika, nekatere države uporabljajo storitve odbora pogosteje kot ostale, morda ker so člani odbora iz teh držav in zato izvabijo težave iz svojih volilnih okrožij. Vedno me resničnost zelo preseneti, zlasti v irskem kontekstu, ko se ljudje včasih pritožujejo nad tem, da je Evropa preveč vplivna, ko pa imajo težave in se obrnejo na Evropo za pomoč, pa se včasih pritožujejo, da Evropa ni dovolj vplivna. Menim, da je to zelo značilno.
Želim spregovoriti o nekaterih vprašanjih, s katerimi smo se ukvarjali, ne podrobno, ampak zgolj za ilustracijo. Očitno je okolje glavno področje pritožb državljanov Evropske unije. Nekatere večje se nanašajo na kakovost vode. Vprašanje Baltskega morja je bilo zelo sporno in ga je odbor obravnaval skupaj z ostalimi odbori Parlamenta. Lastninske pravice so glavna skrb državljanov in bojim se, da bo vedno večja, če sodim po pritožbah, ki prihajajo v mojo pisarno v mojem volilnem okrožju od državljanov, ki so kupili lastnino v državah članicah Evropske unije. Naša pooblastila so v tem pogledu omejena, ampak to ne pomeni, da ne moremo govoriti o teh stvareh in poskušamo uvesti izboljšave.
Na koncu naj spregovorim o samem odboru in postopkih, po katerih delamo. Raje bi, da bi dobivali samo dopustne peticije, in zelo si moramo prizadevati, da bodo državljani izvedeli, kaj lahko naredimo in česar ne. Pri napredovanju si želim izboljšan časovni okvir, v katerem se obravnavajo pritožbe. Kot nekdo, ki je deloval v tem odboru v času tega parlamentarnega obdobja, verjamem, da ker posluje neposredno z državljani, ima veliko vlogo pri zmanjševanju tega, o čemer sem razpravljala včeraj v šoli na Irskem, tako imenovanem demokratičnem primanjkljaju. Ljudje vsaj pridejo sem v Parlamentu, kjer se jih sliši in posluša. Mislim, da je to zelo pomembno.
Poleg tega, da se strinjam o pomenu dela neposredno z državljani, je druga stvar, ki bi se je rad dotaknil, splošno vprašanje temeljnih pravic. Pojavljajo se na več mestih vašega poročila, pa naj gre za nacionalnost ali povezane pravice, pravice posameznikov ali družin ali pravice lastnine, in kot veste, se pogosto zgodi, da so ljudje, ki vlagajo peticije na Parlament glede njihovih temeljnih pravic, na koncu razočarani. To pa zato, ker so pogosto te pravice izven področja uporabe prava Skupnosti, kot ste pravilno ugotovili.
Vseevropska omrežja imajo dolgo zgodovino. 15 let so se predstavljali projekti, odločalo se je o seznamih in odlagalo odločitve. To je bil in še vedno je razlog, da si celotno zgodbo pobližje pogledamo, jo pregledamo in vidimo, do katere mere so cilji bili doseženi ali so lahko doseženi. Vseevropska omrežja niso bila vedno uspešna. Tega je krivo - kot se pogosto zgodi v Evropski uniji - financiranje, in zlasti pomanjkanje financiranja v državah članicah, ki še vedno imajo žalostno navado, da zahtevajo veliko podpore od Evropske unije. Toda ko pa gre za plačila v proračun Evropske unije, se vreča dobro zapre in ven pride zelo malo.
Torej, ker iz nič ni nič, mnogi projekti niso zaživeli in to moramo spet podrobneje preučiti, zlasti ob upoštevanju nedavnih izzivov, s katerimi se soočamo v zvezi z evropsko prometno politiko kot celoto. Po eni strani se soočamo z novimi izzivi, ki jih prinašajo podnebne spremembe, in na te izzive se moramo odzvati. Vprašanje trajnosti v zvezi s prometom in vprašanje škode podnebju, ki jo povzročijo določena prometna sredstva, je treba vedno ponovno preučevati in ju je treba vključiti v ukrepe držav članic in Evropske unije:
Druga točka, ki jo moramo zelo odločno obravnavati, je sedanja finančna kriza, ki bo pod določenimi pogoji omejila nadaljnjo sposobnost nekaterih držav članic, da bi sprejele ukrepe v zvezi z infrastrukturo in povezanimi naložbami, ki so potrebne. Toda širitev nam je prinesla popolnoma nove naloge, ki jih je potrebno opraviti v Evropi, ki niso obstajale, ko so bile sprejete odločitve o seznamu vseevropskih omrežij. Zato je bila po dolgih razpravah v odboru sprejeta odločitev v prid pristopu, ki je namenjen obravnavanju zlasti teh vprašanj.
Najprej je treba različne načine prevoza povezati v mrežo mnogo bolje, kot je to bilo do sedaj. To je bilo v preteklosti spregledano. To zadeva pristanišča in zlasti zaledje, ki so bili zapostavljeni v preteklih letih in sedaj tvorijo jedro tega poročila. Toda to tudi zahteva razvoj jedra omrežja in omrežnih povezav, na katerih temelji celotni sistem in s katerimi je celotni sistem povezan, kar omogoča dober razvoj prometnega sektorja in trajno izboljšanje njegovega upravljanja. Ne potrebujemo le geografskega omrežja, ampak tudi konceptualno omrežje med načini prevoza, boljše povezave in tehnično delo na omrežjih. To bolj zadeva programsko opremo kot pa strojno opremo. To je jedro našega poročila in upam, da se lahko strinjamo o tej resoluciji, ki ima široko podporo, in da ne bomo naredili koraka nazaj, kot je trenutno navedeno alternativni resoluciji.
Med našimi predlogi ter cilji in pozivi iz poročila gospe Lichtenberger, ki ga je sprejel Odbor za promet, obstaja velika stopnja skladnosti: potreben je celovitejši in skladnejši pristop do omrežij, kjer morajo biti intermodalne povezave, kot so železniške povezave do pristanišč in letališč ter intermodalnih terminalov, povezava med sistemom prometa na dolge proge in mestnim prometom, ter interoperabilnost okrepljeni, da se izboljša temelj za učinkovit, varen in visokokakovosten potniški in tovorni promet.
V osnutku poročila je Odbor za promet izbral tretjo možnost, dvojno plast, ki je sestavljena iz jedra in obsežnega omrežja. S podporo te možnosti Parlament potrjuje potrebo po kombinaciji tradicionalne politike prometne infrastrukture z ustreznimi razmisleki o novih pogojih in okoliščinah; potreba po večji prožnosti in odzivnosti na spreminjajoče se razmere in večjo odprtost za identifikacijo in podporo infrastrukturnih ukrepov za zahteve prometnih storitev; in gospodarski ter okoljski izziv za spodbujanje usklajenega izboljšanja prometnih koridorjev z vrsto malih infrastruktur in projektov ITS.
Ob tej priložnosti bi rad spomnil na prednosti in slabosti obsežnega omrežja. Medtem ko je preveliko, da bi omogočalo jasno določanje prednostnih nalog in osredotočanje instrumentov Skupnosti za spodbujanje njegove izvedbe, prispeva k zagotavljanju dostopa do TEN-T in omogočanju kohezije. Prav tako se je izkazalo bistveno kot referenčni okvir za različne ukrepe prometne politike in zakonodaje. Zlasti interoperabilnost v železniškem sektorju in varnost v cestnem prometu. Odprava obsežnega omrežja bo tako imela nekatere škodljive vplive.
Aranžma za "plačilne bilance" smo enkrat že podvojili lanskega novembra, in sicer z 12 na 25 milijard EUR, danes pa, ob upoštevanju ne le razmer, to je resnosti krize, v kateri smo in ki zlasti hudo prizadeva države izven evrskega območja, pač pa tudi koledarja Evropskega parlamenta, predlagamo še eno podvojitev aranžmaja, na skupaj 50 milijard EUR. Znano je, da so naši novembrski sklepi že omogočili podporo Madžarski, Latviji, včeraj pa še Romuniji.
Imamo pa še dva končna elementa. Prvič, po našem mnenju je lahko pogojenost posojil predmet razprave; to razumemo. Na splošno Komisija opravlja svoje delo usklajeno z MDS. Želimo pa ustanovitev delovne skupine, ki bi preučila, kako se sestavljajo memorandumi in kako upoštevajo dejanske razmere v zadevni državi, pa tudi celotno strategijo Evropske unije, zlasti glede arbitraže med podpiranjem vlaganj, podporo kupne moči in pogojenosti s strategijo okolju prijazne rasti in trajnega razvoja.
Kot veste, je Komisija lani predlagala zvišanje zgornje meje nezapadlih zneskov posojil, s katerimi lahko Skupnost zagotovi pomoč "plačilnim bilancam" držav članic. Zgornjo mejo smo dvignili z 12 milijard EUR na 25 milijard EUR, vendar je bil znaten del tega zneska že razporejen. Na zahtevo prizadetih držav je svet ECOFIN novembra sklenil pomagati Madžarski pri plačilni bilanci z zneskom do 6,5 milijarde EUR. Dne 20. januarja je svet sklenil dodeliti Latviji pomoč do 3,1 milijarde EUR, sklep o dodelitvi do 5 milijard EUR Romuniji pa je v pripravi.
v imenu skupine PPE-DE. - (HU) Rad bi začel z zahvalo poročevalki za hitro sestavo poročila, in, če me gospa Berès posluša, tudi za rahločutnost glede tega vprašanja, kar je vsekakor lepa stvar. To pa mi ne pomaga razumeti, zakaj se moramo s to zadevo ukvarjati v taki paniki, ne da bi se ozirali na stališča povprečnega poslanca. Navsezadnje bi lahko že 25 milijard EUR, ki so bile na voljo doslej, brez težav pokrilo stroške nujne pomoči Romuniji.
Ta zadeva je predložena v razpravo že drugič v kratkem času. V svojem novembrskem govoru sem rekel, da zgornja meja ni bila zvišana dovolj. Razlog ni samo v tem, da nove države članice vlagajo nove prošnje, pač pa gre, po mojem od takrat nespremenjenem stališču, za politično vprašanje. Dejansko je sramota, da ni EU tista, ki bi skrbela za posojila v pomoč plačilnim bilancam državam članicam izven evrskega območja, ki so v hudi stiski, pač pa to počnemo skupaj z MDS, obenem s posojili Turčiji in Pakistanu. To je sramota za države članice.
Doslej smo mislili, da bomo po priključitvi služili enemu bogu, moramo pa služiti različnim bogovom. Na drugi strani pa bi morali tudi skrbno raziskati - kar smo novembra že zahtevali od Komisije, a brez uspeha - kaj nas je pripeljalo v to stanje. Ugotovili bi, da je bil osrednji vzrok neodgovorna gospodarska politika vlad držav članic, kar vsekakor velja za Madžarsko, k čemur pa je svoje prispevala tudi Komisija s prevzemanjem soodgovornosti za tako gospodarsko politiko ali celo za njen izostanek. Jasno pa bi se tudi izkazalo, da je solidarnost, ki jo imamo za eno od temeljnih vrednot EU, odpovedala pri preprečevanju težav. Za težavami držav članic glede plačilne bilance in devalvacijami valut se dejansko skriva tudi evrska nelikvidnost. To deloma izvira iz obotavljanja matičnih podjetij pri podpori ranljivih mrež podružnic na lokalni ravni, deloma pa zaradi izostanka kakršne koli konkretne, praktične pomoči iz evrskega območja, v glavnem iz Centralne banke, v nasprotju z državami članicami v evrskem območju, ki so dobila kolikor mogoče veliko likvidnostne pomoči. Drugi dejavnik, ki otežuje popolno nepristranskost, pa je, da zaradi ranljivosti valut države izven evrskega območja tudi ne morejo biti v času krize deležne proračunskih spodbud kot druge.
Vesel sem, da je naše poročilo odprlo vprašanje vključevanja Evropskega parlamenta. Moji kolegi poslanci morda največjo pozornost posvečajo dogovorjenim posebnim pogojem za delno pomoč državam izven evrskega območja, ki so v hudi stiski. Kako je torej lahko prišlo do tega, da je sporazum, sklenjen z madžarsko vlado, ne glede na temeljne probleme evropskih demografskih trendov, predpisal drastično zmanjšanje otroških dodatkov? Zlasti zgražanja vredno se mi zdi, da je po dopolnilnem sporazumu, podpisanem marca letos, Madžarska prisiljena znižati svoja državna doplačila za neposredna plačila kmetijstvu. Navsezadnje ta doplačila niso socialno vprašanje, v pristopno pogodbo pa so bila vključena za ublažitev našega glavnega konkurenčnega primanjkljaja. Kako ste mogli dopustiti tako nemoralno dejanje, skupaj s hlapčevsko madžarsko vlado? Ali veste, kolikšno škodo povzroča madžarskim kmetom in ugledu EU? Seveda bomo glasovali za predlog, saj pomeni korak naprej, vendar pomeni le delno solidarnost. Prizadevati pa si moramo za polno solidarnost.
(LV) Hvala, gospa predsednica. Povečanje mehanizma srednjeročne pomoči Evropske unije na 50 milijard EUR je odziv, kakršnega potrebujemo v sedanjih razmerah. Pomeni jasen signal državam članicam Evropske unije, ki niso članice evrskega območja, zlasti pa tistim državam članicam, ki so se priključile Evropski uniji pred nedavnim. Učinki svetovne finančne krize na finančne in gospodarske razmere v državah iz te skupine so različni, v vseh teh državah pa se domače in mednarodno zaupanje v domače finančne sisteme znatno upadlo. Zato je okrepitev mehanizma pomoči Skupnosti izkaz solidarnosti med državami članicami, prispevalo bo k stabilizaciji finančnih trgov in zmanjšalo tveganje destabilizacije gospodarstva evropske unije kot celote. Okrepitev mehanizma srednjeročne pomoči bo državam članicam tudi olajšalo pridobivanje potrebnih sredstev pri mednarodnih finančnih institucijah. Podpiram predlog Odbora, naj zahtevamo od Komisije obveščanje Evropskega parlamenta o memorandumih o soglasju, podpisanih z državami članicami ob dodelitvi pomoči, ter preverjanje izpolnjevanja pogojev pomoči po dveh letih. Hvala lepa.
V poročilu gospe Berèsa - za katerega bomo vseeno glasovali - pa sta dve stvari, ki nas motita. Prvič, kakšen smisel ima pri točki 4 napisati, da nas veže solidarnost med državami, takoj nato pa pri točki 11 poudariti, da nas v nobenem primeru ne vežejo zaveze države? Res je, da nas ne vežejo zaveze države, ampak tega nima smisla poudarjati, če hkrati govorimo, da bomo med seboj solidarni.
(DE) Gospod predsednik, rad bi začel z zahvalo gospe Berès za hitro pripravo osnutka poročila. Kot veste, postopek obsega dve fazi. Prva faza je posvetovanje, mnenje o uredbi Sveta. Ta faza ne predstavlja postopka soodločanja. V tej fazi smo bili v odboru soglasnega mnenja, da je povečanje z 12 milijard EUR na 25 milijard in nato na 50 milijard pravilen ukrep. Tri države članice so že izkoristile sredstva: Madžarska - o razmerah v kateri in lastni odgovornosti je pravkar razpravljal gospod Becsey - Latvija in Romunija. Evropska sredstva nam omogočajo ponuditi učinkovito pomoč in s tem aktivno podpreti države, ki so zašle v težave.
Ne smemo pa pozabiti, da so hkrati tudi mednarodne institucije sklenile povečati financiranje iz mednarodnih skladov - Mednarodnega denarnega sklada (MDS), Svetovne banke in razvojnih bank - za 1 100 milijard USD. To pomeni, da imamo dva instrumenta. Evropa je prispevala k povečanju omenjenih sredstev, obenem pa je nase prevzela še lastne obveznosti. V tem smislu je osnutek resolucije, o katerem smo v Odboru za ekonomske in monetarne zadeve glasovali včeraj zvečer na podlagi kompromisnih predlogov, primeren tudi za sprejem prošenj in zahtev Parlamenta Komisiji in za to pristojnemu Svetu glede prihodnje zakonodaje.
Sedanja kriza je nedvomno pokazala, da so lahko nove države članice, ki ne pripadajo evrskem območju, zelo občutljive na nihanja na finančnih trgih, pogosto brez lastne krivde. Rečeno je, da mora pomoč Evropske unije izvirati iz načela solidarnosti. S tem v celoti soglašam, rad pa bi dodal, da je pomoč potrebna tudi zato, ker kriza ni nastala v novih državah članicah in te države niso krive za nihanja na finančnih trgih, zato so popolnoma upravičene do pomoči.
(HU) Gospod predsednik, komisar, gospa Berès. Ne moremo napovedati trajanja in resnosti krize, lahko pa jo ves čas spremljamo. Četudi se s krizo ne moremo spopasti ex ante, moramo skrbeti za kolikor mogoče kratke odzivne čase in čim večjo preglednost, demokratičnost ter učinkovitost. Kar se tiče časov, ravnamo v krizi kot grški bog Kronos: čas, ki ga porabimo za ukvarjanje s krizo, pomeni žretje lastnih otrok. Če ne bomo zmogli hitrega, učinkovitega ukrepanja, bomo postali žrtve krize. Sistem evropskih institucij mora prevzeti vlogo Ree, Kronosove žene, kar pomeni, da moramo prelisičiti Kronosa, ali z drugimi besedami, čim bolje izkoristiti čas za ukvarjanje s krizo. Rada bi se zahvalila Evropskemu parlamentu, Evropski komisiji in Evropskemu svetu za njihov skupni sklep o okrepitvi solidarnosti in učinkovitosti. Ker pa je gospod Becsey že odprl vprašanje domače odgovornosti, bi rada, če smem, tudi opozorila na dejstvo, da je ob spopadu s krizo naloga poslancev tudi složno sodelovati pri delu nacionalnih parlamentov. Potrebujemo ne delitve med vladne stranke in opozicijo, pač pa pomoč vseh strank pri obvladovanju krize. To velja za mojo domovino, Madžarsko, pa tudi za vse druge države.
). - (RO) Rad bi se zahvalil Evropski komisiji, Svetu in Evropskemu parlamentu za učinkovitost pri snovanju tega ukrepa. Številne države članice, ki ne pripadajo evrskem območju, bodo deležne pomoči tega intervencijskega sklada pri urejanju svojih plačilnih bilanc, tudi Romunija. Brez tega ukrepa bi bile razmere, ki jih je sprožila gospodarska in finančna kriza, v državah članicah izven evrskega območja, še mnogo težavnejše. Glede na to, da se je še enkrat izkazalo, da države članice, ki uporabljajo evro, mnogo bolje prestajajo finančno krizo, bi rad predlagal, naj se v memorandumih o soglasju, ki ga bodo podpisale Komisija in države členice pred odobritvijo sredstev, opomnilo države članice, zlasti nove članice, na njihovo obveznost, da sprejmejo vse ukrepe, da se bodo lahko pridružile evrskemu območju.
- (LT) Rada bi opozorila na neprijetno dejstvo, ki se skriva za lepimi besedami. V resnici je Evropa danes razdeljena na dve polovici: na evrsko območje in na neevrsko območje. Pred eno uro smo razpravljali o ureditvi in nadzoru finančnih trgov; jasno je, da je naš namen zagotoviti pretok kapitala in dejavnosti finančnih skupin enakomerno po vsej Evropi. To pomeni, da je makroekonomsko upravljanje prepuščeno nacionalni ravni in da so države pri reševanju težav prepuščene same sebi. To ni drža, ki nam lahko pomaga pri krepitvi skupnega trga. Potrebujemo skupno makroekonomsko upravljanje, to pa lahko dosežemo, če bomo podprli predloge skupine gospoda de Larosièra. Potrebujemo pa makroekonomsko upravljanje v evropskem merilu, ne le v evrskem območju, in potrebujemo ga v tem trenutku. Menim, da bi moral Evropski parlament srečanju ECOFIN predlagati med drugim tudi razpravo o makroekonomskem upravljanju ne le v okviru evrskega območja, pač pa na ravni Evropske unije.
Več govornikov je odprlo vprašanje o pravni podlagi te konkretne ureditve. Komisija je preučevala možnost uporabe člena 100 kot podlage za novi instrument pomoči EU plačilnim bilancam. Ker je zadeva nujna, in ker želimo ohraniti kontinuiteto, se nam je zdelo pošteno držati se obstoječih pravnih instrumentov in čim bolj omejiti revizijo Uredbe (ES) št. 332/2002 o ustanovitvi aranžmaja za zagotavljanje srednjeročne finančne pomoči za plačilne bilance držav članic, to je samo na zvišanje zgornje meje, ki ga je odobril Evropski svet, in na nekaj tehničnih izboljšav, ki so se izkazale za potrebne na podlagi izkušenj pri izvajanju aranžmaja pomoči za plačilne bilance od lanske jeseni. Več govornikov je opozorilo na to točko.
Julija 2006 je Komisija predstavila strategijo, katere cilj je bil zmanjšati splošna tveganja in škodljive učinke pesticidov na človekovo zdravje in okolje. Zadnji element strategije je predlog direktive o strojih za nanašanje pesticidov, ki spreminja Direktivo 2006/42/ES o strojih. Direktiva predpisuje zahteve, ki jih mora izpolnjevati oprema za nanašanje pesticidov za omejitev škodljivih učinkov pesticidov na okolje, upravljavca in okolico. Uvedba teh zahtev bo zmanjšala razlike med zakonskimi ureditvami in postopki med državami Skupnosti na področju nanašanja pesticidov, zagotovila enotno raven varovanja okolja v Skupnosti in omogočila prost pretok teh strojev na trgu EU, kar je še zlasti pomembno za mala in srednja podjetja, ki so najpogostejši proizvajalci opreme te vrste.
O osnutku predloga in predlaganih spremembah smo razpravljali na delavnicah, na srečanjih s predstavniki Sveta, Komisije, poročevalci v senci in zainteresiranimi strankami, ter na tristranskih pogovorih. Glede na velike tehnične razlike med vrstami strojev - od preprostih ročnih do takih, ki jih upravlja strokovno usposobljeno osebje - nekatere spremembe niso bile sprejete, zato smo sklenili, da bodo vključene v standarde, ki jih bo sestavil Evropski odbor za standardizacijo na zahtevo Komisije. Tako smo lahko dosegli soglasje, sprememba 39 je bila sprejeta in to stališče je potrdil tudi Svet.
Komisija želi podati naslednjo izjavo: "V podporo bistveni zahtevi iz oddelka 2.4 Priloge I bo Komisija pooblastila CEN za sestavo harmoniziranih standardov za vsako kategorijo strojev za nanašanje pesticidov na podlagi najboljših razpoložljivih tehnologij preprečevanja nenamernega izpostavljanja okolja pesticidom. Pooblastilo bo zlasti zahtevalo, da bodo standardi predpisali merila in tehnične zahteve za nameščanje mehanskih ščitnikov, tunelsko škropljenje in sisteme za škropljenje s pomočjo zraka, za preprečevanje onesnaženja vodnega vira pri polnjenju in praznjenju, ter natančne zahteve za navodila proizvajalca za preprečevanje odnašanja pesticidov ob upoštevanju vseh pomembnih parametrov, kakršni so tlak na šobi, višina škropilne letve, hitrost, temperatura in vlažnost zraka ter hitrost vožnje."
Komisija se zaveda zaskrbljenosti Parlamenta v zvezi z možnostmi zamrznitve sporazumov. Spomnim se izjave kolegice Ferrero-Waldner med razpravo prejšnji mesec, da tako začasni trgovinski sporazum (člen 1) kot sporazum o partnerstvu in sodelovanju (člen 2) vsebujeta klavzule o človekovih pravicah, ki pomenijo bistveni element sporazumov. Poleg teh določb bosta tudi člen 28 začasnega trgovinskega sporazuma in člen 94 sporazuma o partnerstvu in sodelovanju omogočala vsaki strani sprejeti ustrezne ukrepe ob hudih kršitvah sporazumov. Po mnenju Komisije med take ukrepe lahko spada tudi zamrznitev sporazumov.
Gospod Søndergaard, v imenu predsedstva vam lahko zagotovim, da je bil Svet res povabljen k udeležbi v razpravi o tej točki. Kljub temu lahko v imenu predsedstva in Parlamenta izrazim samo iskreno obžalovanje ob ugotovitvi, da Svet ni prisoten; mislim, da je bilo enako tudi danes dopoldne, ko je predsednik Parlamenta izrazil dobrodošlico Svetu, pa ni dobil nikakršnega odgovora. To sicer lahko obžalujem, ne morem pa storiti ničesar, da bi težavo odpravil, zato bomo morali razpravo opraviti po programu. Zato vas spet vabim k mikrofonu, da kot poročevalec odprete razpravo o poročilu in o tej točki.
poročevalec. - (DA) Gospod predsednik, naj začnem z ugotovitvijo, da zelo obžalujem, da bomo razpravljali v odsotnosti Sveta - prav tistega organa, o katerem bomo razpravljali. Seveda je to absurdno, da se je Svet odločil preprosto ignorirati razpravo na tak način, glede na to, da je Odbor za proračunski nadzor z veliko večino sklenil, da bo Parlamentu priporočil odlog razrešnice za proračun Sveta za leto 2007.
Zakaj smo se tako odločili? Zato, ker sumimo na kako goljufijo ali nepravilnost? Odgovor je "ne", saj nimamo nobenih znakov ali podatkov, ki bi kaj takega nakazovali. Zakaj smo se torej tako odločili? Odlog razrešnice proračunu Sveta smo predlagali zato, ker naš odbor od Sveta ni prejel še nikakršnega uradnega odgovora glede vrste nejasnosti v proračunu. Te nejasnosti so sicer lahko posledica nesporazuma, ampak Svet je odklonil, da bi nesporazume razjasnil. Razjasnil bi jih lahko seveda z odgovori na naša vprašanja.
V prilogi k poročilu smo našteli niz vprašanj, od katerih so nekatera prav preprosta, zato ne bi smelo biti težko odgovoriti na njih. Na primer: koliko računov "hors budget" je Svet imel leta 2007? Kolikšne zneske so krili in za kaj so bila sredstva porabljena? Nadaljnje vprašanje je bilo: ali lahko Svet ponudi pojasnilo, kako so lahko njegovi notranji revizorji ugotovili pomanjkljivosti pri nadzoru in preverjanju računov? Še eno vprašanje: ali lahko pojasni, zakaj je leto za letom treba prenesti znatne zneske z vrstice za prevajanje na vrstico za potne stroške? Kljub temu, da sva ga jaz kot poročevalec in Odbor večkrat pozvala, Svet do danes še ni poslal nikakršnega uradnega odgovora na ta vprašanja.
Drugi razlog je ravnovesje med institucijami. Pomembno je, da ne počnemo česa, česar kot Parlament ne moremo, prav tako pomembno pa je povedati, da imamo pravico do svojega stališča, mnenja o proračunu Sveta, na področjih, kjer gre za operativni proračun in kjer je za ta operativni proračun treba odgovarjati. To je demokratično načelo in tako bomo ravnali. Torej ne nameravamo početi nečesa zunaj naših pristojnosti. Nameravamo samo opraviti svojo dolžnost.
v imenu skupine Verts/ALE. - (NL) Hvala vam, gospod Søndergaard, vaše poročilo je pravi biser, saj zajema vse pomembne točke. Rad pa bi prosil predsednika in Urad Parlamenta, naj ustrezno ukrepata zaradi odsotnosti Sveta. Ne smemo mu dopustiti, da bi se z nami igral mačko in miši. Nujno prosim Urad, naj Svetu pošlje odločno protestno pismo in mu v njem sporoči, da je tako ravnanje nesprejemljivo.
Glede na sedanje stanje stvari zares zavračamo razrešnico. Zdaj o tem ne more biti dvoma. Svetu ne moremo podeliti razrešnice. Ne gre za goljufije, pač pa za načelo, in sicer za preglednost. S 650 milijoni EUR iz evropskega proračuna upravlja gospod Solana na področju obrambe, varnosti in zunanje politike, a brez kakršnega koli nadzora. Kaj takega v demokraciji ni sprejemljivo. To se mora končati. Od tod izvirajo utemeljene zahteve po poročanju o dejavnosti, po preglednosti in jasnosti.
To pa še ni vse. Kot poročevalec o goljufijah na področju DDV sem v poročilu, ki je bilo sprejeto 4. decembra, izrecno zahteval od Sveta odgovore na niz vprašanj. Od tega je zdaj štiri mesece, v tem času pa smo bili priče popolnemu molku Sveta, čeprav so goljufije na tem področju ocenjene na 60 do 100 milijard EUR na leto. Svet mora ukrepati. V boju proti goljufijam na področju DDV je potrebna koordinacija, dokler pa Svet ne bo pokazal volje za ukrepanje, mu ne bom podelil razrešnice.
v imenu skupine GUE/NGL. - (SV) Gospod predsednik, tudi jaz bi rad zastavil enako vprašanje, namreč, kje je Svet pri tej razpravi? Zdajle se namreč ukvarjamo s Svetom in njegovim izvrševanjem proračuna. Nenavadno se mi zdi, da zdajle ni tukaj nikogar iz Sveta, ki bi nam lahko odgovoril na naša vprašanja. Člani Odbora za proračunski nadzor, še zlasti pa sestavljavec poročila, gospod Søndergaard, smo ob ravnanju Sveta ministrov s svojimi finančnimi sredstvi zapisali več vprašajev. Na to smo večkrat opozarjali, nismo pa prejeli še nikakršnih zadovoljivih odgovorov.
v imenu skupine IND/DEM. - (SV) Gospod predsednik, tu gre za eno od resnično pomembnih, temeljnih vprašanj. Lahko bi rekli, da kot predstavnik stranke evroskeptikov menim, da bi moral pri evropskem sodelovanju ves čas imeti glavno besedo Svet, Parlament pa bi se moral ukvarjati predvsem z notranjim trgom in čezmejnimi okoljskimi vprašanji. Pravkar pa je v ospredje stopilo še tretje vprašanje. Načeloma Svet in Parlament nosita enako odgovornost za proračun in za način porabe denarja davkoplačevalcev. Po mojem mnenju pa smo zdaj priče dogodku brez primere, namreč temu, da Svet skriva, kako porablja denar. To pomeni nepreglednost. Državljani ne morejo reči: "Strinjam se, ker vem, za kaj je bil denar porabljen." Zato naj rečem - in, kolikor razumem, so v tem primeru vsi govorniki v Parlamentu soglasni - da razrešnica Svetu ne pride v poštev, dokler ne vemo, kam je šel denar.
(DE) Gospod predsednik, govorim kot strasten pro-evropejec in prepričan sem, da trenutno poslušamo lekcijo, kakšna demokracija v EU ne bi smela biti. To, da se Svetu ne zdi niti malo potrebno na kakršen koli sprejemljiv način odzvati se na jasne kritike Parlamenta, na žalost kaže, da imajo prav vsi kritiki EU in tudi tisti, ki danes odklanjajo institucije, saj brez vsakega sramu kršimo temeljna načela, na katerih bi morala temeljiti demokracija.
V eni Pogodbi za drugo puščamo center moči v resnici popolnoma brez nadzora in dopuščamo, da je Svet - to je mogoče dokazati - len, nesposoben in da deluje tajno. Besedo "len" sem uporabil, ker je mogoče dokazati, da večina ministrov - ti so tisti, ki za zaprtimi vrati sprejemajo za Evropo zares pomembne odločitve - ni niti prisotna, odločitve o zadevah temeljnega pomena pa sprejemajo uradniki. Tako so tekle stvari v Avstriji do leta 1848, nato pa so se nekoliko izboljšale. To ni demokracija.
(DE) Gospod predsednik, v zvezi z Odborom bi rad povedal dve stvari. Moje čestitke poročevalcu, ki je postavil jasna vprašanja in ni dobil odgovorov. Čestitke Odboru, ki je sprejel poročilo gospoda Søndergaarda s prepričljivo večino - 27:2. Današnja odsotnost držav članic bode v oči, kajti, če vas lahko spomnim, gospod predsednik, to točko smo uvrstili na dnevni red danes popoldne prav zaradi težav Sveta z urnikom. Države članice si tukaj privoščijo stvari, ki si jih doma ne upajo početi.
V predvolilni kampanji se bomo ukvarjali predvsem z Brusljem. Težave pa so v prestolnicah držav članic, ne v Bruslju. Rad bi, da bi nas Komisija pri tem včasih bolj podprla. Po mojem mnenju je njeno ravnanje včasih nekoliko boječe. Kadar imamo opravka, po besedah poročevalca, s comptes hors budget - pri nas doma se to imenuje črni fondi - človeku pridejo na misel Eurostat in podobne reči. Tako ne bo šlo dolgo. Naloga Odbora je bila opozoriti na take pojave in ponosen sem, da je to storil s tolikšno večino. Prepričan sem - in to je ohrabrujoče sporočilo, ki ga bom odnesel s seboj, če bo zbornica našemu zgledu jutri sledila z enako prepričljivo večino - da smo lahko mirni, da nadzor v resnici deluje. Nekdo skrbi za to. Navsezadnje moramo upoštevati, kakšne bodo posledice.
(DE) Gospod predsednik, gospe in gospodje, v imenu Odbora za proračun, Odbora za zunanje zadeve in Pododbora za varnost in obrambo bi rad vnesel v to razpravo nekoliko drugačne poudarke. Nekateri govori, ki smo jih slišali, bi lahko ustvarili vtis, da nimamo parlamentarnega nadzora skupne zunanje in varnostne politike, a to je daleč od resnice. Svet in Pododbor za varnost in obrambo sta vzpostavila odlično sodelovanje in naš pododbor je obveščen o vseh podrobnostih - tudi o proračunskih vidikih. Odbor za proračunski nadzor v tem ni vključen - to je notranja zadeva, ki jo mora urediti Evropski parlament - predsednike Odbora za proračun, Odbora za zunanje zadeve in Pododbora za varnost in obrambo pa redno obveščajo o proračunskih vidikih. Parlamentarni nadzor se izvaja tam.
Zadeve so morda res zelo nezadovoljive z vidika Odbora za proračunski nadzor. Soglašam, da je odsotnost Sveta pri tej razpravi neprimerna. Nesmiselne pripombe, kakršne so pripombe gospoda Martina, pa ustvarjajo vtis, da v Evropski uniji nimamo sploh nikakršnega demokratičnega nadzora nad pomembnim področjem zunanje in varnostne politike. Obstajajo tudi pomembnejše zadeve, na primer vprašanje računa, s katerega se plačujejo potni stroški gospoda Solane. Nadaljnje vprašanje so operacije v Čadu, Kongu, Gruziji in v drugih državah. Dialog in učinkovit demokratični nadzor pri teh vprašanjih tečeta.
(DE) Gospod predsednik, želel bi podati osebno izjavo v skladu s členom 149, ki je bil v prejšnji različici člen 145. Omenjen sem bil po imenu, obtožen sem bil, da izražam nesmiselne pripombe. Odločno zavračam to obtožbo. Vsi podatki so dokumentirani. Res je, da državni uradniki pogosto sprejemajo odločitve v pomembnih odborih zunanjih in drugih ministrstev - strokovnih odborih - ker ministri iz kakršnega koli že razloga ne pridejo. Mogoče je dokazati, da so se včasih raje odločili za udeležbo na konferencah strank.
Gospod predsednik, rad bi se na kratko odzval na besede gospoda von Wogaua. Gospod von Wogau, v vašem pododboru imate morda res zanimive razprave o prihodnjih projektih. Za izvrševanje proračuna pa ne odgovarjajo trije predsedniki različnih odborov, pač pa Odbor za proračunski nadzor, zatem pa plenarna seja. Če nam lahko poveste, kaj se dogaja s posebnimi računi Sveta, prosim, izvolite. Prepričan sem, da tega ne veste, pa tudi mi ne vemo. Z razrešnico pa prevzamemo polno odgovornost za to, kaj je Svet naredil in česa ni naredil.
Svet mora ponuditi rešitev za to stanje, ima dovolj časa za to in nujno ga prosimo, naj to stori. Rahlo se sramujem zanj pred javnostjo tamle zgoraj, saj je to negativna, arogantna plat Evrope. Ne živimo več v monarhiji, in čas je, da bi se nam Svet pridružil na poti v demokracijo - večjo demokracijo - ki jo vedno zagovarja tudi v evropskih pogodbah.
(FR) Gospod predsednik, komisar, ob vsej simboliki našega trikotnika smo danes vseeno z osuplostjo priče temu, da eden od ključnih aktov Evropskega parlamenta - razrešnica - poteka ob odsotnosti enega od bistvenih udeležencev. Gospe in gospodje, ob tem pomislim na obiskovalce, ki so priče temu prizoru, v katerem nekateri govorniki omenjajo izvenproračunske račune, ki jih ni mogoče javno razgrniti - kar pomeni, da jih ni mogoče obravnavati pregledno - in v katerem manjka Svet, ki bi lahko po potrebi povedal svojo plat glede težav ali drugih okoliščin.
poročevalec. - (DA) Gospod predsednik, najprej bi rad izrazil svoje zadovoljstvo nad soglasnostjo stališč, ki smo jih slišali danes; upam, da bodo imela učinek na Svet. V celoti soglašam s tem, kar je predsednik Odbora za proračunski nadzor, gospod Bösch, rekel gospodu von Wogauu, rad bi pa gospodu von Wogauu povedal še nekaj. Zakaj bi Parlament moral podeliti razrešnico, če mu skrivajo podatke?
Seveda, če bi šlo za zadevo, za katero odgovarja kak drug organ, ne bi imeli razloga za vmešavanje. Naj pa opozorim, da s podelitvijo razrešnice nase prevzamemo določeno odgovornost. Podelitev razrešnice pomeni prevzem določene odgovornosti, to odgovornost pa lahko prevzamemo le, če imamo na voljo informacije. Povsem mogoče je, da imajo te informacije na voljo kje drugje v Parlamentu. ampak zakaj Odbor za proračunski nadzor ne bi smel imeti dostopa do njih, ko pa je zadolžen za obravnavo teh zadev?
Menim, da je imel prav tudi gospod Staes, ko je predlagal, naj od Urada zahtevamo vložitev protesta Svetu, zlasti glede na to, da med nami krožijo nepodpisani dokumenti, za katere se zdi, da izvirajo iz Sveta, z delnimi odgovori Sveta na naša vprašanja. Seveda je popolnoma nesprejemljivo, da nepodpisane dokumente, ki naj bi vsebovali odgovore na naša vprašanja, delijo medijem, Svet pa se ne udeleži razprave, kjer bi lahko predstavil svoja stališča. Menim, da bi bilo vsekakor prav podpreti predlog, naj Urad pošlje protestno noto Svetu.
Gospod predsednik, gospod Tajani, gospe in gospodje, od vsega začetka postopka sta moje delo vodili dve načeli, in sicer, zagotoviti večjo izenačenost pravic potnikov v različnih načinih prevoza - kar je cilj, ki sta si ga zastavila Komisija in Evropski parlament - ter zagotoviti, da bodo pravice jasno zapisane v besedilu. Glede zadnjega smo posebno pozornost posvetili osebam z omejeno mobilnostjo, saj panoga pomorskega prevoza dejansko nekoliko zaostaja glede potreb takih oseb.
Videti je, da je vsebina različice, sprejete v Odboru dne 31. marca, sprejemljiva za vse. Prvi razlog za to je, da se pravice oseb z omejeno mobilnostjo povečujejo. Če bo besedilo sprejeto, ne bo več mogoče osebi odreči pravice do prevoza zaradi invalidnosti, razen iz razlogov, povezanih z možnostmi vkrcanja, spoštovanjem osebnega dostojanstva in tehničnimi lastnostmi plovila. Nadalje mora biti osebam z omejeno mobilnostjo zagotovljena pomoč, in sicer od trenutka rezervacije; danes pa to po zaslugi interneta velja tudi za povratno vožnjo in uradno obveščanje. To je torej v besedilu urejeno.
Vnesena je opredelitev force majeure - ki je lahko razlog za zavrnitev prevoza - in glede tega smo soglasno oblikovali spremembo. Rad bi vas pa opozoril na letalske prevoze, kjer mora danes o zadevah pogosto razsojati sodišče, ker pojem force majeure ni opredeljen dovolj natančno. Zato smo poskusili v besedilu obdelati težave, povezane s pomorskim prometom. V mislih imam bibavico, vetrove in neurja, ki prav tako vplivajo na plovbo in jih je treba upoštevati.
V imenu svoje skupine sem za jutrišnje glasovanje predložil le tri dodatne spremembe. Naj vam jih na kratko opišem: Sprememba 73 pomeni preprosto jezikovno pojasnitev, sprememba 82 določa zgornjo mejo objektivne odgovornosti, ki je predpisana v členu 6(3) predloga uredbe. Glede področja veljavnosti besedila sprememb, ki jih je sprejel odbor za promet, so vse politične skupine soglašale, da se zajame tudi regionalni prevoz. O dveh ključnih besedilih za področje mestnega in primestnega prevoza bomo glasovali jutri.
To sta pomembni uredbi, tako za potrošnike kot za prevoznike. EU je pred kratkim sprejela uredbi enake vrste za letalski in železniški prevoz. Predloga Komisije bosta zaokrožila pravni okvir področja prevozov. V praksi bo to pomenilo večjo zaščito vseh potnikov, zlasti invalidov in oseb z omejeno mobilnostjo, ne glede na način prevoza. Nadalje bodo vzpostavljeni enaki pogoji za vsa področja prevoza. Češko predsedstvo predloga seveda pozdravlja in jima pripisuje velik pomen. Prepričan sem, da predloga odražata cilj krepitve pravic potnikov, ki si ga je EU zastavila v zadnjih letih.
Drugi vidik je, da ste želeli doseči natančno uskladitev osnutkov uredb z obstoječimi uredbami o pravicah potnikov pri drugih načinih prevoza, in da ste se zelo potrudili, da bi predloge zelo natančno prilagodili posebnim zahtevam avtobusnega prevoza oziroma prevoza po morju in celinskih plovnih poteh, ne da bi pri tem opustili krepitev pravic potnikov, kar je namen uredb. V celoti soglašamo, da je treba uredbe prilagoditi posebnostim posameznih načinov prevoza. Kot vemo, ni mogoče uporabiti popolnoma enakega pristopa pri različnih načinih prevoza. Železniški in letalski prevoz imata svoje značilnosti, podobno velja za avtobusni prevoz in prevoz po morju in celinskih plovnih poteh. Tudi znotraj vsake od teh panog imamo zelo velike razlike. Imamo velika in mala podjetja, vožnje lahko trajajo nekaj dni ali le nekaj minut. Zato je treba najti rešitev, ki bo sprejemljiva za vsakogar in bo zagotovila zaščito pravic potnikov, ne da bi naložila nepotrebna upravna bremena prevoznikom, zlasti manjšim podjetjem na trgu. To vprašanje je seveda še zlasti pomembno v današnjih gospodarskih razmerah.
Zato cenimo vaše delo pri teh vprašanjih. Pomeni odlično izhodišče. Obenem pa se tudi večinoma ujema z našimi mnenji o predlogih. Trdno sem prepričan, da bomo lahko plodno sodelovali pri oblikovanju pravne ureditve v korist vseh udeležencev in v smislu izboljšanja zakonodajnega procesa, ki je eden od ciljev EU. Za zaključek bi se rad posebej zahvalil poročevalcema gospodu Albertiniju in gospodu Teychennéju za njuno odlično delo in skrbno sestavljeni poročili.
Menim torej, da danes razpravljamo o tematiki, ki zadeva življenje vsakega državljana, zato sem prepričan, da je treba, kar se tiče avtobusnega prevoza, podpreti - in na sestanku Odbora za promet in turizem dne 30. marca smo zaznali vzpodbudne znake - pristop Komisije, po katerem naj bi uredba zajemala čim širše področje, vse redne potniške prevoze, od mednarodnih, državnih in regionalnih, pa tja do mestnih in primestnih. To ustreza težnjam po poenostavitvi zakonodaje, obenem pa jamči enake pravice vsem potnikom brez načelnih izjem.
Odgovornost avtobusnih prevoznikov do potnikov v primeru smrti ali poškodbe je naslednji bistveni element predloga. V Skupnosti so na tem področju tolikšna neskladja, da so potniki izpostavljeni hudi negotovosti. Podrobneje bi rad spregovoril o nekaterih točkah s tega področja: prvič, to področje ne zadeva zavarovanja, pač pa neposredno odgovornost prevoznikov do potnikov. Drugič, avtobusni prevoznik ni edini odgovoren za odškodnino in njegova pravica do izterjave nadomestila škode od tretjih oseb ni vprašljiva. Tretjič, to področje ne zadeva niti določb niti postopkov iz direktive o zavarovanju civilne odgovornosti pri uporabi motornih vozil iz leta 2005, in četrtič, Komisija dejansko ni oblikovala novega modela odgovornosti. Tukaj predlagamo ureditev odgovornosti, ki se zgleduje drugih načinih prevoza, obenem pa upošteva značilnosti panoge.
Kar se tiče prevoza po morju, sem prepričan, da potrebujemo en sam zakonodajni akt, čeprav so mnenja o tem deljena tako v Parlamentu kot v Svetu. Dovolite mi pripombo glede ključnega vprašanja, področja veljavnosti: v primerjavi s cestnim, železniškim ali letalskim prevozom je število potnikov pri prevozu po morju ali po celinskih plovnih poteh mnogo manjše. Pri tem je delež potnikov po celinskih plovnih poteh med njimi zelo majhen. Po mojem mnenju ni niti logično niti stvarno uvajati ločenih uredb za potnike na morju in za potnike na celinskih plovnih poteh, še manj, če upoštevamo, da se v obeh primerih pogosto uporabljajo enake vrste plovil. Menim, da je edini pravi odgovor enoten zakonodajni akt.
V tem smislu je Komisija seveda pripravljena poskrbeti za vse razjasnitve in izboljšave besedila, ki bi bile potrebne za uskladitev z značilnostmi vsake od vrst prevozov, in tako omogočiti prevoznikom dovolj prožnosti pri izvajanju uredbe. Dovolite mi, da še enkrat poudarim, da je treba za učinkovito izvajanje uredbe zagotoviti potrebne vire. V ta namen morajo državni organi, odgovorni za izvajanje, redno poročati o svojih dejavnostih. Vsaka država članica bo lahko vzpostavila sebi primeren sistem, odločila so bo lahko na primer za en pristojni organ ali za več pristojnih organov.
Rad pa bi nekoliko širše spregovoril o nekaj točkah. Menim, da je 25-odstotna odškodnina potnikom v pomorskem prevozu ob dve do tri urni zamudi popolnoma primerna, enako kot 50-odstotna odškodnina ob več kot triurni zamudi - gospodu Teychennéju pa bi rekel, da je 100-odstotna odškodnina ob daljših zamudah preprosto pretirana. Če upoštevamo, da prevoze opravljajo ne le velike družbe, pač pa, zlasti pri trajektnih prevozih, tudi mala in srednja podjetja, je pri odškodninah treba ravnati razumno.
V svojih uvodnih pripombah je komisar dejal, da morajo biti pravice potnikov enake brez izjem - nato pa je govoril o izjemah, na primer pri regionalnem prevozu. Po mojem mnenju regionalnega prevoza ne bi smeli izvzeti, in to zadevo sem nekoliko raziskal. V nekaterih državah članicah lahko regionalna avtobusna vožnja traja do šest ur, kar je več kot na primer mednarodna avtobusna vožnja iz Londona v Bruselj ali v Pariz. Zato menim, da bi moral biti regionalni prevoz zajet. Mislim, da je prav, da lokalni prevoz - kot je omenil gospod Jarzembowski - ni zajet, saj imamo pogodbe o opravljanju javne službe, kar pomeni, da prevozniki zagotavljajo podobno raven pravic.
v imenu skupine ALDE. - (NL) V imenu naše skupine bi se rad zahvalil poročevalcema. Mislim, da smo dodali še nekaj novih elementov pravicam potnikov. S trdim delom smo že spravili zadeve na pravi tir pri letalskih in železniških prevozih. V resnici menim, da smo pri sestavljanju teh poročil pridobili veliko izkušenj in vesel sem, da je gospod Albertini elemente uskladil, tako da ni več nikakršne ali skoraj nikakršne potrebe po razlikovanju med načini prevoza, razen kjer in kakor je potrebno.
Kar se tiče poročila gospoda Albertinija, je pomembno vprašanje - ki sta ga omenila tudi gospod Evans in gospod Jarzembowski - kakšno je zdaj področje veljavnosti uredbe? Naša skupina je umaknila podporo spremembi, ki smo jo prvotno vložili skupaj z vami, ne zato, ker bi menili, da je slaba, pač pa zato, ker so jo socialdemokrati oblikovali bolje, kot je opisal gospod Evans. V vsakem primeru iz uredbe izločamo regionalni prevoz, puščamo pa odprto možnost za vključitev mestnega in primestnega prevoza po presoji posameznih držav članic. Verjamem, da tak pristop bolje odraža naše namene, zato bomo podprli predlog, ki ga je vložila Skupina socialdemokratov v Evropskem parlamentu.
Na področjih avtobusnega in pomorskega prevoza, za kateri tukaj predpisujemo pravila, se lahko srečamo s problemi delitve odgovornosti med prevozniki in pristanišči pri pomorskem prevozu - to vprašanje moramo v prihodnje rešiti na podlagi izkušenj. Moja druga misel je, da bi morali pri avtobusnem prevozu zajeti čim več področij. Če bo izjem preveč, bodo imeli prevozniki preveč priložnosti za izigravanje pravil. Ne smemo dopustiti, da bi se te težave nadaljevale, saj bi s tem oškodovali ljudi s posebnimi potrebami. Naša dolžnost je poskrbeti za te ljudi in jim omogočiti uveljavljanje pravice do mobilnosti.
(IT) Gospod predsednik, gospe in gospodje, najprej bi se želel zahvaliti poročevalcema in komisarju za opravljeno delo. Poročilo zelo jasno pojasnjuje pravice potnikov pri vseh načinih prevoza, tudi pri avtobusnem prevozu, in obravnava vsa pomembna vprašanja. Pozornost je posvečena invalidom in ljudem z omejeno mobilnostjo, saj poročilo gospoda Albertinija kaže, kako moramo omogočiti take storitve, ki bodo upoštevale posebne potrebe teh ljudi.
Poleg tega poročilo jasno obravnava tudi vsa vprašanja, povezana s tem načinom prevoza - povračila, odškodnine, obveščanje potnikov, objektivno odgovornost in obravnavo pritožb. Jaz osebno in Skupina druženja liberalcev in demokratov za Evropo smo z veseljem sodelovali s poročevalcem pri oblikovanju kolikor mogoče jasnega besedila, ob upoštevanju koristi potnikov na eni strani in podjetij, ki upravljajo in izvajajo te storitve, na drugi strani, saj ta podjetja potrebujejo dovolj časa za uskladitev z novimi pravili. Zato upam, da bo besedilo na jutrišnjem glasovanju sprejeto.
(DE) Gospod predsednik, izvajalci storitev morajo delati v korist uporabnikov storitev, ne pa v glavnem v svojo korist. V tem smislu moramo predpisati ustrezna pravila za uporabnike vseh načinov prevoza in jim zagotoviti ustrezno kakovost storitev. Pri tem pa moramo - in tu samo ponavljam nekaj, kar ponavljamo že ves čas - posebej poskrbeti za pravice ljudi z omejeno mobilnostjo. Ugotavljam, da se s tem v zvezi ves čas vrtimo okoli enega vprašanja. Povem vam, da težav nimajo le osebe z izkaznico invalida. Tudi starši - odrasle osebe z majhnimi otroki - pogosto potrebujejo pomoč posebnih pravil pri vseh načinih prevoza. Upam, da bomo tudi to sprejeli, v eni ali drugi obliki.
Moja tretja in zadnja misel je, da smo pravila o pravicah potnikov sicer začeli predpisovati v korist potnikom, a smo pri tem vse preveč popustljivi. Kar počnejo letalski prevozniki v zvezi z zamudami, namreč, objavljajo, da je zaradi zamude pristanka prejšnjega letala odložen tudi vzlet naslednjega, preprosto ni več sprejemljivo. Že na začetku bi morali zadevo rešiti z uvedbo visokih odškodnin, učinki pa bi bili podobni kot pri zavračanju vkrcanja. Tako pa učinkov na žalost ni. Ne gre za force majeure, če odpovedo polet letala, ker je pol prazno. Nova Komisija bo imela na tem področju obilo dela. Podpredsednik, če boste vodili ta resor tudi v naslednjem mandatu, vas nujno pozivam k reviziji pravic potnikov v letalskem prevozu. Revizija je nujno potrebna.
Ne smemo pa pozabiti, da predpisana raven zaščite še ne pomeni, da tako raven državljani tudi v resnici uživajo, kot vidimo danes na področjih letalskega in železniškega prevoza. Tisti med nami, ki uporabljamo ti dve obliki prevoza, med drugimi tudi poslanci in jaz osebno, ki na poti prečkamo po tri državne meje, vemo, da se zakonodaja ne izvaja učinkovito. Zato Komisija upravičeno pravi, da gre le za prvi korak, ki ga je treba še izboljšati, zlasti glede učinkovitosti uveljavljanja pravic potnikov pri velikih podjetjih.
Ne smemo obsojati malih podjetij, če imajo težave pri izvajanju prevoznih storitev, pri tem imam v mislih kabotažo, o kateri sem komisarju zastavljala vprašanja ob drugih priložnostih. Če že zdaj ne prevzemajo kabotažnih linij, kako bodo lahko opravljala take storitve, če bodo morala skrbeti tudi za pravice potnikov? Torej moramo državljanom zagotoviti glavno pravico do prevoza, šele nato pa jim ponuditi dodatne prednosti odškodnine v primeru zamude. Torej: najprej storitev, nato pa odškodnina ob zamudi pri storitvi.
(DA) Gospod predsednik, če bi raziskali javno mnenje med invalidi, bi ugotovili, da hodijo invalidi na počitnice raje v ZDA. V ZDA imajo mnogo boljšo zakonodajo in pravila in invalidi so tam deležni mnogo boljšega ravnanja. Evropa ni priljubljen kraj za počitnikovanje niti med našimi invalidi. Naši lastni evropski rojaki ne želijo počitnikovati v Evropi, če so invalidni. Potujejo v ZDA: Menim, da je to jasen znak, kako izjemno pomembno zadevo obravnavamo tu, z različnih vidikov, tudi z vidika turizma.
Gospod predsednik, gospod Svoboda, spoštovani poslanci, verjamem, da bodo državljani, ki spremljajo razpravo o pravicah potnikov in novi zakonodaji, ki jo želimo sprejeti za nadaljnjo utrditev sistema pravic, značilnega za Evropsko unijo, danes ugotovili, da Komisija, Svet in Parlament ter njihovi delavci niso slonokoščeni stolpi, v katerih razpravljajo o zadevah, ki nimajo nikakršne zveze z državljani, ali celo škodljivo posegajo v njihova življenja, pač pa ustanove, ki jim je do koristi državljanov, ki si prizadevajo ščititi njihove pravice in, naj še posebej poudarim, njihove temeljne svoboščine: nihče ni svoboden, če ne more svobodno potovati z enega konca Unije na drugega.
Trdim pa, da bi tokrat moral prevladati splošni interes, to pomeni, zaščita svobode državljanov in pravic potnikov pri vseh oblikah prevoza, saj bi bilo nedosledno ščititi samo tiste, ki potujejo z letalom ali vlakom, tistih, ki potujejo z ladjo ali avtobusom, pa ne. Naj ponovim, da imamo seveda lahko različna mnenja, ugotavljamo razhajanja med Komisijo in Svetom, pa tudi med posameznimi poslanci v tej zbornici, glede ureditve prevoza po vodnih poteh; nekateri bi imeli raje ločeni uredbi za pomorski in rečni prevoz.
Komisija je svoje stališče potrdila; menim, da je prava odločitev enotna uredba, ampak to niti ni najbolj pomembno, danes je pomembna dobra novica, da so Parlament, Komisija in Svet pokazali trdno politično voljo zagotoviti pravice potnikom, zlasti potnikom z omejeno mobilnostjo. Kot sem z veseljem slišal, ne gre preprosto za vprašanje pravic in še zlasti svoboščin invalidov; zagotoviti neovirano gibanje po Evropski uniji milijonom potnikov z omejeno mobilnostjo hkrati pomeni tudi, da bodo ti ljudje lahko prispevali k rasti EU, saj njihova potovanja prinašajo blagostanje, omogočajo razvoj prevoznim podjetjem in odpirajo možnosti za turizem na vseh koncih EU.
Naslednja je misel o možnosti izboljšav, ki so jo tudi omenili nekateri poslanci, in sicer naj bi, ob razumevanju okoliščin pravice razširili tudi na mestni promet in na potnike z omejeno mobilnostjo. Smo torej na potovanju k popolnosti, vse človeške zadeve se dajo še izboljšati, in ta uredba, ki je "razumna" in po mojem mnenju dobro sestavljena, je tudi "odprta za izboljšave".
v pisni obliki. - (CS) V zvezi s poročilom o pravicah potnikov bi rad opozoril na zadevo, ki se ne nanaša na zaščito koristi potrošnikov, pač pa na kršenje načela prostega gibanja ljudi v schengenskem območju. Konkretno se nanaša na prosto gibanje ljudi prek češko-nemške meje. Češki državljani se vedno pogosteje pritožujejo - meni osebno in regionalnim ter lokalnim organom na območju ob češko-nemški meji - o nadlegovanju, ki ga doživljajo od nemške policije pri prečkanju češko-nemške meje v skupinah ali z osebnimi vozili. Državljani se pritožujejo, da jih brez razloga ustavljajo policisti v civilu, preverjajo ali celo zaslišujejo o namenu potovanja v Nemčijo. Tako ravnanje nemške policije je pravo nadlegovanje in je v neposrednem nasprotju z načelom prostega gibanja ljudi v EU. Naj poudarim, da so ti primeri vse pogostejši, zato nujno pozivam organe EU k odpravi tega nesprejemljivega stanja.
Gospod predsednik, komisar, hvala lepa. Tole poročilo je nekakšna novost v slogu delovanja Evropskega parlamenta, kajti, naj vas spomnim, vprašanje mobilnosti v mestih je prvi odprl komisar za promet Jacques Barrot pred več kot dvema letoma, rezultat tega pa je bila Zelena knjiga Evropske komisije, katere ugotovitve nam je Komisija predstavila spomladi 2007. Ugotovitve je obravnavalo poročilo - samoiniciativno poročilo - Parlamenta, sestavil pa ga je kolega gospod Rack, ki tudi sedi v dvorani.
Mimogrede moram povedati, da smo v zadnjih nekaj mesecih uživali izjemno podporo vseh organizacij, ki se zanimajo in ukvarjajo s temi zadevami. Med take organizacije spadajo - to poudarjam zaradi peščice poslancev, ki imajo določene zadržke glede naše pobude - lokalni organi in vse organizacije, ki zastopajo lokalne organe, tudi v državah, ki danes zagovarjajo subsidiarnost, da bi nam s tem utemeljile, zakaj akcijski načrt ne pride v poštev.
Naj bi se mi kot Evropejci odrekli prav vsem zamislim in pobudam na območjih, na katerih bo prevoz v naslednjih letih pomenil najbolj zapleteno in, nedvomno, najbolj temeljno težavo? Menimo, da ne, zato Evropski parlament ni hotel stati križem rok, pasiven glede mobilnosti v mestih. Nasprotno, odločil se je to pobudo uporabiti za poziv Komisiji, naj se s to zadevo začne spet prednostno ukvarjati v naslednjem mandatu.
Zato bi se rad najprej zahvalil gospodu Savaryju. Ponavljam: po njegovi zaslugi smo dosegli napredek na področju mestnega prevoza, današnje poročilo, o katerem boste glasovali jutri, pa je zelo pomembno sporočilo, sporočilo, ki mu moram prisluhniti, in upam, da se bom lahko v naslednjem mandatu tvorno odzval na prizadevnost gospoda Savaryja. Še enkrat se mu zahvaljujem za njegovo delo na področju mestnega prevoza.
Kot vam je dobro znano, sem zavezan vprašanju mobilnosti v mestih in hitremu sprejemu kakovostno zasnovanega akcijskega načrta. Rad bi ponovil, da je ta akcijski načrt predviden v delovnem programu Komisije v letu 2009, in upam, da ga bomo čim prej sprejeli. Gospod Savary je v svojem govoru pravilno ugotovil, da je v evropskih institucijah nekaj odpora, saj nekateri menijo, da bi akcijski načrt te vrste kršil načelo subsidiarnosti. Po mojem mnenju ne moremo govoriti o čem takem, še zlasti, če upoštevamo, da latinski koren besede subsidiarnost, subsidium, pomeni "pomoč": naloga evropskih institucij je pomagati lokalnim organom, da bodo lahko delovali učinkoviteje. Nekomu pomagati še ne pomeni, da prevzemaš njegovo mesto, pač pa, da prispevaš k boljši rešitvi problemov!
Današnje glasovanje ne bo pomenilo konca dialoga o tej tematiki. Poskrbel bom, da bo Komisija med nadaljevanjem dela ohranila tesne stike z gospodom Savaryjem in drugimi poslanci, ki spremljate področje prevoza, tako da bo načrt, ki ga bo sprejela Komisija, uglašen s poročilom, ki ga sprejema Parlament, in da bo resnično kakovosten. Za konec bi rad ponovil - naš načrt ne bo pomenil, da Komisija deluje namesto lokalnih organov, pač pa, da Komisija preprosto želi pomagati lokalnim organom k boljšemu delu, prek izmenjave informacij in najboljših praks, kar bo omogočilo državljanom boljše življenje in lažje gibanje po mestih, v okolici mest in na poti skozi mesta. Zato se zahvaljujem Evropskemu parlamentu za opravljeno delo in za bližnje glasovanje o tem načrtu.
Medtem ko na eni strani spoštujemo načelo subsidiarnosti, od vas seveda pričakujemo, da nam boste predstavili vodilo. Slednje bo uporabno. Njegov namen ne bo omejevanje lokalnih oblasti, pač pa jim bo v pomoč. Pričakujemo, da nam boste predstavili kazalce - ponovno, ne v obliki omejitve, ampak v obliki podpore. Predvsem pa pričakujemo tudi, da nam boste predstavili elemente, povezane s prometnim načrtom. V določenih državah ti že obstajajo, v določenih državah so celo obvezni, so povsem nujni.
Potrebni so hitrejši ukrepi, gospod komisar, saj so ti akcijski načrti za mobilnost v mestih ključni element načrta za oživitev, prav tako pa so ključnega pomena tudi v smislu izziva podnebnih sprememb, saj, kot ste poudarili, najdemo 40 % onesnaženja v mestih. Ne bi rad zanemaril niti varnostnega vidika, ker se dve od treh nesreč v cestnem prometu zgodita v mestih. Ko vemo, da ena smrt stane skoraj 1 milijon EUR, in en primer resnih poškodb več kot 1 milijon EUR, vidimo, kakšne gospodarske in človeške stroške vsako leto predstavlja ta izziv mobilnosti v mestih.
Vendar pa bi rad hkrati poskrbel, da bo popolnoma jasno, da se tisto, česar se mnogi bojijo, ali česar mislijo, da se morajo bati, ne bo zgodilo. Nihče noče mestnim občinam ali lokalnim oziroma regionalnim oblastem odvzeti pravice do oblikovanja prometnih pogojev. Z evropske strani bi radi le pomagali zagotoviti, da bodo ukrepi izvedeni na podlagi razumnih skupnih pravil, kjer mestne občine, mesta ali regionalne enote mislijo, da so ti upravičeni. Načelo subsidiarnosti ni ogroženo. To, kar želimo tu storiti, bo pomagalo to načelo zaščititi.
Poročilo vsebuje številne zanimive predloge. Očiten predlog je zbiranje informacij, primerljivih podatkov, ki bodo pomagali opredeliti probleme. Med drugimi predlogi pa so izmenjave in spodbujanje tehtnih zamisli, ki usmerjajo tehnološke inovacije, zagotavljajo interoperabilnost sistemov, spodbujajo mesta k izdelavi načrtov za mobilnost in sprejemajo ukrepe za trajnostno mobilnost. Ti in drugi primeri se jasno nanašajo na zadeve, ki bi jih bilo treba organizirati na evropski ravni z namenom, da naša mesta postanejo primernejša za življenje, lažje dostopna in bolj trajnostna. Zato računam na Komisijo, da bo to prevzela in se zadeve lotila v interesih naših prebivalcev.
Navdušeni smo, da je večina za to, da se denar EU daje le mestom z več kot 100 000 prebivalci, ki lahko prav tako predložijo načrt za trajnostno mobilnost. Žal nam je, da naš predlog za uvedbo splošne omejitve hitrosti na 30 km/h, z možnostjo, da lahko mesta v skladu z načelom subsidiarnosti določijo višje hitrosti na določenih cestah, ni dobil večinskega glasu. To ne bi bilo dobro le za podnebje; prav tako bi se posledično zmanjšalo število nesreč v cestnem prometu. Vsako leto 40 000 ljudi umre na evropskih cestah, to je 40 000 preveč.
Ker je poročilo odlično in po pravici ustrezno pozornost namenja načelu subsidiarnosti, bi rad na kratko omenil povezavo med mobilnostjo v mestih in ladijskim prevozom po celinskih plovnih poteh. Trajnostni gospodarski razvoj v Evropi, nenazadnje na področju prometa in na območjih mest, bo v veliki meri odvisen od ladijskega prevoza po celinskih plovnih poteh. Mnogo evropskih mest ima celinske plovne poti in posledično naravno zmogljivost, da lahko na trajnosten način zadovoljujejo vse večje povpraševanje po prevozu. Navsezadnje, za povečanje ladijskega prevoza po celinskih plovnih poteh niso potrebne velike naložbe v infrastrukturo, to povečanje ne prispeva k zastojem v prometu v evropskih mestih in ne povečuje okoljskih in podnebnih problemov v evropskih mestih, pod pogojem, da se uporabljajo čisti motorji in čista goriva. Če so zmogljivosti za ladijski prevoz po celinskih plovnih poteh že prisotne v evropskih mestih, bi bilo treba te uporabljati in spodbujati.
Zame je najpomembneje, da bi morala biti v našem poročilu, v poročilu Parlamenta, poudarjena stroga skladnost z načeli subsidiarnosti in sorazmernosti. Zakonodajni ukrepi na evropski ravni so nedopustni za mestni promet. Tu smo zaradi podpornih ukrepov. "Brainstorming" in spodbujanje izmenjave najboljših praks sta smiselna. Ni nam vsem treba zopet iznajti kolesa. Naša mesta potrebujejo rešitve po meri, a razvijejo jih lahko le lokalni akterji, ker le oni vedo, kaj je potrebno.
Izziv je, da se sprejmejo inovativni ukrepi in da se izvedejo zakonodajni ukrepi, ki bodo v veliki meri izboljšali kakovost življenja ljudi v mestih. Dejstvo je, da so postala vsakodnevna življenja evropskih državljanov bistveno težja zaradi stresnih potovanj, zastojev v prometu, onesnaženosti, hrupa in poslabšanja razmer v okolju. Zato je treba doseči ravnotežje na eni strani med ambicijo za razvoj skupne prometne politike, kot pravice do mobilnosti in kot pomembnega dela gospodarske rasti in na drugi strani celostnim pristopom, ki bo izboljšal zastoje v prometu in izrazito prispeval k boju proti podnebnim spremembam.
Zavedam se nujnosti, ki jo čuti večina poslancev, a - kot je poudaril gospod El Khadraoui - obstajajo pravni ugovori v več evropskih institucijah, ne le v Komisiji, in te moramo premagati tako, da prepričamo tiste, ki dvomijo, da tovrstni akcijski načrt, ponavljam, ne bo kršil načela subsidiarnosti. Ponovno bom povedal, glede na to, da sem več let študiral latinščino, zelo dobro poznam pomen besede, ki je pozitiven in pomeni "pomagati".
Po razpravi, ki smo jo imeli danes, in potem, ko smo prebrali besedilo gospoda Savaryja, želimo nadaljevati po tej poti. Sam nimam pomislekov, a, da bi dosegli naš cilj, moramo prepričati mnoge ljudi, in mislim, da je pravi način, kako to storiti, uporaba močnih političnih, tehničnih pa tudi pravnih argumentov. Besedilo, ki ga je pripravil Parlament, bo zagotovo v pomoč pri premagovanju ugovorov in prepričan sem, da jih je mogoče premagati v naslednjih nekaj mesecih. Komisija bo tako dala državljanom akcijski načrt, ki bo vsekakor upošteval delo, ki ste ga opravili v zadnjih tednih in mesecih.
v pisni obliki. - (RO) Kakovost življenja evropskih državljanov je neposredno odvisna od tega, da se poskrbi, da bo mestni promet bolj udoben in zelen. Zaradi tega so bistveni ukrepi zagotavljanje dostopnosti prevoza in podpora interoperabilnosti. Istočasno pa so naložbe, usmerjene v tovrstna javna dela, učinkovit način za vlaganje sredstev, zagotovljenih z evropskimi in nacionalnimi načrti za oživitev gospodarstva. Pri tem pristopu gre za osredotočanje na državljane v njihovi dvojni vlogi delavcev - z ustvarjanjem novih delovnih mest - in upravičencev do storitev v cestnem prometu in do izboljšanja kakovosti okolja.
v pisni obliki. - (BG) Obstoječe tehnologije in sredstva za prevoz potnikov in tovora v mestnem okolju so dosegli svojo dokončno mejo. Vsekakor se manjša evropska mesta že dušijo pod prometom vozil. Da bi izboljšali kakovost življenja naših državljanov, moramo pospešiti razvoj in izvajanje znanstvenih raziskav ter inovacij na področju mobilnosti v mestih. Vsekakor je dejstvo, da nam usmerjanje sredstev v preprosto razširitev obstoječe infrastrukture ne bo pomagalo premagati vse večje krize. Najti moramo nove, "inteligentne" rešitve za reševanje ne le sedanjih, ampak tudi prihodnjih problemov z mestnim prevozom. Zato pozdravljam predlog za razvoj nove generacije programa CIVITAS, saj mislim, da se je treba osredotočiti na razvoj naslednje generacije informacijske tehnologije za upravljanje prometnih tokov.
Vse te težave pa še nadalje poslabšuje sedanja recesija s strmo padajočimi cenami na področju cestnega tovornega prometa. Tudi na Marco Polo II so vplivali vsi ti problemi. Zato bi prometni politiki zelo radi prišli do rešitve, ker je naš naveden cilj, in sicer, da bi moral Marco Polo pomagati prerazporediti 60 % povečanja cestnega tovornega prometa, zelo daleč. Zato moramo spremeniti smer pred koncem tega parlamentarnega obdobja in zato smo našli najbolj razumen kompromis.
Kaj se mora zgoditi? Najprej, Komisija je določeni agenciji naročila, naj prevzame upravljanje programa in poenostavi upravni postopek še preden je bila predlagana ta uredba. To je smiselno. Našli smo in se skupaj dogovorili za celo vrsto točk v kompromisu, da bi program postal privlačnejši. Najprej, prag za pomorske avtoceste je bil znižan z 250 na 200 milijonov tonskih kilometrov na leto, drugič, prag za projekte prerazporeditve prometa je bil znižan z 80 na 60 milijonov tonskih kilometrov, prav tako pa tudi prag za projekte celinskih plovnih poti, kjer je Parlament uveljavil znižanje s 17 na 13 milijonov tonskih kilometrov. Prav tako smo povečali dovoljeno raven financiranja za dodatne infrastrukture z 10 % na 20 %. To je smiselno. Nazadnje pa smo uspešno zagovarjali argument, da je mogoče gospodarsko krizo, ki jo doživljamo sedaj, navajati kot podlago za podaljšanje veljavnosti pogodb.
Tako smo poskrbeli, da je postal program bistveno privlačnejši. Ta kompromis, ki smo ga dosegli, je prav tako omogočila visoka raven soglasja med vsemi poslanci, ki so na tej točki dali na stran upravičene premisleke in temeljno razpravo, da bi se program ponovno hitro začel. Zato je, preden Komisija predloži predlog za Marco Polo III, resnično potrebna splošna razprava, da bomo lahko ponovno uvedli vse te točke, ki so nujno potrebne za našo prihodnjo usmeritev. Nadalje želimo seveda vedeti, kako se bo sedaj uredila prilagoditev, ki smo jo naredili sedaj. To je predmet glasovanja in upam, da bom imel jutri vašo podporo.
Gospa predsednica, poslanci, rad bi se zahvalil gospodu Stockmannu za delo, ki ga je opravil. Od leta 2003 je bil program Marco Polo usmerjen v ustvarjanje bolj trajnostnega prometnega sistema v Evropi, tako s preusmerjanjem pomembnega dela letnega povečanja cestnega tovornega prometa na druge, okolju prijaznejše načine prevoza kot so prevoz po celinskih plovnih poteh, železniški prevoz in kratki ladijski prevozi. Prvi program Marco Polo, ki je bil usmerjen v preusmeritev 48 milijard tonskih kilometrov s cest v štirih letih, se je končal leta 2006, čeprav je notranja ocena pokazala, da je bilo doseženih le 64 % tega zneska.
Zato mislim - in kaže, da je Parlament enakega mnenja -, da je prišel čas, da spremenimo uredbo, da spremenimo pravila o dostopu do tega projekta ali programa, ki mora zagotavljati sredstva, ki niso vedno uporabljena. Zagotovo gremo v pravo smer, ker poskušamo pomagati malim in srednje velikim podjetjem, da bodo imela koristi od projekta Skupnosti. MSP so se do sedaj soočala s precej težavami pri dostopu do evropskih sredstev, zagotovljenih preko programa Marco Polo.
Sporočilo, ki ga pošiljamo danes, ni usmrejeno le v tiste, ki uporabljajo Marco Polo. Mislim, da je to poziv k temu, da se mnogi evropski predpisi spremenijo, ker enako velja za druge sektorje in za nacionalne predpise, ki vključujejo evropska sredstva; ti niso vedno napisani na tak način, da bi bila sredstva enostavno dostopna. To je zelo realen problem v vseh državah članicah in ponovno bi poudaril, da ne zadeva le naših predpisov, ampak tudi nacionalne predpise, ki vključujejo evropska sredstva.
pripravljavka mnenja Odbora za proračun. - (DA) Gospa predsednica, ko se je Odbor za proračun odločil, da bo izdal izjavo o programu Marco Polo, je bil njegov točen razlog za to, da je menil, da je težko zagotoviti, da se financiranje uporablja za njegov določen namen. Zato seveda pozdravljamo dejstvo, da se sedaj ukrepa. Komisija si zato zasluži pohvalo. Poskušamo poenostaviti administracijo in zaostriti pravila, da bi poskrbeli, da bi bilo lažje uporabljati sredstva za njihov določen namen. V odgovor smo se v Odboru za proračun prav tako dogovorili, da, če nam ne bo uspelo izboljšati izvajanja programa, če nam ne bo uspelo zagotoviti, da se bo financiranje uporabljalo za njegov določen namen, bomo morali ponovno premisliti, ali je treba toliko denarja dodeliti za program Marco Polo in ali bi bilo treba nekaj denarja preusmeriti v druge programme, kjer ga je mogoče bolje uporabiti. Seveda moramo izvesti vmesni pregled proračuna po volitvah leta 2010 in ena od stvari, s katerimi se bomo morali takrat spopasti, je ocena tega, kateri programi delujejo in kateri ne. Kjer bomo menili, da je to bolj potrebo, bomo seveda denar usmerili stran od projekov, kjer ta ne more biti uporabljen, in ga preusmerili tako, da ne bo le zapravljen kot subvencija.
v imenu skupine PPE-DE. - (DE) Gospa predsednica, na plenarnem zasedanju bomo jutri glasovali o programu Marco Polo II za večjo okoljsko učinkovitost tovornega prometa. Marco Polo II nudi boljšo varnost načrtovanja, ker je določeno, da bo deloval do 31. decembra 2013. Ima proračun v višini 450 milijonov EUR. Pragove upravičenosti za predlagane projekte je treba v primarjavi s projektom Marco Polo I znižati in so enaki uporabi malih in srednje velikih podjetij. Poročevalcu sem posebej hvaležen za to. V luči sedanjih finančnih razmer mnogih malih in srednje velikih podjetij je to zelo državljanu prijazna politika, ki ji lahko dam svojo brezpogojno podporo.
Predloge Evropske komisije za poenostavitev programa bi bilo treba zato podpreti in predvsem naslednje: sodelovanje v programu malih in enoosebnih podjetij brez oblikovanja konzorcija, jasno znižanje praga tonskih kilometrov, ki je potreben za upravičenost do programa, povečanje intenzivnosti financiranja s povečanjem finančne pomoči, ki je narasla z 1 EUR na 2 EUR na 500 tonskih kilometrov prerazporejenega tovornega prevoza, in poenostavitev postopkov za zagotavljanje finančne pomoči. Rad bi izrazil upanje, da bodo vsi ti ukrepi pomagali zagotoviti, da se kar najbolje porabijo finančna sredstva, ki so na voljo v programu.
Vendar pa obstaja problem. To znižanje ni dovolj. V Odboru za promet in turizem sva z gospo Wortmann-Kool uspešno popravila to napako. Obžalujem pa dejstvo, da gospod Stockmann meni, da je naša sprememba - številka 24 - nezaželena. Navsezadnje ga poznam kot neomajnega podpornika ladijskega prevoza po celinskih plovnih poteh in sem upal, da bodo takšne spremembe sprejemljive zanj. Navsezadnje je prag, ki ga je predlagala Komisija še vedno previsok za malega podjetnika, kar je ponudnik ladijskih prevozov po kanalih skoraj po definiciji. Ne razumem, zakaj bi želele druge institucije kritizirati spremembo 24.
Rad bi povedal, da je zadnja leta moje osebje, ki se jim zahvaljujem za njihovo delo, že začelo razmišljati o programu Marco Polo po letu 2013 in da bo ta ocena med drugim osredotočena na točke, določene v kompromisnem dogovoru. Predvsem bi rad poudaril potrebo po razlikovanju med načini prevoza pri pogojih financiranja glede na njihovo varnost, okoljsko uspešnost in energetsko učinkovitost, potrebo po oblikovanju tehnične pomoči, povezane s povpraševanjem, v fazi predložitve in ob upoštevanju malih in srednje velikih podjetij, priznavanje gospodarske recesije kot izjemnega razloga za podaljšanje veljavnosti projektov in znižanje praga upravičenosti glede na posamezne proizvode.
Da se vrnem na naše premisleke o programu Marco Polo po letu 2013: kakor sem dejal, bo med temami vključena tudi možnost navedbe ciljev za najnižje subvencijske pragove za predlagane projekte glede na energetsko učinkovitost in koristi za okolje, poleg preusmerjenih tonskih kilometrov. Poleg tega pa še možnost zagotavljanja skladnosti med programom Marco Polo, akcijskim načrtom za logistiko in programom TEN-T s pomočjo ustreznih ukrepov za usklajevanje dodeljevanja sredstev Skupnosti, predvsem za pomorske avtoceste, in potreba po upoštevanju posebnih lastnosti sektorja prometa po celinskih plovnih poteh ter njegovih malih in srednje velikih podjetij, na primer s posebnim programom za ta sektor.
poročevalec. - (DE) Gospa predsednica, gospod komisar, strinjam se z vami. Jutri lahko pošljemo pozitivno sporočilo, in sicer, da smo sposobni izdelati državljanom prijazne in razumne spremembe naše zakonodaje, ko je to potrebno. Poleg tega, da pošljemo to sporočilo, pa bi morali začeti tudi informacijsko kampanjo v državah Evrope, da bomo lahko izkoristili privlačnost tega programa, saj smo resnično naredili vse potrebne prilagoditve. Sedaj je treba po pogajalskih cenah skleniti realne posle. Če nam ne bo sedaj uspelo ničesar spremeniti, potem moramo resnično pod vprašaj postaviti celoten program.
Upam, gospa Jensen, da nam ne bo treba tega denarja vlagati v druge programe, ker je to pomembna zadeva. Moramo in bomo prerazporedili promet, kjer koli je to mogoče, a to je težko. Gospod Blokland, odgovor ste že imeli. Ponovno smo izpogajali prevoz po celinskih plovnih poteh in uveljavili dodatni kompromis na strani Sveta, če lahko temu tako rečem. Naš interes je bil, da to zaključimo na prvi obravnavi. Zato nismo mogli izbrati preveč radikalnega pristopa in smo se morali pogajati z namenom, da dosežemo kompromis in soglasje. Posledično smo dosegli mnogo.
Veselim se temeljne razprave, ki jo bomo imeli v kratkem glede tretjega programa na podlagi sporočila, ki ga je obljubila Komisija, da bomo lahko razpravljali o vseh temeljnih vprašanjih, o vsem, kar smo navedli v skupnem predlogu za kompromsis, kot je ta, ali bi morali program razdeliti za posamezne načine prevoza in tako dalje. Potem bo ponovno postal zanimiv. Sedaj pa mora le delovati, da se ne bo ustavil in da ne bodo projekti, ki se že izvajajo, v tej krizi slučajno prišli na stranski tir. To bi bila res škoda, zato ta kompromis. Ponovno se vsem zahvljujem za prispevke.
Gospa predsednica, gospod komisar, gospe in gospodje, cilj predloga Komisije je ustvariti evropske koridorje za železniški tovorni promet, pa tudi ustvariti pravila za vodenje in upravljanje teh koridorjev. Komisija poskuša s predlogom povečati konkurenčnost železniškega tovornega prometa in rad bi to priložnost izkoristil in to pozdravil. Odbor za promet in turizem je razpravljal o predlogu Komisije in v zvezi s tem je bilo predloženih 250 osnutkov sprememb. V pogajanjih o osnutkih sprememb je bil dosežen kompromis, ki je dobil podporo po celotnem političnem spektru. Kompromis izhaja predvsem iz poskusa optimizacije železniškega prometa kot celote, hkrati pa ohranja dovolj prožnosti za reševanje kriznih razmer. Besedilo, ki ga je predlagala Komisija, je bilo prav tako prečiščeno in poenostavljeno, poudarek pa bil na ustvarjanju prostora za upravičene interese posameznih držav, tako v smislu ustvarjanja koridorjev kot tudi v smislu njihovega vodenja in upravljanja. Položaj železniških družb v upravnem organu je bil okrepljen v primerjavi s tistim, kar je bil v predlogu Komisije. Močnejšo vlogo prav tako dobijo organizacije, vključene v evropskih železniških tovornih koridorjih. Pripombe, ki se nanašajo na sodelovanje s tretjimi državami, na katere vpliva koridor, so bile sprejete. Številne spremembe vključujejo boljše ravnovesje interesov med potniškim in železniškim tovornim prometom. Sprejeta je bila tudi zahteva za pregledno odločanje v zvezi z določanjem kategorij tirov in prednostnih pravil za tovorne vlake za visoke hitrosti. Za zaključek bi se rad zahvalil poročevalcu v senci in osebju Evropskega parlamenta za njihovo sodelovanje ter poslancem tega Parlamenta za njihovo potrpežljivost.
Gospa predsednica, poslanci, gospod Duchoň, sam bi se rad zahvalil Parlamentu, ker je tako hitro pristal na obravnavo tega predloga; mislim, da je ta izredno pomembnen za razvoj železniškega tovornega prometa. Posebno se zahvaljujem poročevalcu, gospodu Duchoňu in Odboru za promet in turizem za njihovo pripravljenost in kakovost izvedenega dela, kar je pomagalo okrepiti zakonodajni predlog, ki je v prvi vrsti usmerjen v bolje povezan železniški prevoz na evropski ravni z boljšim sodelovanjem med upravljavci infrastrukture.
Vendar pa bi rad poleg glavnih ciljev predloga omenil štiri bistvena načela, na katerih temelji besedilo, o katerem razpravljamo. Prvo načelo je opredelitev koridorjev in tako omrežja. Opredelitev temelji bolj na gospodarskih kot na političnih dejavnikih. Drugo načelo je okreljeno sodelovanje med upravljavci infrastrukture. Tretje načelo, ki bi ga rad podrobneje obravnaval, se nanaša na boljša zagotovila v smislu kakovosti in zanesljivosti storitev, ki jih nudi infrastruktura, zaradi določb, oblikovanih za doseganje boljšega ravnotežja med potniškim in tovornim prometom v upravljanju infrastrukture.
V primerih predvsem prekinitev poslovanja ne more biti odločanje v rokah oddaljenega urada; pristojnost mora ostati v rokah posameznih upravljavcev infrastructure in železniških družb, da se bo lahko čim prej in čim bolj učinkovito nadaljeval običajen železniški promet. Tudi v okviru posebne uredbe za evropsko tovorno železniško omrežje morajo biti države članice še naprej odgovorne za ustvarjanje in spreminjanje tovornih koridorjev. Nobena vrsta prenosa odgovornosti na Evropsko komisijo ne bi bila koristna, o tem se moramo strinjati. Nazadnje, glede predpisov o koridorjih bi se bilo treba posvetovati z železniškimi družbami, špediterji in odpravniki tovora, ker imajo praktično znanje in izkušnje o tem kako najučinkoviteje uporabljati železniško omrežje za konkurenčen tovorni promet.
v imenu skupine PSE. - (NL) Čezmejni tovorni vlaki se vlečejo po Evropski uniji s povprečno hitrostjo 18 kilometrov na uro. Leta 2007 je le 60 % vseh tovornih vlakov na svoje cilje prispelo pravočasno. Zakaj? Ker se mednarodni prevoz tovora z vlakom še vedno organizira na popolnoma neučinkovit način. Na ta način prevoz tovora z vlakom jasno ne more nikoli tekmovati s cestnim tovornim prometom. S takšno hitrostjo ne bomo dosegli evropskih okoljskih ciljev in naš namen 20 % nižjih emisij CO2 do leta 2020 ne bo uresničen.
v imenu skupine Verts/ALE. - (DE) Gospa predsednica, gospe in gospodje, tudi jaz se zahvaljujem poročevalcu in poročevalcem v senci za njihovo odlično sodelovanje. V Skupini Zelenih/Evropske svobodne zaveze prav tako želimo več tovornega prometa na železnicah, a ne na strošek potniškega prometa. Mobilnost potnikov je v Evropi javna storitev. Komisija zanemarja realnost evropskih železniških omrežij, kjer se tovor in potniki prevažajo po istih železniških tirih. Niti ena niti druga vrsta vlaka ne bi smela imeti dogmatične prednosti.
Ta razprava je pokazala sorazmerno široko soglasje po vsem političnem spektru. Zato bi se rad zahvalil tako poročevalcem v senci kot tudi vsem, ki so sodelovali pri razpravi. Mislim, da največji strahovi izhajajo iz možnosti za trčenja med tovornimi in potniškimi vlaki. V predloženih besedilih je ta nevarnost upoštevana in upravljavcem je prepuščena zadostna prožnost za reševanje kriznih razmer. Kar zadeva ustrezne in tekoče delovanje železniških dejavnosti, seveda ne bi smelo biti takšnih sporov in ni smiselno razpravljati o prednostih ene ali druge vrste železniškega prevoza. Zato je to le stvar morebitnega spora v kriznih razmerah, a kot sem že navedel, je tu ključna zadeva, da se dovolj moči prepusti upravljavcem železnic in ta dokument počne ravno to.
Prosil bi vas, da se osredotočimo na to, o čemer bomo glasovali, se pravi na poročilo gospoda Casace. Ne glede na to, ali gre za zasebni ali javni sklad, se to poročilo nanaša na zelo posebno zadevo, in sicer prvič, da Parlament ugotavlja, da nima nobenih pravnih zahtevkov, da bi bili primanjkljaji tega sklada subvencionirani in drugič, da ne bo prišlo do subvencioniranja takšnih primanjkljajev. Denarja za sklad ni. To je ključna točka in pozivam vas, da glasujemo o njej.
Odbor za okolje, javno zdravje in varnost hrane je zaprosil za mnenje Odbora za pravne zadeve, vendar pa je bilo mnenje zahtevano izključno na podlagi prvotnega predloga s strani Komisije. V poročilu gospoda Bowisa je sedaj jasno, da je prišlo do spremembe, pri čemer so v tem poročilu omenjene tudi pravice bolnikov, s tem pa se je spremenila tudi pravna podlaga. Vendar pa so bile te spremembe označene kot nesprejemljive, s tem pa je ogrožena tudi osnovna sprememba, ki jo želi izvesti Parlament - povedano z drugimi besedami, prehod od izključne tržne usmeritve do vključevanja pravic bolnikov. Pozivam, da se poročilo vrne Odboru za okolje, javno zdravje in varnost hrane.
Sprememba 100 se nanaša na odgovornost držav članic, da izmenjavajo informacije o ugotovitvah disciplinskih in kazenskih postopkov proti izvajalcem storitev zdravstvenega varstva. To je popolnoma primerno, vendar sem bil v zadnjem trenutku seznanjen, da bi to bilo mogoče tolmačiti tudi tako, da so države članice dolžne deliti tudi informacije če so bili takšni izvajalci storitev zdravstvenega varstva na primer vpleteni v kakršne koli prometne prekrške. To vsekakor ni namen spremembe in bi se zaradi razjasnitve predlagano besedilo sedaj glasilo: "Države članice nemudoma in proaktivno izmenjujejo informacije o ugotovitvah disciplinskih in kazenskih postopkov proti izvajalcem storitev zdravstvenega varstva, če vplivajo na njihovo registracijo ali pravico opravljanja storitev". Gre izključno za razjasnitev.
poročevalec. - Gospod predsednik, sprejemam vašo odločitev - vaša pravica je, da tako odločite - vendar pa, ker je pred tem gospa Liotard omenila, da bomo potrebovali dvojno podlago, saj če bi štel samo notranji trg, bi glasovali samo o gospodarskih vprašanjih, ne da bi pri tem ponovno skušali odpreti razpravo. Rad bi jo le popravil in povedal, da enojna pravna podlaga, ki jo trenutno imamo, ni le gospodarska: gre za svobodo izbire za pravice bolnikov. Zaradi tega bo naša skupina glasovala proti dvojni pravni podlagi, tako pri teh prvotnih spremembah, kot tudi pri uvodni izjavi. Pozivam druge kolege, da dajo prednost bolnikom.
poročevalka. - (SV) Gospa predsednica, skoraj 15 let je minilo od konca vojne v Bosni in natančno deset let, odkar so bobni napadi NATO sil prisilili srbske sile, da so zapustile Kosovo. Decembra bo tudi 17 let odkar sem sama prišla na Švedsko kot begunka zaradi vojne, ki je požgala mojo nekdanjo domovino in iz Bošnjakov, Hrvatov in Srbov, ki so prej živeli skupaj kot sosedje, naredila grenke sovražnike. Dejstvo, da se niti Bosna niti Kosovo niti nobena druga država Zahodnega Balkana ni vrnila od takrat v vojno, je zasluga EU in Nata. Toda čeprav je orožje utihnilo, pa zapuščina vojne živi naprej v politiki in družbi te regije. Edina možnost, da ljudje v teh državah premagajo preteklost, je v tem, da nadaljujejo po poti k članstvu v EU. Samo korenček in palica, ki tvorita ključno dinamiko pristopnega procesa, lahko prisilita vlade teh držav, da se osredotočijo na opravljanje dela in reform, ki lahko zaenkrat in za vedno utrdijo stabilnost in blaginjo na Zahodnem Balkanu.
Prva je, da obstaja temeljna razlika med državami, ki so trenutno vključene v proces širitve, in tistimi, ki so pristopile v letu 2004 in 2007. Države Zahodnega Balkana sta nekaj več kot pred desetletjem razdejala obsežna vojna in etnično čiščenje. Na srečo ni mogoče isto reči za Madžarsko, Estonijo in Romunijo. Toda to pomeni, da EU ne more preprosto kopirati priročnika od prejšnjih širitev in ga uporabiti za Balkan. Primer tega, ki ga omenjam v svojem poročilu, se navezuje na prepoved izročitve osumljenih zločincev, ki jih čaka obtožnica v drugih državah. Take prepovedi trenutno veljajo v vseh balkanskih državah, toda EU zaenkrat ne zahteva njihove odprave. Opravičilo za to je v tem, da za Slovaško in Poljsko na primer podobne zahteve niso veljale. Očitno bi moralo biti, zakaj ta analogija ne velja. Domnevam, da je na Slovaškem zelo malo osumljenih vojnih zločincev, ki se skrivajo pred pravico, toda lahko vam povem, da jih je v Srbiji in Bosni veliko več. Pravičnost je temelj, na katerem se lahko gradi sprava. Nekaznovanje vojnih zločincev je popolnoma nesprejemljivo in zato želim pozvati Komisijo in države članice, da še enkrat spregovorijo o možnosti, da prepričajo države v regiji, da sprejmejo ukrepe za usklajeno odpravo takih prepovedi.
Druga stvar, ki bi jo želela poudariti, je ta, da je pristopni proces, kot sem omenila, zelo strog in zahteven - in tudi mora biti. Če ne bomo postavili strogih zahtev in vztrajali, da se popolnoma izpolnijo, ne bomo dosegli nobenih rezultatov. Ko so zahteve tako stroge in jih je težko izpolniti, je zadnja stvar, ki bi jo morali narediti, da mečemo še več polen pod noge tistim državam, ki želijo postati članice, polen, ki nimajo ničesar skupnega z možnostjo držav, da dosežejo merila za članstvo EU.
predsednik Sveta. - (CS) Gospa predsednica, gospe in gospodje, hvaležen sem Evropskemu parlamentu za organizacijo tako pomembne razprave, kot je ta to popoldne. Z velikim zanimanjem sem prebral poročilo Anne Ibrisagic o prihodnji stabilizaciji in blaginji na Balkanu in osnutek resolucije o Bosni in Hercegovini, ki jo je sestavila Doris Pack. Svet se strinjam z večino tega, kar je bilo rečeno v poročilu, in delimo večino mnenj in skrbi, ki so bile izražene v povezavi z razmerami v Bosni in Hercegovini.
Svoje uvodne pripombe bi rad osredotočil neposredno na Bosno in Hercegovino, ker je tamkajšnja stabilnost bistvena za prihodnost Zahodnega Balkana kot celote in tudi ker sedanje razmere še dalje povzročajo zaskrbljenost. Svet je dejaven tako v oblikovanju kot izvajanju strategije za podporo varnosti in celovitosti Bosne in Hercegovine in v podpiranju reform, ki so potrebne za zagotavljanje mirne in uspešne prihodnosti. Zato ne morem sprejeti trditve, da Svet ne namenja dovolj pozornosti Bosni in Hercegovini.
Vsi vemo, da še vedno živimo s posledicami tragičnih dogodkov iz devetdesetih let, kot je tudi omenila gospa Ibrisagic. Bosna in Hercegovina, ki je bila desetletja simbol mirnega soobstoja narodov, kultur in religij, je postala območje pogubnega konflikta. Od takrat politika EU dela na stabilnosti in spravi, ki temeljita na obljubi evropske prihodnosti za celotno balkansko regijo. Kljub temu se še vedno pogosto soočamo z nasilno nacionalistično retoriko, ki je namenjena krepitvi nacionalnih razlik v Bosni in Hercegovini in preprečevanju nacionalne sprave. Čas, ki je pretekel, še ni razrešil teh konfliktov, niti ni zacelil ran med tremi narodi, ki sestavljajo Bosno in Hercegovino.
Kljub temu je presenetljivo, da se nacionalistična retorika in mnenja skladajo s skupnim interesom vseh balkanskih skupnosti in njihovimi političnimi predstavniki za evropsko prihodnost Bosne in Hercegovine. Prebivalci Bosne in Hercegovine se preprosto borijo za varnejše življenje in blaginjo. Želijo se premakniti naprej in zanašajo se na svojo državo, da se bo vključila v evropske in druge strukture kot zagotovilo za prihodnjo stabilnost. Čeprav lokalni politični voditelji veliko govorijo o prihodnosti Bosne in Hercegovine v EU, pa je iz njihovih dejanj težko razbrati kakršno koli resno zavezo temu programu. Konflikt med interesom za bolj evropsko usmeritev in nacionalizmom ustvarja realno tveganje, da - medtem ko preostala regija Zahodnega Balkana napreduje - bo Bosna in Hercegovina zaostala, zapletena v lastne notranje konflikte.
Zaskrbljenost glede takega prihodnjega razvoja pomeni, da država ostaja na vrhu našega akcijskega programa in središče neprestane pozornosti. Bosna in Hercegovina je bila in bo predmet intenzivnih pogajanj na vseh ravneh Sveta. Komisija in sekretariat Sveta razvijajo stike s partnerji v državi s prizadevanji, da se napreduje s političnim procesom in pomaga Bosni in Hercegovini, da ostane v koraku z ostalo regijo. Države članice z lastnimi prizadevanji na dvostranski ravni dopolnjujejo evropski program. Prav tako zelo cenimo pozornost, ki jo namenja Bosni in Hercegovini Parlament. Rad bi se zahvalil vsem članom tega parlamenta, ki so podprli vse ukrepe za stabilizacijo in politično zrelost v Bosni in Hercegovini.
Bosna in Hercegovina mora izvesti korenite spremembe svojih notranjih struktur in procesa odločanja. Razočarani smo nad pomanjkanjem napredka v okviru bosanskega sveta ministrov in državnega zbora. Precej zaostajajo za vsem, kar je potrebno. Nacionalna telesa je treba nujno okrepiti in izboljšati na operativni ravni tako, da se bodo videli pravi rezultati, vključno z bistvenim napredovanjem v programih, povezanih z EU. To je bistveno, saj se lahko EU ukvarja z Bosno in Hercegovino le kot celoto in ne z njenimi posameznimi deli. Prioritete evropskega partnerstva so prav tako jasne. Unija je zmeraj pripravljena pomagati, toda ne more in tudi ne bo sprejela nalog, ki jih morajo opraviti politiki Bosne in Hercegovine.
Kljub neprestanim nacionalističnim političnim programom spoznavamo, da sta kompromis in dogovor v Bosni in Hercegovini možna. Temu smo že bili priča pri sprejemanju dveh policijskih zakonov, ki sta na primer pripravila temelje za podpis Stabilizacijsko-pridružitvenega sporazuma ali rešitev vprašanja Brčkega, ki je zaznamovala dokončanje enega izmed bistvenih ciljev, ki jih je zastavil Svet za uresničevanje miru. Toda celo v teh primerih je bil napredek vedno dosežen in sporazumi so bili podpisani zadnji trenutek in pod znatnim pritiskom mednarodne skupnosti.
Zahteva se veliko zrelejši pristop. Zelo je pomembno, da se lokalni politični voditelji obnašajo odgovorno, pokažejo nekaj iniciative in se zavedajo, komu Bosna in Hercegovina zares pripada in kdo je odgovoren za njeno prihodnost. Prebivalci Bosne in Hercegovine si zaslužijo boljši rezultat iz glasov, ki jih vržejo v glasovalno skrinjico. To je vidik, ki ga lahko vi kot politiki pomagate podpreti bolj, kot kdor koli drug. Tak razvoj bi vodil do bistvenega napredka, kar zadeva prisotnost mednarodne skupnosti v Bosni in Hercegovini. Spremembe so bistvenega pomena. Veliko let je preteklo od podpisa mirovnega sporazuma in Bosna in Hercegovina se mora sedaj postaviti na lastne noge, odpraviti protektoristični način mišljenja in postati verodostojna in polnopravna država. Za dosego tega cilja je Svet za upravljanje miru v imenu mednarodne skupnosti sestavil seznam s petimi cilji in dvema pogojema, ki jih mora Bosna in Hercegovina izpolniti, preden se lahko dosežejo kakršne koli spremembe. To pomeni resnični preizkus zrelosti in ga EU popolnoma podpira.
Že velikokrat smo pozdravili lansko novembrsko Prudsko izjavo treh političnih vodij, v kateri so se obvezali, da bodo sodelovali v podpiranju razvoja Bosne in Hercegovine. Podpiramo sporazume, ki so bili doseženi, in pozivamo politične predstavnike, da nadaljujejo s prizadevanji za naslednje srečanje upravljalnega odbora Sveta za uresničevanje miru, ki bo konec junija. Trdno verjamem, da je mogoče nerešena vprašanja glede vladnega premoženja rešiti in ne bi smela postati ovira za rešitev. Toda pobude na politični ravni zahtevajo širšo podporo. Iz tega razloga bi rad pozval družbo v Bosni in Hercegovini kot celoto, da postane del reformnih prizadevanj. Zlasti vloga medijev mora biti bolj konstruktivna.
Poslanstvo EU je jasno. Za politično vodstvo Bosne in Hercegovine je nadvse pomembno, da tesneje sodeluje, da premaga zgodovinske razlike in popelje svojo državo nasproti tesnejšemu vključevanju v Evropo. EU bo v teh prizadevanjih vedno pripravljena pomagati, kar je bistveno ne le za Bosno in Hercegovino samo, pač pa tudi za širšo stabilnost in varnost regije. Vem, da lahko v tem procesu računamo na podporo članov tega parlamenta. Gospe in gospodje, ostajam vam hvaležen za to podporo.
član Komisije. - Gospa predsednica, vesel sem, da je ta teden Zahodni Balkan spet na programu Evropskega parlamenta. Zadnjih nekaj let se v regiji vrši zmerna stabilizacija, za katero ima zasluge tudi evropska perspektiva s končnim ciljem postati članica EU, ko bo vsaka država izpolnila vse pogoje. Pogajanja s Hrvaško so precej napredovala. Nekdanja jugoslovanska republika Makedonija je kandidatka, ki z veseljem pričakuje odprtje pogajanj, in vzpostavljeno imamo mrežo stabilizacijsko-pridružitvenih sporazumov. Stabilnost na Kosovu se je ohranjala skozi razvoj, ki se je odvijal lansko leto.
V tem kontekstu pozdravljam poročilo gospe Ibrisagic. Pravilno poudarja temeljni pomen tega, da se Zahodnemu Balkanu ponudi evropska prihodnost. Je glavna gonilna sila zelo potrebnih reform in večje stabilnosti na Zahodnem Balkanu. Deset let po grozovitih dogodkih na Kosovem bi se morali spomniti moči evropske perspektive. Še danes pomaga utrjevati stabilnost in mir v regiji, ki je uspešno naše prednje dvorišče - ne zadnje dvorišče, ampak prednje dvorišče.
Pristopna pogajanja s Hrvaško so do nedavnega potekala v redu. Zato je Komisija novembra 2008 predlagala okvirni načrt za končno fazo pristopnih pogajanj do konca leta 2009, pod pogojem, da Hrvaška izpolni pogoje. Dela je še veliko in večino reform mora pospešiti Hrvaška. Na žalost pa so pogajanja trenutno ustavljena zaradi mejnega spora med Hrvaško in Slovenijo. To je dvostransko vprašanje, ki je de facto postalo evropski problem.
Od januarja sem s tesnim sodelovanjem s češkim predsedstvom in triom češke, francoske in švedske vlade prevzel pobudo za lažjo rešitev. Cilj je najti rešitev za mejno vprašanje in omogočiti nadaljevanje pristopnih pogajanj EU s Hrvaško. To delo še vedno poteka in potrebovali smo veliko potrpljenja in volje, da smo ohranili zagon in napredek. Včeraj smo se ves dan pogovarjali z zunanjima ministroma Slovenije in Hrvaške in s tremi državami. Želim verjeti, da smo blizu temu, da najdemo pot naprej in premagamo te ovire, tako da lahko v kratkem nadaljujemo s pristopnimi pogajanji s Hrvaško.
Glede Nekdanje jugoslovanske republike Makedonije pozdravljam splošno zadovoljivo izvedbo predsedniških in občinskih volitev. Zadnjih nekaj mesecev smo vztrajali na pomenu teh volitev za evropsko prihodnost te države. Država se je odzvala na naše sporočilo pozitivno in tako potrdila svojo pripravljenost, da se premakne naprej v pristopnem procesu. Toda ključnih prioritet za reformo ne smemo pozabiti. Sedaj je čas za pospešitev prizadevanj, da se doseže pragove, ki so bili določeni za odprtje pristopnih pogajanj.
Zahvalil bi se rad Doris Pack za njen predlog in pozdravljam priložnost, da danes z vami razpravljam o Bosni in Hercegovini ob zelo pomembnem trenutku. Lani je Bosna in Hercegovina napredovala na poti k evropski integraciji, zlasti s podpisom SPS in začetkom veljavnosti začasnega sporazuma. V zadnjih mesecih je bil razvoj pozitiven, vključno s Prudskim sporazumom, napredovanjem vprašanja Brčkega in korakom za popis leta 2011. Prav tako izvedba začasnega sporazuma SPS precej napreduje.
Nazadnje če pogledamo na splošno leto 2009 in regijo Zahodnega Balkana kot celoto, vidimo, da se je zgodil precejšen napredek na področju liberalizacije vizumske ureditve, kar po mojem mnenju dokazuje, da se države ob pravih pobudah odzovejo z učinkovitimi reformami. Področje enotne politike EU je verjetno tisto, ki je navadnim ljudem - navadnim državljanom - Zahodnega Balkana najbolj pomembno. Upamo, da bomo predlog za potovanje brez vizumov predložili do konca češkega predsedovanja za tiste države, ki so na tem področju najbolj napredne in so izpolnile določene pogoje. To bi lahko omogočilo odločitve s strani Sveta, da se do konca leta 2009 omogoči potovanje brez vizumov za najbolj napredne države.
Glede na to, da je možno opaziti monopolistično tržno moč v bistvenih gospodarskih sektorjih v regiji, tako stanje postavlja dvojno oviro, zlasti če gre ta z roko v roki z vezmi političnih strank. Interni razvoj stagnira in evropskih podjetij ni. Prvi primer tega je neoviran vzpon Delta Holdinga v Srbiji s svojim vplivnim direktorjem Miroslavom Miškovićem kot "hobotnico" na čelu. Komisar ga je srečal lani oktobra.
v imenu skupine PPE-DE. - (DE) Gospa predsednica, gospe in gospodje, lansko jesen smo se - po tako imenovanem Prudskem sporazumu med predstavniki treh glavnih strank v Bosni in Hercegovini o skupnih političnih korakih na številnih političnih področjih - odpovedali vsakemu upanju, da bi nekaj res spremenilo politično življenje. Kje smo danes? Večinoma so to bile prazne obljube, ki so pod drobnogledom izpuhtele v zrak. Etnična delitev v Bosni in Hercegovini se je poglobila. Pomanjkanje zaupanja je naraslo. Z ljudmi se manipulira z neodgovornimi politikami, ki temeljijo zgolj na etničnih merilih, namesto da bi se reševale realne težave. Vsi v Bosni in Hercegovini potrebujejo možnost dobrega izobraževanja, vsi potrebujejo dober pravosodni sistem, delovna mesta; na kratko, potrebujejo upanje na boljšo prihodnost.
Toda težko je priti na dan, ker se politična strankarska mreža razteza po celi državi. Tistih nekaj delovnih mest, ki je na voljo, je odvisnih od dobre volje strank. Visokemu predstavniku želimo vso srečo pri odvezovanju gordijskega vozla pasivnosti politikov, laissez-faire in laissez-aller, tako da se bosta mir in stabilnost končno vrnila in da bo prihodnost ljudi bolj rožnata, kot je sedaj.
Rad bi se navezal na tisto, kar je rekel komisar Rehn, saj se mi zdi, da je bilo to najpomembnejše sporočilo v tej razpravi; namreč da proces integracije, približevanje držav jugovzhodne Evrope, ne bi smel biti prekinjen, ne samo v interesu teh držav, pač pa tudi v našem lastnem interesu. Komisar je dejal, da morate biti v Komisiji realni. Morda bi v tem parlamentu lahko bili malo bolj idealistični, toda na koncu koncev moramo biti tudi mi stvarni. Pot je dolga in težavna in cilj ne bo dosežen čez noč. Zato so pripombe, ki jih slišim od nekaterih, vključno s "pustimo Hrvaški, da se pridruži, in tako bo s tem za nekaj časa konec," napačen znak. Nič od tega, k čemur je pozvala in upravičeno zahtevala gospa Pack, se ne bo zgodilo, če bodo ljudje tam imeli občutek, da ne glede na vse v Evropski uniji niso dobrodošli in se bo njihov pristop tako ali tako zavlekel.
v imenu skupine ALDE. - (DA) Gospod predsednik, glavni namen resolucije gospe Ibrisagic o Zahodnem Balkanu je povsem jasen. Poudarila je korelacijo med reformami v regiji in verjetnostjo držav, da bodo pristopile k EU. To je dinamika, ki smo jo tako čudovito uporabili med zadnjo veliko širitvijo EU. Resolucija opredeljuje številna praktična področja, kjer bi te države lahko izboljšale svojo učinkovitost, in tudi veliko zloglasnih težav, ki pestijo regijo. Toda zame je danes enako pomembno, da pozovemo tiste države, politike in ljudi, da se morajo držati svojega dela dogovora. Tudi oni morajo zavzeti aktivno vlogo v procesu, saj ni le Evropska unija tista, od katere se pričakuje, da bo izpolnila svoj del obljub. Poleg tega je treba proces vključevanja spodbujati tudi znotraj teh držav. To pomeni, da se morajo bojevati s korupcijo in kriminalom ter ustvariti trdno civilno družbo ter na znanju temelječa gospodarstva in družbe. To je proces, ki bi ga radi videli, tako da se lahko veselimo dejstva, da bodo vse države Zahodnega Balkana nekega dne postale polnopravne članice Evropske unije, ki bo temelj za zagotavljanje miru, varnosti in sodelovanja - tudi v tistem delu Evrope.
Predvsem ne moremo sprejeti ironičnega tona poročila, katerega že naslov "Utrditev stabilnosti in blaginje na Zahodnem Balkanu" je osupljivo hipokritski. V osupljivem poročilu, ki dejansko z očitnim namenom pripravlja vstop novih držav, namreč Bosne, tako imenovane Makedonije, Albanije in - zakaj ne - tudi Kosova, je napisano, kot da je sedanje stanje na Balkanu stabilno in popolnoma ignorira veliko tekmo, ki jo igrata dve veliki sili, ZDA in Nemčija, ki sta vestno sodelovali v političnem razdoru cele regije.
Odločitev mnogih držav EU in ZDA, da priznajo Kosovo kot neodvisno državo, je prav tako ustvarila nove delitve v regiji, ki je že tako utrpela škodo zaradi delitve v preteklosti. Sedaj že vemo, da se Kosovo ne more pridružiti EU, saj ga nekatere države ne bodo priznale, in zgodba je podobna pri pridruževanju ZN. Za razliko od tega pa sosednje Srbija, Črna gora in Makedonija počasi napredujejo proti članstvu EU. Tako bi lahko Kosovo končalo kot osamljena enklava, prikrajšana za članstvo EU, vendar bi še desetletja prejemalo sredstva davkoplačevalcev EU.
- (CS) Gospe in gospodje, celo v obdobju gospodarske krize EU ne sme pozabiti obljube, ki jo je dala državam Zahodnega Balkana v smislu prihodnje širitve EU. Zato pozdravljam to razpravo in jasno potrditev zaveze za prihodnjo širitev. Evropsko vključevanje je v bistvenem interesu vseh prebivalcev Bosne in Hercegovine, države, ki ji v današnji razpravi posvečamo posebno pozornost. V tem okviru je potrebno povedati, da je bila obljuba glede EU članstva ponujena Bosni in Hercegovini kot eni državi in ne njenim posameznim delom. Iz tega razloga - in to smo tukaj že večkrat ponovili - morajo biti učinkovite reforme, ki so potrebne za vstop v EU, izvedene. Ustavna reforma Bosne in Hercegovine bi morala imeti za rezultat delujočo centralizirano državo z ustreznimi zakonodajnimi, proračunskimi, izvršilnimi in sodnimi oblastmi, ki bi ji omogočale ohranjati delujoč enotni trg, zasledovati politično in družbeno kohezijo ter braniti državne interese v tujini, vključno, nekega dne, v EU. Rad bi zaključil s tem, da pozovem države Zahodnega Balkana, Svet in Komisijo, da okrepijo prizadevanja za ukinitev vizumske ureditve. Stiki brez vizumov in prosto gibanje oseb bi bili v veliko pomoč državam Zahodnega Balkana pri njihovi poti k članstvu v EU.
Gospod Swoboda je pravkar dejal, da je težava z razvojem tam, da prevladuje občutek, da ne glede na spremembe država še vedno ne bo vstopila v Unijo. Toda ko se pogovarjam s tamkajšnjimi ljudmi, pa dobim ravno nasprotni vtis, namreč govorijo "Tudi če nič ne storimo, bomo še vedno vstopili v EU, ker nas tako zelo želijo imeti." O kateri koli napačni predstavi že govorimo, znebiti se moramo obeh.
Ne govorim o širitvi, kar je potrebno, je predvsem to, da se spodbudi vključevanje držav in regij Balkana. Da, pokazati moramo, da smo zahtevni, da zahtevamo demokracijo in pravico, toda da uporabljamo te zahteve neprestano za zavračanje vključevanja, je po mojem mnenju osnovna politična napaka. Kot dokaz navajam ta vprašanja med drugim kot dvostranske konflikte. Strinjati se moramo - in to izhaja iz poročila - o procesu za reševanje dvostranskih vprašanj, toda brez blokiranja pristopnega procesa. To je en način za izgradnjo in spremembo naše Evropske unije, razširjene, ki bo vključevala vse balkanske države.
Odkar je Jugoslavija razpadla leta 1992, so bili poskusi, da se Bosno in Hercegovino združi v enotno državo, toda brez smisla. Menim, da to v bližnji ali daljni prihodnosti ne bo mogoče. Sporazum med tremi narodi in njihovimi političnimi vodji glede učinkovite vlade je mogoč le, če se nihče več ne počuti ogrožen s strani drugih ali zunanjega sveta. Šele ko se bodo visoki predstavnik EU in tuji vojaki umaknili iz te države, bo kompromis mogoč. Do takrat bo stagnacija trajala.
predsednik Sveta. - (CS) Gospod predsednik, gospe in gospodje, rad bi se vam zahvalil za zelo koristno razpravo. Prav tako sem vesel, da so države članice EU na splošno podprle zamisel o liberalizaciji vizumske ureditve za države Zahodnega Balkana. Rad bi izrazil moje popolno strinjanje z izjavo gospoda Roučeka, ki je v tem pogledu izrazil glasen poziv, saj je krepitev osebnih stikov med državljani Zahodnega Balkana in državljani EU prav gotovo pozitivni korak, ki bo pomagal preseči občutek osame, ki ga občutijo nekatere teh držav in ki bo pomagal ustvariti Evropo brez preprek. Prav tako trdno verjamem, da gospodarska kriza, v kateri smo se danes znašli, ne sme postati izgovor, za upočasnitev širitvenega procesa, kot so dejali govorci kot na primer gospod Rouček. Ravno nasprotno, zlasti je pomembno za stabilnost regije, da proces ne izgubi zagona.
Prav tako sem vesel, da je bil dosežen napredek v pogajanjih s prošnjo Črne gore, da pristopi k EU, ki jo je Svet pravkar predal Komisiji v sestavo. Predsedstvo meni, da je ta korak zelo pomemben znak za celotno regijo. Prav tako menimo, da je pomembna odprava blokade glede pristopnih pogovorov s Hrvaško. Menimo, da za širitveni program ne pomaga, če je obremenjen z dvostranskimi vprašanji. Napredek glede evropskega vključevanja s srbijo še je naprej izziv in je pogojeno s polnim sodelovanjem z zadevnim mednarodnim sodiščem, vključno s prijetjem in predajo preostalih obtožencev. Predsedstvo se trudi, da bi se začel s strani EU uporabljati začasni sporazum o trgovini in trgovinskih zadevah, prav tako si prizadeva za začetek ratifikacijskega procesa Stabilizacijsko-pridružitvenega sporazuma, ki je bil podpisan lani. Pomen stabilizacijskega in pristopnega procesa za reforme v Srbiji in za podporo večinoma proevropske vlade je nedvomen. Predsedniške in lokalne volitve v Nekdanji jugoslovanski republiki Makedoniji so izpolnile večino mednarodnih standardov in splošno priznanih pogojev za svobodno in demokratično izvajanje volitev. Toda jasno je, da bo brez rešitve dvostranskega spora glede imena države napredek po poti do statusa kandidatke minimalen.
Kar zadeva Bosno in Hercegovino, se država mora premakniti naprej. Odvisnost od mednarodne skupnosti ni v pomoč, ampak bolj razjeda načelo odgovornosti in jemlje odgovornost lokalnim politikom, kot je gospod Swoboda pravilno ugotovil. Izkoristil bi priložnost in pozval politične voditelje Bosne in Hercegovine, da aktivno združijo sile s ciljem voditi državo k boljši prihodnosti. Protiproduktivno je vračati se k politiki, ki temelji na etničnih načelih, kot je lepo povedala Doris Pack. Načrtovan prehod od urada visokega predstavnika do okrepljenega urada posebnega predstavnika EU pomeni, da se ne bosta ne mednarodna skupnost ne EU umaknili iz Bosne in Hercegovine. Nasprotno, EU je tam, da pomaga, in se popolnoma zaveda dejstva, da Bosna in Hercegovina ni le še ena kandidatka, ampak zelo poseben primer z zelo občutljivimi težavami in vprašanji. EU kot del svoje strategije načrtuje urad in policijo za mir in bo v Bosni in Hercegovini pripravljena prevzeti vse usklajevalne dejavnosti od mednarodne skupnosti. Toda to bomo storili šele, ko bo Bosna in Hercegovina sama pokazala, da je pripravljena na tako pomembno kvalitativno spremembo. Prvi velik korak k Evropi je bil narejen s podpisom Stabilizacijsko-pridružitvenega sporazuma, toda to je bil šele začetek. Pripravljeni smo nadaljevati z zagotavljanjem pomoči v tem neizogibno dolgem procesu.
2009 je pomembno leto in lahko bi bilo odločilno za Bosno in Hercegovino. Najprej, prehod iz urada visokega predstavnika na urad posebnega predstavnika EU se bo zgodil kmalu. Predstavlja pomemben korak stran od odvisnosti Bosne in Hercegovine. Drugič, obdobje po naslednjih splošnih volitvah leta 2010 bi bilo treba polno izkoristiti za spodbujanje bistvenega programa reform, vključno z ustavno reformo, kot je pravilno izpostavila gospa Peck. Tretjič, celotna regija napreduje. Bosni in Hercegovini se preprosto ne sme dovoliti, da zaostane. Gospod predsednik, gospe in gospodje, rad bi zaključim z nečim, kar vsi želimo. Želimo, da Bosna in Hercegovina doseže napredek. Cenimo podporo, ki jo prejemamo od spoštovanih članov Evropskega parlamenta za doseganje tega cilja.
Strinjam se z gospodom Maatenom, da si vse države Zahodnega Balkana delijo stališče, da se bodo nekega dne lahko pridružile Evropski uniji, če izpolnijo pogoje EU članstva, kot temeljijo na köbenhavnskih merilih. To je tudi res za Bosno in Hercegovino; v primeru pogojev, ki veljajo za njih, ne bo nobenih bližnjic ali oprostitev, in če kdo predvideva, da bodo, se moti. Zelo je pomembno, da ta pravilen način razmišljanja zavzame trdno oporo v lastnih političnih razpravah Bosne in Hercegovine, tako da lahko njeni državljani sami pridejo do zaključkov, kakšno vrsto politike lahko pričakujejo od demokratično izvoljenih politikov.
Prihodnost Bosne in Hercegovine vidim kot sledi, in moje stališče sloni na sodelovanju s Javierjem Solano, s katerim smo sestavili več sporočil o prihodnosti države in vlogi Evropske unije tam. Najprej je naš cilj nadaljevati od dejtonskega obdobja do bruseljskega obdobja, to je od obdobja visokega predstavnika mednarodne skupnosti do okrepljene prisotnosti Evropske unije v Bosni in Hercegovini. To verjetno pomeni tudi sistem več funkcij v primeru posebnega predstavnika EU in vodje predstavništva Evropske komisije, tako da lahko izkoristimo politične in gospodarske vire Evropske unije na najboljši možni način.
To vprašanje ima tudi politični pomen, ker je preveč lahko kriviti mednarodno skupnost za težave Bosne in Hercegovine, če se ljudje nočejo pogledati v ogledalo. Prelahko je kriviti visokega predstavnika, ko bi se morali pogajati in poskusiti doseči dogovor s svojimi kolegi v državi. Upam, da se bo v tem pogledu politična kultura Bosne in Hercegovine izboljšala in dozorela ter da bodo tudi državni mediji prevzeli odgovornost za to, da negativen in nacionalistični jezik ne dobi še več prostora, kot to velja sedaj.
To je sporočilo, ki bi ga rada poslala 500 milijonom Evropejcev, ki bodo kmalu izbrali nov parlament, vladam držav članic, Komisiji ter ljudem in politikom Zahodnega Balkana. To je sporočilo, ki je še zlasti pomembno, da se pošlje v času, ko gospodarska kriza grozi, da bo vodila k temu, da bo vedno več ljudi in politikov v Evropi želelo zapreti vrata za seboj in ne bo dovolilo drugim, da bi na naši celini živeli, delali in trgovali, kjer želijo. Zato prav tako upam, da bo to sporočilo, katerega si bodo odnesli moji kolegi iz tega parlamenta s seboj v bližajočo se volilno kampanjo. Če je Evropa postala neprijaznejša in zagledana vase, potem je prednostna naloga nas, ki smo v tej dvorani, da jo spet naredimo prijazno in odprto.
Oba moja kolega in sam smo želeli zagotoviti, da ta resolucija potrdi to dejstvo v bistvu in v podrobnostih interakcije EU z državami na tem območju. v bistvu in v podrobnostih interakcije EU z državami na tem območju. Kot sem poudaril v spremembah smo zaskrbljeni zaradi številnih vprašanj: vizumska ureditev, proces obveščanja državljanov o EU, gospodarsko sodelovanje z državami Zahodnega Balkana, pravice manjšin, študijski programi v EU za mlade iz te regije, krepitev medparlamentarnega dialoga preden se te države pridružijo EU.
v pisni obliki. - (HU) Politika širitve evropske unije je najboljši instrument, ki je na razpolago za ohranjanje stabilnosti in miru v regiji Zahodnega Balkana. Upamo, da bomo lahko leta 2011 med madžarskim predsedovanjem pozdravili Hrvaško, toda to je odvisno od tega, ali se bo končno Hrvaška sporazumela s Slovenijo o pričetku dvostranskih pogajanj z mednarodno mediacijo glede meje v Piranskem zalivu. Namen pogovorov o Piranskem zalivu je razrešiti trenutni mejni spor med dvema državama, brez česar Hrvaška prav gotovo ne bo mogla postati članica Skupnosti. Drug pogoj je, da Hrvaška polno sodeluje z Mednarodnim kazenskim sodiščem v Haagu pri iskanju in izročanju vojnih zločincev.
11. junija 2007 je Svet na prvem neformalnem srečanju ministrov glede vprašanj invalidnosti sprejel jasno stališče, da podpre Konvencijo ZN o pravicah invalidov. Na tem srečanju je Svet odobril Konvencijo ZN kot osnovni korak za podporo, varovanje in ustrezno izvajanje človekovih pravic in temeljnih svoboščin za vse invalide. Istočasno so se ministri obvezali, da bodo nadalje podpirali razvoj ustreznih politik s ciljem varovanja celovitega izvajanja Konvencije. Pozvali so Komisijo, da zagotovi, da nove prednostne naloge evropskega akcijskega načrta na področju invalidov prispevajo k učinkoviti izvedbi Konvencije ZN.
V svoji resoluciji glede dejavnosti, povezanimi z evropskim letom enakih možnosti 2007, ki so bile sprejete decembra 2007, je Svet pozval Komisijo in države članice, da nadaljujejo s procesom podpisa, sklenitve in ratifikacije Konvencije ZN v skladu z njihovimi pooblastili. 1. marca 2008 je Svet sprejel resolucijo o stališču do invalidov v Evropski uniji. Svet je v resoluciji pozval države članice in Komisijo, da v skladu s svojimi pooblastili zagotovijo, da imajo invalidi dostop do vseh človekovih pravic. To pomeni ratifikacijo, sklenitev in izvedbo Konvencije ZN, vključno s skupnimi evropskimi rešitvami v okviru vodenega in usklajenega pristopa do izvajanja te konvencije. Svet je naknadno od Komisije prejel osnutek sklepa Sveta o potrditvi Konvencije ZN o pravicah invalidov s strani Evropske skupnosti. Pregled tega predloga se je začel konec lanskega leta in Svet še ga vedno obravnava.
Gospe in gospodje, kot poudarja vaše poročilo, iz poročila izhaja vrsta vprašanj v zvezi s pooblastili in ta vprašanja zahtevajo nadaljnjo razpravo v Svetu. Toda predsedstvo se je obvezalo, da bo poskusilo in zaključilo pogajanja čim prej, da Konvencijo čim prej potrdi Skupnost. Rad bi se zahvalil Parlamentu za interes, ki ga je izkazal glede tega vprašanja. Predsedstvo vas bo še naprej obveščalo o napredku pri razgovorih, ki potekajo v Svetu.
poročevalka. - (BG) Minister, komisar, gospe in gospodje, danes, ko razpravljamo o poročilih Evropskega parlamenta o Konvenciji ZN o invalidih, njenem izbirnem protokolu in izjavi o teh dveh dokumentih s strani Odbora za zaposlovanje in socialne zadeve, bi vas rada pomnila da invalidi štejejo več kot 10 % prebivalstva Evropske unije in v svetu. Glede na podatke Svetovne zdravstvene organizacije ta odstotek še raste zaradi povišanja celotnega prebivalstva na Zemlji, zaradi napredkov v medicini in svetovnega trenda v staranju prebivalstva.
Kolegi parlamentarci, Evropski parlament je vedno vztrajno podpiral vsako prizadevanje Skupnosti pri oblikovanju, izvajanju in uveljavljanju zakonodaje glede enakih možnosti in nediskriminacije invalidov. Ko se postavi vprašanje invalidov, naše politične razlike izginejo, kadar se gre za končni cilj, to je, da zagotovimo večjo kakovost življenja in dela. Seveda obstajajo različni pogledi glede tega, kako lahko dosežemo naš cilj, toda s skoraj soglasno odločitvijo - le en glas ni bil za - je Odbor za zaposlovanje in socialne zadeve dokazal, da je razlike treba preseči, da se dosežejo razumne, dolgoročne in trajnostne rešitve.
Kolegi, verjamem, da so naše odločitve, odločitve Evropskega parlamenta, zelo pomembne za invalide v Evropski uniji. Na tej točki bi rada vašo pozornost pritegnila na dejstvo, da se pristojnosti, ki izvirajo iz izvajanja Konvencije ZN in izbirnega protokola, delijo med Skupnost in njene države članice. Izvajanje izbirnega protokola je pomembno iz stališča, da se ponudi priložnost posameznikom ali skupini ljudi, da lahko obvestijo Odbor ZN za invalide glede kršitev pravic, ki izhajajo iz Konvencije. Pomembno je poudariti, da bo ta možnost na razpolago, ko bodo nacionalni instrumenti pravnega varstva izčrpani.
Evropski parlament je podal zelo pomembna stališča, ki so mi jasna, v resoluciji o položaju žensk invalidk, ki je bila sprejeta leta 2007. Posebnemu položaju žensk in deklet je prav tako potrebno nameniti vso pozornost pri izvajanju Konvencije ZN. Na žalost so le 4 države članice EU ratificirale Konvencijo in protokol. Potrebujemo načelo enakosti med spoloma v politikah EU o ljudeh-invalidih, zlasti glede dostopa do dela in vključevanja na delovnem mestu. Treba je zavarovati izobraževanje, nediskriminacijo in pravico do dela.
Rada bi poudarila, da Evropska unija spodbuja aktivno vključevanje invalidov in njihovo celovito sodelovanje v družbi. To je pristop, ki je v jedru Konvencije ZN o pravicah invalidov. Zato pozivamo, da se te mednarodne listine nujno ratificirajo s strani držav članic Evropske unije in prav tako pozivamo k aktivnemu vključevanju invalidov in organizacij, ki jih zastopajo, v proces spremljanja in izvajanja teh listin. Prav tako pozivamo vodilne v državah članicah in Skupnost, da zagotovijo prost dostop in distribucijo ...
Od takrat smo dosegli pravno zavezujočo konvencijo, kar je po mojem mnenju zgodovinsko. To je prelomnica, toda kar sem povedala leta 2003, bom povedala še enkrat. Če želi biti EU v tej razpravi kredibilna, mora slediti z vzgledom. Mednarodne pogodbe o človekovih pravicah ne služijo ničemur, če jih države ne podpišejo, ratificirajo in izvajajo. Da, vse države članice so podpisale, toda vse niso podpisale protokola. Večina jih ni ratificirala in prav gotovo niso konvencije izvedle - k čemur smo pozivali v številnih parlamentarnih poročilih.
Istočasno pozivamo države članice, da ratificirajo izbirni protokol, tako da bo Konvencija ZN dobila mednarodni odbor za pritožbe. Lahko vam povem, kako je to pomembno, če govorim za svojo državo. Do sedaj je bil invalidom zavrnjen enak dostop do izobraževanja. Samo 15 % otrok invalidov je vključenih v šolski sistem. Zahtevki za dostop, ki jih vložijo invalidi, se v moji državi obidejo s pomočjo ukan pri razlagah. Zato moramo spet protestirati proti dejstvu, da se to še vedno dogaja, in varovati polno družbeno sodelovanje invalidov v vsej EU v prihodnosti.
Gospod predsednik, zelo sem ponosen, da sem bil prisoten v Sadler's Wells leta 2001, ob začetku kampanje za Konvencijo. Zelo sem ponosen, da so člani tega parlamenta igrali vodilno vlogo pri podpiranju sestavljanja Konvencije. Ponosen sem, da sem bil v Pododboru za človekove pravice v Ženevi, ki deluje v okviru Komisije za človekove pravice in Sveta, da sem lobiral za ta sporazum. Zelo sem ponosen, da sta Evropska komisija in Evropska skupnost prvič podpisala instrument za človekove pravice. Zelo sem ponosen, da je konvencija, kjer je prišlo najhitreje do dogovora v zgodovini Združenih narodov, toda od vsega sem najbolj ponosen, da so invalidi in njihove organizacije igrali polno vlogo pri njeni sestavi in dogovoru.
predsednik Sveta. - (CS) Gospod predsednik, gospe in gospodje, mislim, da se strinjamo, da čeprav je v zadnjih letih in desetletjih EU precej napredovala pri boju z diskriminacijo invalidov, je stanje daleč od zadovoljivega. Danes in vsak dan, ta mesec, teden, na današnji dan, na deset tisoče, sto tisoče EU državljanov invalidov trpi zaradi diskriminacije. Diskriminirani so na trgu dela, storitvenem sektorju in v prometu. Diskriminirani so zaradi slabšega dostopa do javnih storitev in pogosto zaradi dostopa do nekaterih javnih storitev, kot je na primer izobraževanje na vsaki ravni. Prepričan sem, da se strinjamo, da je glavni problem, s katerim se srečujemo na tem področju, socialna izključenost naših sodržavljanov invalidov. Za reševanje tega potrebujemo cel niz zakonskih aktov, ki bodo preprečili diskriminacijo, in istočasno prav tako potrebujemo delujoč sistem socialnih storitev, ki bodo ključni instrument ne le za omejevanje družbene izključenosti, ampak tudi za vnašanje socialne vključenosti. Največja težava, na katero naletijo invalidi, je seveda njihova višja reven nezaposlenosti.
V gospodarskih težavah, ki trenutno pestijo EU, vsi vemo, da so naši državljani invalidi tisti, ki plačujejo najvišjo ceno za slabše stanje na trgu dela. Razpoložljivost zaposlitvenih možnosti je zanje slabša, kot je bila v časih blaginje. Pogosto plačujejo za to, ker imajo slabše kvalifikacije in izobrazbene strukture kot ostalo prebivalstvo in to ima seveda negativne posledice na njihove možnosti vključevanja na trg dela. Pogosto naletijo na veliko slabši dostop do izobraževanja, običajnih šol in izobraževalnih ustanov, kot je pravilno izpostavila gospa Schroedter. Prav tako bi rad dejal, da se popolnoma zavedamo raznovrstne diskriminacije, s katero se soočajo mnogi invalidi, kot je poudarila gospa Breyer. In tukaj bi rad dejal, da konvencija, o kateri razpravljamo, vključuje določene člene, ki se uporabljajo za ženske, tako da raznovrstna diskriminacija tukaj ni bila pozabljena. Trenutno moramo seveda zaploskati 7 državam, ki so ratificirale Konvencijo. So vzgled za ostale države, ki še ta postopek morajo dokončati. Jasen poziv gospe Lynne, da se pospeši proces ratifikacije, je pomemben, toda po drugi strani moramo spoštovati dejstvo, da ima ratifikacija pravila, da je ta pravila treba spoštovati in da se ta pravila pogosto med državami članicami razlikujejo in treba jih je upoštevati.
Prav tako bi rad pozdravil izjave, ki smo jih danes slišali, na primer od gospe Plumb, ki je izpostavila bistveno vlogo partnerjev prostovoljnih sektorjev pri razvoju in izvedbi politik, ki se navezujejo na naše sodržavljane invalide, ki poskušajo omejiti diskriminacijo, socialno izključenost invalidov in jih družbeno vključiti. Rad bi le dejal, da je Svet posvetil veliko pozornost tej zadevi in da predsedstvo daje močan poudarek sodelovanju partnerjev iz prostovoljnih sektorjev. V duhu našega slogana "Evropa brez ovir" smo tudi povabili predstavnike invalidov na dogodke, ki so povezani s tem vprašanjem. Pod sponzorstvom predsedstva se je odvilo več dogodkov, ki so jih pripravile organizacije invalidov.
Rad bi omenil srečanje Sveta Evropskega invalidskega foruma, ki je potekal v Pragi med 28. februarjem in 1. marcem 2009. Tudi ta teden se je odvijala mednarodna konferenca z naslovom "Evropa brez ovir". Pripravil jo je češki nacionalni svet za invalide. Konferenca se je odvijala neposredno pod okriljem predsedstva in je sestavljala enega izmed dogodkov predsedstva. Kot udeleženec lahko potrdim, da je bila Konvencija ZN o pravicah invalidov ena od glavnih točk na dnevnem redu konference. Predsedstvo je odločeno, da bo razvijalo bistvene dejavnosti na tem področju, vključno z rednimi stiki s partnerji prostovoljnih sektorjev na vseevropski ravni.
Rad bi zaključil s tem, da poudarim zbliževanje evropskega akcijskega načrta o invalidnosti in Konvencije ZN kot tudi rezultatov, ki so bili doseženi pri izvajanju akcijskega načrta, ki daje poseben poudarek dostojanstvu, temeljnim pravicam, zaščiti pred diskriminacijo, pravičnosti in socialni koheziji. Sedaj je splošno priznano, da je upoštevanje vprašanja invalidov ključ za njegovo reševanje. V ta namen je akcijski načrt o invalidnosti podprl dostop do socialnih storitev in povečal dostop do blaga in storitev. Trdno verjamem, da bo EU nadaljevala s pozitivnimi koraki, ki jih želi popeljati nasproti celoviti socialni vključenosti in celoviti integraciji sodržavljanov invalidov.
Pravice invalidov se redno kršijo. Pred kratkim se je v mojem domačem kraju Poznań pripetil dogodek, ki je za to značilen. Član poljskega nacionalnega parlamenta je parkiral avto na kraju, rezerviranem za invalide. Presenetljivo je, da ima ta član parlamenta prijatelja, ki je invalid. Zakaj to omenjam? Ker nobeni zakoni, konvencije ali listine ne bodo izboljšali položaja invalidov, če bodo javni uradniki odprto in brez kazni kršili predpise, ki so bili uvedeni izključno za pomoč invalidom, da bi živeli in delali. Konvencije so seveda zelo pomembne, toda enako pomembna je pristna, zanesljiva in celovita izvedba. Invalidi niso zadovoljni s pravicami, ki jih imajo le na papirju. Invalidi računajo na resnične spremembe, ki jim bodo dale enake možnosti. Najlepša hvala.
Nazadnje, člani Odbora za notranji trg in varstvo potrošnikov so poskušali uvesti več preglednosti v povezavi s pogoji potrjevanja gradbenih proizvodov, več preglednosti v povezavi z vlogo podjetij pri postopku potrjevanja in prav tako več preglednosti pri razjasnitvi pogojev za dostop do oznake ES, pri tem pa jasno ločevanje načinov dostopa za proizvode, ki so zajeti s usklajenimi standardi, od načinov, ki so rezervirani za proizvode, ki so in ki niso pogosto imenovani kot inovativni proizvodi.
V skladu z načeli Akta o malih podjetjih, ki je bil, kot sem poudaril, izjemno toplo sprejet v tem parlamentu, predlog Komisije navaja poenostavljene postopke za mikro podjetja, kadar gre za proizvode, ki ne povzročajo resnih skrbi glede varnosti. Želel bi, da se ta pristop ne spremeni - je eden ključnih točk tega predloga. To je zato, ker v praksi je v številnih družinah gradbenih proizvodov - kot so okna, notranja vrata in podi - tako, da je obstoj zelo malih proizvajalcev precejšnjega pomena za delovanje trga in je v interesu potrošnikov. Potencial teh malih proizvajalcev je treba učinkovito izkoristiti v korist evropske gradbene industrije.
Ne delim mnenja, da je treba predpisati prijavo nevarnih snovi tako, da se gre še dlje od pravil, ki smo jih že določili v skladu z uredbo REACH. Zagotavljam vam, da pravila v uredbah REACH zajemajo vse - nič več ni, kar bi morali narediti za gradbeni sektor - vse skrbi, ki sem jih slišal, so izčrpno zajete z uredbo REACH. Resnično se sprašujem o smislu tega, da bi imeli izčrpno, celovito zakonodajo o kemikalijah, če bi nato uvajali nove uredbe za posamezne proizvode, ki bi se od te zakonodaje oddaljile. Komisija nikakor ne bo podprla take ideje.
Ker je gradbeništvo eden izmed sektorjev, kjer se načelo vzajemnega priznavanja pogosto krši, pozdravljam predlagano uredbo o trženju gradbenih proizvodov. Je izčrpen zalogaj zakonodaje, katerega namen je posodobiti 20 let staro direktivo o gradbenih proizvodih in več uredb. Ta uredba spreminja zahtevo glede izjave o skladnosti, usklajuje pravno terminologijo in določa izjeme za mala in srednje velika podjetja. V skladu z mojimi informacijami se proizvajalci gradbenih proizvodov zelo zanimajo za oznako CE. Poleg tega bi morala občutno poenostaviti administracijo za izvoznike in uvoznike ter ima s stališča trženja vrednost.
Proizvajalci apna, cementa in opek na primer uživajo ugodnosti oznake CE. V gradbenem sektorju oznaka CE ne označuje varnosti in nacionalne oznake nimajo dodatne vrednosti za uporabnike. Namesto tega predstavljajo oviro za notranji trg. Nacionalne oznake ne označujejo, da so bile dodatne lastnosti proizvoda preskušene, niti ne povejo nič o kakovosti gradbenega proizvoda. Kljub temu morajo proizvajalci pogosto plačati ta preskuse in pravico, da označijo svoje proizvode z nacionalnimi oznakami.
Usklajeni standardi so učinkovitejši in ustreznejši instrument za proizvajalce na trgu z gradbenimi proizvodi in zato sem ponosna, ker sem pripravila, tukaj v Evropskem parlamentu, okvir za financiranje evropskih standardov. Rada bi se zahvalila poročevalkam gospem Neris, Fourtou in Rühle in njihovim ekipam za njihovo odlično sodelovanje kot tudi mojim kolegom Denu Doverju, Malcolmu Harbouru, Andreasu Schwabu in Terezi Pinto de Rezende za veliko delo. Prav tako bi rada izrazila zahvalo kolegom iz Komisije in češkemu predsedstvu za njihov spravljiv in konstruktivni pristop. Tej zakonodaji želim veliko uspeha.
Navsezadnje smo se pred enim letom dogovorili o blagovnem svežnju in morali smo razrešiti vprašanje označevanja CE. Komisar Verheugen, odločitev skupine Socialdemokratov v Evropskem parlamentu, da prenese takrat sklenjen kompromis v to direktivo, ima opravka z dejstvom, da študija, ki ste jo naročili, morda ni bila učinkovito predstavljena v vseh delih tega parlamenta. Sedaj imate priložnost, komisar, da močneje pritisnete na skupino socialdemokratov, da ne spregledajo rezultatov študije. Morda bo dano priznanje z jutrišnjim glasovanjem, zlasti ker se to označevanje CE v tej direktivi - v nasprotju z blagovnim svežnjem - ne navezuje na bistvene informacije za potrošnika, ampak izključno na značilnosti proizvoda, ki resnično služijo v vsakem primeru drugačnemu namenu.
Nekaj je točk, ki ji bomo morali še enkrat obravnavati ob drugi obravnavi. Prva je vprašanje uredb za izjave o izdelkih. Tukaj je treba storiti več, tako da lahko uporabniki resnično dobijo uporaben vpogled. Prav tako moramo preprečiti podvajanje uredb. Priloga 6 gre po mojem mnenju predaleč. Direktiva o nizki napetosti in Direktiva o strojih že pokrivata mnoga vprašanja v tem pogledu. Potrebno je pazljivo preučiti, ali so potrebne lex specialis ureditve v tem primeru. Kar zadeva ostalo, je gospa Neris zagotovila trdno osnovo za glasovanje ob prvi obravnavi.
Samo eno pripombo imam: resnično sem upoštevala vse, kar ste povedali, in mislim, da je to delo potrebno nadaljevati. Za nas je pomembno, da je ta sektor v Skupnosti malo bolj strukturiran, toda predvsem da bi bil standard bolj izčrpen glede oznake CE in bolj usklajen. V tem pogledu si želimo predvsem nadaljnjo evropsko integracijo za boljšo Evropo in nadaljnjo integracijo za občutljive sektorje, saj vemo, da so jedro naših gospodarstev in prav tako vzvod za okrevanje gospodarstva. Obstaja tudi potreba, da se rešijo vse točke, ki smo jih omenili.
V svetu, kjer je mednarodna izmenjava podatkov vse večja, ima lahko identifikacija nekoga za osebo, zanimivo za varnost ali policijo, če ni preklicana, ne le neprijetne ali drage, ampak tudi grozne posledice. Spomnimo se samo kanadske žrtve mučenja Maherja Arrara - na čigar strašni izkušnji temelji film "Izročitev" - ki so ga izbrali po profiliranju na podlagi ljudi, ki jih je njegov brat naključno poznal; sam ni naredil nič narobe, da bi postal sumljiv, pa je vendar prebil sedem mesecev v mučilnem zaporu v Siriji.
Rad bi tudi omenil dejavnosti Agencije za temeljne pravice na tem področju. Agencija namerava predstaviti priročnik dobre prakse za boj proti etničnemu profiliranju in njegovemu preprečevanju. Komisija podpira vključitev skupnega usposabljanja s Frontexom v delovni program agencije 2010, kjer se bi omenjeni priročnik lahko uporabljal. Komisija prav tako podpira vključitev projekta o izvajanju člena 6 Zakonika o schengenskih mejah, katerega namen je zbiranje podatkov, v delovni program agencije 2010.
Kar zadeva potrebo po pravnem okviru, da se opredeli profiliranje, Komisija verjame, da je zadevna zakonodaja EU o upravljanju meja in varstvu podatkov primerna, da zaščiti temeljne pravice. In res zahteva, da mora vsaka dejavnost obdelave podatkov temeljiti na specifični, priznani pravni podlagi, in zlasti spoštovati načela nujnosti, sorazmernosti, omejitve namena in točnosti. Je predmet nadzora neodvisnih javnih organov. Trenutno okvir prav tako vsebuje stroge predpise glede obdelave občutljivih osebnih podatkov ali avtomatiziranih odločitev. Vsa ta načela prav tako veljajo za profiliranje kot enega od načinov za opravljanje obdelave osebnih podatkov.
Mislim, da je Evropsko sodišče bilo glede tega zelo jasno, ko je dejalo, da bi to bilo treba prepovedati. Vidimo, da ni niti učinkovito niti legalno. Carter Center v ZDA je pokazal, da ni bilo učinkovito. Nemška nadzorna shema za muslimane stare od 18 do 40 let v Nemčiji ni bila uspešna. To ne deluje in močno upam, da lahko odpravimo še zadnje izjeme, ki dovoljujejo letališčem in pristaniščem itd. uporabo teh neučinkovitih metod, zaradi katerih se ljudje počutijo slabo.
Včasih je profiliranje lahko potrebno, toda taki primeri morajo biti jasno orisani in zaščiteni pred zlorabo. Možnosti za skladiščenje, izmenjavo in razlago informacij so se v zadnjih letih povečale hitreje kot potrebne omejitve, ki so si jih demokratične družbe zastavile zase v tem pogledu. Ameriške varnostne službe niso dobile boljših ali zanesljivejših informacij zaradi rudarjenja podatkov in preiskav, temelječih na profiliranju, ampak namesto tega najprej več delovne obremenitve. Varnostni agenti so informacije primerjali, kot da bi polnili kozarce z vodo iz gasilske cevi, z drugimi besedami, zelo neučinkovito.
Seveda pa so se profili, ki temeljijo na narodnosti, uporabljali leta, tudi če se na splošno imenujejo z drugim imenom. Celo jaz, ki sem visoka le 1,60 m, in torej po fizičnem izgledu precej neškodljiva, sem bila redno poklicana na stran na carini. Manjšo osebno vznemirjenje, toda mnogi ljudje, ki se natančno držijo zakonov, te izkušnje ne doživljajo redno, pač pa sistematično. Taki ljudje dobijo od naše družbe sporočilo, da so zmeraj osumljeni, manj vredni in nedobrodošli. S to metodo ne bomo ujeli pravih storilcev, ki prihajajo iz vsake skupine prebivalstva.
poročevalec. - (NL) Sedaj imamo pred seboj končni sporazum, ki smo ga izpogajali s Svetom in Komisijo, končni sporazum po prvi obravnavi, glede katerega smo v Parlamentu zavzeli trdna stališča in uvedli številne elemente, ki so z veliko večino dali trdno začetno izhodišče nasproti Svetu. Moram reči, da je bilo skupno stališče Sveta nekaj mesecev po naši prvi obravnavi precejšnje razočaranje. V njem ni bilo veliko pripravljenosti, da bi se sledilo našemu pristopu, in zato pogajanja s Svetom niso bila lahka.
Kljub temu smo naredili korak naprej in ozračje je bilo zelo konstruktivno. Tudi parlamentarna delegacija je bila močna skupina. V raznolikosti je prevladala skladnost. Mislim, da lahko rezultat predložimo na glasovanje s ponosom. V vsakem primeru prispevamo k temu in zagotavljamo osnovo, poleg dveh zakonov, ki sta že bila sprejeta o pesticidih, to je direktiva o trajnostni rabi in uredba o dajanju fitofarmacevtskih sredstev v promet, vrsto instrumentov, ki se bodo uporabili pri dobrem upravljanju glede zagotavljanja podatkov preko statistike. To je torej po mojem mnenju osnova za parlamentarno zakonodajno delo, ki smo ga opravili.
Prav tako smo vključili zelo jasen sklic na splošni zakonodajni okvir o statistiki glede načina, kako bi statistika morala biti uporabljena, kako se z njo ravna in predvsem način, kako se bodo podatki obdelovali v prihodnosti, zlasti z vidika zaupnosti. Svoj cilj smo dosegli s tem, da morajo države članice zagotoviti znatne informacije o pesticidih in v obliki, ki je medsebojno primerljiva. Osebno bi bil rad šel še dlje, toda kar je bilo doseženo, je prvi korak.
Še en dosežek je nedvomno dejstvo, da ker smo vzeli kot našo osnovno opredelitev besedo "pesticidi" in opredelitev pesticidov, ki se uporablja v direktivi o trajnostni rabi, smo prav tako nato vključili koncept "biocidnih pripravkov". To je bila pomembna zahteva skupine Socialdemokratov v Evropskem parlamentu. To je dosežek. Iz uredbe in sedanjega političnega sporazuma izhaja, čeprav sporazum navaja, da se obvezujemo razširiti uredbo o statistiki in pesticidih, kot je odločeno sedaj, s konceptom "biocidnih pripravkov" ob času, ko zakonodaja obstaja in tudi - in to je bila nujna zahteva Sveta - po študiji vpliva.
Dobili smo večjo preglednost. Uspeli smo doseči, da se podatki morajo objaviti na spletu. Kot ste opazili - to je vedno stvar pogajanj, saj to je demokracija - nekaterih stvari nismo uspeli. Sam sem jih že omenil, vključno z dejstvom, da obstaja šibkejša formulacija glede nekmetijske rabe pesticidov: Na tej točki osnutek uredbe ne izpolnjuje popolnoma, kar je bilo doseženo ob prvi obravnavi. Vseeno je to stvar kompromisa.
poročevalka. - (IT) Gospa predsednica, gospe in gospodje, to je moje tretje poročilo o uporabi prava Skupnosti in moram povedati, da - z vsem dolžnim spoštovanjem do znatne količine dela, ki smo ga že opravili skupaj s Komisijo - menim, da z rezultati ne moremo biti posebno zadovoljni. Menim, da gre v osnovi za tri probleme, ki jih želim omeniti in na katere ste bili v našem poročilu opozorjeni tudi vi, predvsem pa Komisija.
Poleg tega smo s Komisijo obširno razpravljali še o enem vprašanju, in sicer o "pilotnem projektu": to je projekt, pri katerem se v primeru, ko se državljan pritoži Komisiji, to pritožbo posreduje zadevni državi članici, da se ta lahko odzove na ustrezen način. Ocena, ki jo je podalo nekaj držav članic, še posebej naš komisar, gospod Tajani, v zvezi z delovanjem tega pilotnega projekta, je sorazmerno nezadovoljiva; dejstvo, da Komisija ne piše več neposredno tistim, ki so obtoženi morebitne kršitve, močno zmanjša možnost, da bo administracija, ki je, denimo, kriva te domnevne kršitve, dovolj motivirana, da se odzove.
Predhodne resolucije Parlamenta so dale spodbudo za znatno število pobud, ki so predstavljene v sporočilu. Prvič, januarja lani smo uvedli pogostejše sprejemanje odločitev pri postopkih ugotavljanja kršitev s ciljem, da bi pospešili primere, drugič, lani aprila smo začeli izvajati projekt "EU Pilot" v 15 državah članicah, da bi preizkusili novo metodo, namenjeno izboljšanju reševanja problemov in dostopnosti informacij, tretjič, glavni namen te pobude, ki se približuje interesom Parlamenta, je bolje služiti interesom državljanov in podjetij, ko gre za vprašanja in probleme, ugotovljene pri uporabi prava Skupnosti, vključno s kršitvami tega prava, četrtič, Komisija bo kljub temu še naprej sprejemala sklepe o sodni obravnavi kršitev v primeru neskladnosti v okviru projekta "EU Pilot", predvsem s pomočjo postopkov za ugotavljanje kršitev, in petič, predsednik Barroso je pisal predsedniku parlamentarnega Odbora za pravne zadeve, gospodu Garganiju, o podrobnostih glede uspeha pilotnega projekta v decembru 2008. V tem pismu je potrjen tudi namen Komisije, da Parlamentu pošlje podrobno poročilo o prvem letu delovanja projekta, in začela so se ustrezna pripravljalna dela.
pripravljavka mnenja Odbora za peticije. - Gospa predsednica, rada bi čestitala gospe Frassoni za njeno poročilo. Menim, da lahko obe rečeva, da sva v preteklem obdobju dveh ali treh let uživali v skupnem delu na tem poročilu v imenu Parlamenta. To sodelovanje mi je bilo v veliko veselje; nista pa mi v veselje dejstvo, da je videti, kot bi vsako leto ponavljali večinoma enake stvari, in določen občutek, da se vrtimo v krogu.
Gre za to: če tega ne opravimo, kot je treba, bomo spravili na slab glas celotno evropsko pravo in celoto svojih institucij. Zadeva je tako resna. Vsi mi kot poslanci v teh zadnjih dneh tekočega mandata preživljamo čas tako, da vsepovsod vijemo roke, se pomikamo od trialoga do trialoga in od sporazuma v prvi obravnavi do sporazuma v prvi obravnavi, se prerekamo o nizih besed, o vsebini stavkov v zakonodaji. S tem ni nič narobe. Toda če se na koncu ne izvaja postopka na način, ki ga pričakujejo naši državljani, se bomo nemara vprašali: kakšen je smisel tega?
v imenu skupine PPE-DE. - (PL) Gospa predsednica, eno ključnih načel upravljanja delovanja Evropske unije je, da države članice sprejmejo obveznost, da prenesejo in izvajajo evropsko pravo. To načelo je temeljnega značaja za proces vključevanja. Nedvomno obstaja potreba po stalnem, aktivnem sodelovanju Komisije in držav članic z namenom, da bi zagotovili hitre in učinkovite odgovore na pomisleke, ki jih izražajo državljani, in da bi kritično ovrednotili in popravili kršitve pri uporabi prava Skupnosti. Pozdravljam izjavo Komisije o tesnejšem sodelovanju z Evropskim parlamentom na področju poročanja in uporabe prava Skupnosti.
Temeljni problem pri postopku za reference, predložene v predhodno odločanje, je čas, ki je potreben za prejem odgovora s Sodišča, saj na žalost še vedno traja približno 20 mesecev. Razlog za to je vedno enak, in sicer prevajanje sodnih dokumentov v vse jezike EU. Za to je potrebnih približno devet mesecev. Seveda so ti prevodi izjemno pomembni, saj zagotavljajo širok dostop do najnovejših in najpomembnejših evropskih sodb in povečujejo zaupanje v pravni sistem v Evropski uniji. Vendar pa bo o uspehu ali neuspehu učinkovite uvedbe evropskega prava na koncu koncev odločalo to, kateri institucionalni model bo obveljal za ustreznega. Ni vse odvisno od tega, ali imamo znanje in sredstva. Potrebna je tudi volja za ukrepanje.
Med novimi primeri kršitev leta 2007 jih je 1 196 zadevalo neuspeh pri priglasitvi nacionalnih ukrepov, ki se nanašajo na prenos direktiv Skupnosti. Nesprejemljivo je, da bi si Komisija odobrila rok 12 mesecev za obravnavo teh enostavnih primerov, ki razen nujnega hitrega odziva ne zahtevajo nikakršne analize ali ocene. Projekt "EU Pilot", ki je bil sprožen pred letom dni v 15 državah članicah, da bi preizkusili novo metodo odzivanja na pritožbe, bi bilo mogoče razširiti še na druge države članice, vendar zaradi pomanjkanja informacij o oceni njegovega delovanja Parlament žal ne more komentirati tega vprašanja.
Dal vam bom le en primer. Pred približno 20 leti smo se dogovorili, da bomo povsod po Evropski uniji uveljavljali štiri svoboščine. V moji volilni enoti je veliko ljudi italijanskega porekla, od katerih je eden učitelj in seveda tekoče govori italijansko. Vrnil se je k svoji družini domov, v Italijo, in prepovedali so mu poučevati v matični državi njegove družine, ker je njegovo usposabljanje potekalo v Angliji. To zagotovo ne more biti prav, vendar ni ničesar, kar bi lahko storili v zvezi s tem, ker italijanski organi oblasti pravijo - iz kakršnega koli razloga že -, da je zadevna služba rezervirana za italijanske državljane.
Končno, gospa predsednica, je tu še problem, za katerega menim, da je zaskrbljujoč in ki je sorazmerno nov, in sicer kombinirani učinek skrajne formalnosti pri odzivih Komisije, ki se še naprej stopnjuje, in vedno bolj samovoljna narava sklepov. Nedavno je bil neki primer postopka ugotavljanja kršitev zaključen iz razlogov, povezanih s politično primernostjo - govorim o projektu MoSE (Eksperimentalni elektromehanični modul). Jasno je, da se lahko tedaj, ko se koncept politične primernosti vmeša v postopek spremljanja, ki bi moral biti v prvi vrsti zakonit, stvari zapletejo.
Ta dokument za seboj že ima nekaj zgodovine. Takoj po uvedbi evra, ko so bili v državah evrskega območja opuščeni valutni tečaji, je postalo jasno, da se cene čezmejnih plačil še vedno razlikujejo od cen lokalnih plačil. Iz tega razloga je bila sprejeta Uredba (ES) št. 2560 Evropskega parlamenta in Sveta o čezmejnih plačilih v evrih, ki je začela veljati konec leta 2001. Določila je enake stroške za ustrezna lokalna, nacionalna plačila in čezmejna plačila ter utrdila to načelo. Cilj tega je bil znižati cene za potrošnike in zagotoviti večjo konkurenco na trgu plačilnih storitev.
Dokument, ki ga imamo pred seboj, je izboljšana različica Uredbe št. 2560. Kaj je v dokumentu novega? Prvič, načelo enakosti stroškov za čezmejna in ustrezna nacionalna plačila je bilo razširjeno, da vključuje neposredne bremenitve. To prej ni bilo na razpolago. Ko je bil vzpostavljen sistem SEPA in je bila sprejeta Direktiva o plačilnih storitvah, se je plačilno okolje v Evropi spremenilo; zatorej je pomembno, da bo od novembra 2009 dalje mogoče uporabljati priljubljeno metodo elektronskega plačevanja, neposredne bremenitve, na čezmejni osnovi. Da bi pomagali ustvariti ta skupni model neposrednih bremenitev, uredba navaja, da bo v primeru neobstoja dvostranskega sporazuma med ponudniki plačilnih storitev plačnika in prejemnika nakazila raven plačljive začasne večstranske pristojbine za izmenjavo za neposredno bremenitev določena v znesku 0,08 evrov za prehodno obdobje do leta 2012.
E-denar ni nič drugačen od drugih vrst denarja v smislu, da ohranja denarno vrednost in ponuja priročno sredstvo izmenjave. Toda v nasprotju s plačilnimi instrumenti, ki temeljijo na računih, kot so denimo kreditne in debetne kartice, deluje kot predplačilni instrument imetnika. Uporablja se za kritje plačil - običajno sorazmerno majhnih zneskov - za podjetja, ki ne predstavljajo uporabnika, po čemer se razlikujejo od predplačilnih kartic, namenjenih enemu samemu cilju, kot so telefonske kartice. Da bi lahko uporabljali e-denar, ni potreben bančni račun, zato je e-denar še posebej pomemben za tiste v družbi, ki nimajo ali ne morejo imeti bančnih računov.
Verjetno je bilo tako zaradi zahteve po visokem začetnem kapitalu in drugih pretirano previdnih omejitvah. Število institucij za izdajo elektronskega denarja se močno razlikuje od ene do druge države članice. V Češki republiki je na primer več kot 40 EMI ali Evropskih monetarnih inštitutov, medtem ko jih je v Franciji in Nemčiji skupaj 12. Pravzaprav sta bila dva nemška EMI zaradi omejevanja celo prisiljena preiti pod pristojnost Združenega kraljestva zaradi velikih razlik v ureditvi, celo pod okriljem te direktive. Avgusta 2007 - pred dvema letoma - je bilo neporabljenega elektronskega denarja samo 1 milijardo evrov, če to primerjamo s 600 milijardami evrov denarja v obtoku.
Tako je očitno, da mora e-denar prehoditi še dolgo pot, da postane resna alternativa gotovini. Vendar pa v znatni meri narašča navkljub omejitvam in ta nova direktiva bi morala zagotoviti delovanje novih, inovativnih in varnih elektronskih denarnih storitev, da bi ponudile možnosti dostopa na trg za nove akterje in podprle resnično in učinkovito konkurenco med udeleženci na trgu. Novi in manjši operaterji bodo imeli priložnost vstopiti na trg, saj bo potrebni znesek začetnega kapitala zmanjšan z 1 milijona evrov na 350 000 evrov. Odboru za ekonomske in monetarne zadeve bi bil zagotovo ljubši manjši znesek.
Pohiteli smo z zakonodajnim postopkom za sporazum ob prvem branju, da bi zagotovili izvrševanje tega ukrepa še pred evropskimi volitvami. Najsrčnejša hvala Ivu in Melanie iz osebja Ekonomskega odbora, poročevalcema v senci iz vrst socialistov in liberalcev gospodu Pittelli in gospe Raeva, službam Komisije in češkemu predsedstvu, še posebej Tomášu Trnki in njegovi ekipi, za zelo pozitivno sodelovanje. Nihče od nas ni dosegel vsega, kar bi si želel, vendar verjamem, da smo naredili velik korak naprej in z velikim veseljem bi pozdravil parlamentarno podporo temu projektu.
Samo še nekaj mesecev imamo na voljo pred iztekom zaključnega roka za prenos direktive o plačilnih storitvah s strani držav članic. Ta dva ukrepa poleg opaznih prizadevanj plačilne panoge, da razvije produkte SEPA, pomenita odločilni in pravočasni korak k uresničevanju enotnega plačilnega trga. Ti ukrepi bodo skupaj z direktivo uresničili pravno podlago, ki je nepogrešljiva pri zagotavljanju jasnosti, gotovosti in stabilnosti trga. Pogajanja, ki so bila opravljena v nedavnih tednih, so omogočila dosego zelo hitrega sporazuma na področju teh dveh vprašanj.
Ko smo uvedli evro v velikem številu evropskih držav, je to temeljilo na analizah, ki so bile opravljene v zvezi z vrednostjo monetarne unije. Vrednost je ta, da zmanjšamo stroške, povezane z denarno menjavo, pa tudi druge stroške transakcij. Zmanjšamo stroške informiranja, ker imamo skupno valuto. Cena, ki jo moramo za to plačati, je, da imamo manj stabilna gospodarstva. Težje nam je ohraniti enake in visoke stopnje zaposlenosti in ohraniti stabilne državne finance. Temu smo pravkar priča, ko se v tem pogledu vse sprevrača v nepredvideno smer v državah, kot so Irska, Španija, Italija in Grčija.
Upoštevajte torej, da bi morale biti žrtve izravnane s koristmi, ki bi jih pridobili z zmanjšanjem stroškov transakcij kot posledico skupne valute, vendar pa se koristi še naprej zmanjšujejo ravno zaradi tega, ker je napredek v zvezi s plačilnim sistemom tako hiter. Kmalu se bomo znašli v položaju, ko bomo ugotovili, da imamo tako učinkovit plačilni sistem, da so stroški postali zanemarljivi. Potem bomo imeli skupno valuto, ki nam v resnici jamči zgolj nestabilnost v našem evropskem gospodarstvu. To sem ponavljal že prej in zdaj lahko vidite, da se res dogaja. Vse skupaj vas pozivam, da razmislite o tem.
Vendar pa je to pozitiven rezultat in rada bi se zahvalila predstavniku Sveta gospodu Trinki in predstavnikom Komisije za njihovo sodelovanje, poleg tega pa se zahvaljujem tudi osebju Odbora za ekonomske in monetarne zadeve, ki je pomagalo pripraviti ta dokument. Odgovoril bo na vprašanja, ki jih je zastavil gospod Lungren, torej, pomagal bo podpreti celotno evrsko območje, saj bodo okrepljeni postopki za evrske transakcije. Kot predstavnico države, ki ni v evrskem območju, me veseli, da je to uredbo mogoče na željo držav članic, ki niso del evrskega območja, uporabiti tudi tam za plačila v nacionalni valuti, kar je v Litvi litas.
Zaenkrat se v naših državah cene za čezmejna plačila in cene za nacionalna plačila v nacionalni valuti še vedno razlikujejo. To je delno posledica dejstva, da ne sodimo med države članice evrskega območja. Menim, da bi bil prvi korak in eden od korakov proti evrskemu območju za nas, države članice, ki niso del evrskega območja, da začnemo uporabljati to načelo za nacionalne valute. Druga pomembna zadeva pa je, da spodbujanje čezmejnih plačil s to uredbo odpira pot posodobitvi evropskega bančnega sektorja, ker imajo banke na voljo triletno prehodno obdobje, da pripravijo poslovni model, ki bi omogočil večjo učinkovitost plačil.
Gledano v celoti je to zelo previden korak naprej. Ni popoln. Kompromisi ponavadi niso. Skoraj zagotovo ga bo potrebno ponovno obnoviti čez tri ali štiri leta, do tedaj pa upam, da bo v poslovanje vstopilo že več operaterjev. Uporabniki in trgovci bodo želeli večjo izbiro. Bolj sumničavi regulatorji, banke, gospa Berès - in celo Evropska centralna banka -, se bodo morali sprijazniti, da je to koristna, uporabniku prijazna storitev, ki ne pomeni nikakršnih tveganj za evropsko gospodarstvo. V Evropi lahko končno izkoristimo vse priložnosti, ki jih ponuja e-denar.
Sodelovanje pri pripravi tega poročila je zaznamovalo vzdušje zaupanja in poročilo nam je uspelo hitro dokončati, čeprav - in o tem moramo razmišljati na ta način - je poročilo, ki je zdaj pred nami, v veliki meri spremenilo predlog Komisije, manj po vsebinski plati, a znatno v smislu strukture. Mnoge podrobnosti so bile prerazporejene. Nov predlog je bil potreben, ker se je v uporabi uredbe iz leta 2002 izkazalo, da je prisotnih nekaj pomanjkljivosti, kar je privedlo do problemov v praksi. Čeprav je uredba iz leta 2002 nadzirala živalske bolezni, kakršne so BSE, zastrupitev z dioksinom in širjenje drugih živalskih bolezni, kakršne so denimo slinavka in parkljevka ali prašičja gripa, je bila za omogočanje nadaljnjega napredka v tem pogledu ključnega pomena določitev zahtev na področju vprašanj odgovornosti, sledljivosti in končnega učinka klavnih ostankov.
S pomočjo nove uredbe želimo povečati varnost državljanov in ne zgolj prenesti odgovornosti. Zato je pomembno, da so obrati, ki ravnajo s stranskimi proizvodi, predmet odobritve. Posamezni obrati, ki bodo zahtevali odobritev, so jasno regulirani. Dejstvo, da poleg postopka odobritve obstaja še postopek registracije, je posledica želje po zmanjšanju birokracije. V prihodnje bomo zagotovo morali temeljito preučiti, ali bo postopek registracije zagotavljal zadostno stopnjo varnosti. Menim tudi, da je negotovost, ki so jo prej povzročale določbe o živalskih stranskih proizvodih divjadi, s tem odpravljena. Zdaj je jasno, da je dobra praksa lova ključnega pomena. Lovski plen iz gozdov se ne sme uporabljati. Poleg tega menim, da smo spoštovali želje številnih poslancev, ko smo dovolili ustrezno hranjenje ptic iz vrst mrhovinarjev v določenih regijah.
Zmožnost ugotovitve končne točke življenjskega cikla stranskih proizvodov pomeni znaten napredek. To bo odpravilo pravno negotovost in razrešilo številne pomanjkljivosti in težave. Morali bomo preučiti, ali je določitev končne točke s strani Evropske komisije skladna z zgoraj omenjenim merilom, namreč s pravno gotovostjo. Seveda se zavedam, da je ta lahko glede na proizvod različna in je zaradi tega potrebna prožnost, toda Komisiji zdaj tudi pravim, da je poleg tega potrebna tudi preglednost, da je zadeva jasna tudi za uporabnika.
Nato pridemo do ključne točke, ki je zame vedno vprašanje komitologije. Preveč predpisov v novi uredbi se izvaja z uporabo komitološkega postopka. To moramo podrobno preučiti. Seveda vemo, da imamo tu kot poslanci evropskega parlamenta priložnost odigrati svojo vlogo, iz prakse pa vemo tudi, da nismo vsi v takšnem položaju, da bi lahko spremljali ali preučili vse komitološke postopke. Zato pozdravljam dejstvo, da je Komisija dejala, da bi rada svoje predloge predstavila Odboru za okolje, preden so sprejeti. To je dober pristop, saj obstaja več vrst komitologije. Menim, da smo na pravi poti.
podpredsednik Komisije. - (IT) Gospa predsednica, gospe in gospodje, danes bo Parlament pozvan, da glasuje o skupnem stališču, ki temelji na predlogu za novo uredbo o živalskih stranskih proizvodih, ki jo je predstavila Komisija. Ob tem bi se rad zahvalil poročevalcu za opravljeno delo, ki je omogočilo, da smo dosegli to skupno stališče, in za njegovo poznavanje predpisov s področja veterine, ki je omogočilo dosego pozitivnega in sporazumnega izida. Moja kolegica gospa Vassiliou se opravičuje, ker ni bila osebno prisotna na tej razpravi, vendar me je prosila, naj prenesem njeno zahvalo poročevalcu za vse, kar je storil, in za trud, ki ga je vložil v dosego cilja.
Na Komisiji smo seveda prav tako hvaležni poročevalcem v senci, ki so to delo opravili konstruktivno, kakor je v svojem govoru poudaril poročevalec, in s tem sodelovanjem je bilo tako mogoče v skupno stališče vključiti tudi glavne zadržke, ki jih je izrazil Odbor za kmetijstvo in razvoj podeželja. Kot je storil že poročevalec, bi se rad tudi jaz zahvalil francoskemu predsedstvu, ki je opravilo veliko dela, čeprav se je zavedalo, da samo ne bo doseglo končnega rezultata, in češkemu predsedstvu, ki je vlagalo veliko truda v pridobitev jasnih in doslednih pooblastil za pogajanja s Parlamentom. Komisija torej dokončno podpira skupno stališče.
To besedilo pojasnjuje razmerje med zdravstvenimi predpisi in okoljskimi predpisi in tako prispeva k ciljem "boljše pravne ureditve". Pravila, o katerih bo Parlament pravkar glasoval, bodo omogočala širšo rabo stranskih proizvodov živalskega izvora, ki jih trenutno ni mogoče smiselno uporabiti, vendar bo to doseženo hkrati z zagotovitvijo ustreznih varnostnih pogojev. Prišlo bo tudi do zmanjšanja upravnih stroškov, kar bo omogočilo večjo konkurenčnost obratov. Vse to bo ključnega pomena pri omogočanju obratom, da se dinamično odzivajo na izzive prihodnosti, naj ti izhajajo iz uvoza iz držav, ki niso članice EU, ali pa iz novega tehnološkega razvoja v uporabi stranskih proizvodov.
Zdaj moramo, kakor predhodno, zagotoviti visoko stopnjo varnosti. Čeprav v osnovi podpiramo predlog, mi skrb vzbuja nekaj točk. Mnoge točke v uredbi so bile omiljene in so tako nekoliko olajšale trgovanje z živalskimi stranskimi proizvodi. Naj navedem nekaj primerov, o čem govorim. Dovoljeno je uporabljati določene snovi kategorije 1 v hrani za hišne živali. Snovi iz kategorij 2 in 3 je mogoče, ne glede na tveganje, ki se s tem povezuje, odstraniti bolj zlahka, pod uradnim nadzorom, če na teden nastane le majhna količina odpadkov. Tveganje, ki se povezuje z živalskimi stranskimi proizvodi katere koli kategorije, je le delno določeno s količino. Še vedno velja, da bo Evropska komisija izvrševala podrobna pravila za izvajanje in osnutek, tako kot tudi predhodni, vsebuje veliko pooblastil za Komisijo. To pomeni, da lahko Komisija določi celovita in temeljna pravila za ravnanje z živalskimi stranskimi proizvodi v komitološkem postopku, posledično pa se izključi Parlament - kar se na žalost zgodi pogosto.
v imenu skupine PSE. - (DA) Gospa predsednica, rada bi se najprej zahvalila gospodu Schnellhardtu za njegovo zelo ambiciozno delo v obliki tega izredno tehničnega poročila. V imenu naše poročevalke v senci gospe Westlund bi se rada zahvalila tudi drugim poročevalcem v senci za njihovo konstruktivno sodelovanje, posledica katerega je, da danes lahko glasujemo o predlogu, ki ga lahko podpremo vsi. Predlog, o katerem bomo glasovali, je tako jasnejši kot tudi lažji za uporabo kakor izredno zapletena zakonodaja, ki trenutno velja na tem področju. V Skupini socialdemokratov v Evropskem parlamentu smo posebej zadovoljni, ker nam je uspelo doseči obravnavo naše spremembe, s katero bi tudi živali iz vrst mrhovinarjev dobile možnost, da najdejo hrano, ki jo potrebujejo za preživetje. Veseli nas tudi, da smo uspeli osredotočiti pozornost tako na zdravstvena tveganja kot na varnost, obenem pa ohranili potrebno prožnost. Zahvaljujem se vam za vaše delo in zadovoljni smo, da imamo konstruktivni predlog.
Tu gre za male operacije, ki odvažajo živalska trupla na kmetijah za rejne živali, denimo v hlevih za prašiče, naravnost na prostore za hranjenje v naravi, kjer se z njimi hranijo divje živali. To je pomembno denimo v Španiji, da se ohranja populacija prosto živečih ptic roparic. Na Finskem je takšna praksa preprečila izumrtje belorepega orla še v časih, ko je bila njegova naravna hrana preveč kontaminirana zaradi kemičnih strupov in ko se belorepi orli ne bi mogli razmnoževati samo s preživetjem z naravnimi prehranskimi viri.
Gospa predsednica, strinjam se z vsemi udeleženci, da morajo biti javno zdravje, varnost hrane in higiena na vrhu vsakega našega dnevnega reda. Na vrh svojega načrta bi postavila tudi največjo možno rabo vseh naravnih virov, vključno z živalskimi stranskimi proizvodi. Zahvaljujem se našemu poročevalcu, Horstu Schnellhardtu, za odlično delo, s katerim je odpravil vse naše skrbi, pa tudi za odličen izid njegovih razprav z Evropskim svetom. Osebno obžalujem, da je bilo odstranjeno sklicevanje na direktivo o sežigu odpadkov, vendar nimam časa, da bi o tem tu povedala kaj več.
podpredsednik Komisije. - (IT) Gospa predsednica, gospe in gospodje, v današnji razpravi se je izkazala široka podpora skupnemu stališču o živalskih stranskih proizvodih, kar omogoča Komisiji, da nadaljuje z naslednjo fazo. Komisija bo pripravila podrobne predpise o izvajanju za novo uredbo v luči vaših današnjih pripomb, pozorno bomo prisluhnili izkušnjam operaterjev, pogovorili se bomo z našimi partnerji na mednarodni ravni in med celotnim postopkom bomo ohranili popolno preglednost v odnosu do Parlamenta.
Menim, da bi moral človek delovati skrajno nezakonito, da bi sploh lahko primešal te snovi. Preverili bomo, ali je tu potrebna strožja zakonska ureditev. S to novo uredbo smo hoteli doseči možnost, da bi se stranske proizvode klanja lahko uporabljalo na številne načine, v zvezi s tem pa lahko tudi rečem gospe Doyle, da je vaša zaskrbljenost neosnovana. Vse je enako kot prej. Z uvedbo končne točke za stranske proizvode klanja smo tudi zelo jasno določili, da bodo potem postali predmet povsem drugačnih določb, z drugimi besedami, jasno smo nakazali prenos v okvirno direktivo o odpadkih. Menim, da smo na pravi poti.
Omenil bi tudi, da seveda želimo s to novo uredbo načeti tudi vprašanje škandalov s pokvarjenim mesom. Nismo še povsem na pravi poti, kar se tiče tega vprašanja, toda verjamem, da smo z označevanjem in zajamčeno sledljivostjo na pravi poti. Seveda moramo zdaj videti, kakšno vrsto označevanja bo predlagala Komisija. To ne bo posebno lahka naloga, saj vsi poznamo problem modre hrane za pse Chappi - tega si ne želi nihče . S tega vidika je zagotovo potrebno, da naši raziskovalci izberejo pristop.
Kar zadeva vprašanje ekoloških gnojil, ki je bilo prav tako predmet razprave in o katerem še nismo ustrezno debatirali, je Komisija dejansko nameravala omogočiti temeljitejše mešanje s snovmi, da tega živali niso niti opazile. Vendar pa bi imelo to za posledico spremembo kakovosti gnojila in menim, da smo v tem pogledu oblikovali dobro uredbo in da lahko primerno poskrbimo tudi za naše male vrtnarje, ki so jim ekološka gnojila tako pri srcu.
Danes bomo razpravo zelo kmalu preložili in z glasovanjem ne bomo začeli do 12. ure. Morda bi bilo mogoče načrtovati sejo tako, da bi čas učinkoviteje razdelili. To bi bilo v pomoč poslancem, predvsem pa obiskovalcem, ki so včeraj morali precej dolgo čakati na nas. To so seveda državljani, ki imajo prav tako pravico govoriti s svojimi poslanci, in v zvezi s tem bi bil zelo vesel, če bi v bodoče načrt seje lahko upošteval takšne postopke v vsestransko zadovoljstvo.
V primeru Posebnega sodišča za Sierro Leone je še toliko pomembneje, da se izvršujejo pravne sodbe, ker to sodišče ustvarja številne pomembne precedense v mednarodnem kazenskem pravosodju. Ne samo, da je to prvo sodišče, ustanovljeno v državi, v kateri naj bi se zločini zgodili, temveč je tudi prvo sodišče, ki je - v primeru nekdanjega liberijskega predsednika Charlesa Taylorja - vložilo obtožnico proti voditelju afriške države in ga obsodilo, ko je v času začetka sojenja še opravljal svojo funkcijo.
Skratka, Posebno sodišče za Sierro Leone je dober zgled in referenčno merilo za vse nas in za vsa sodišča, ki so že imela opraviti z vojnimi zločini. Je dober zgled in referenčno merilo in je lekcija, ki se je učimo vsi od druge najrevnejše države na planetu: ko smo vstopili v stavbo sodišča, smo zagledali slogan "ni miru brez pravice". Natanko zato imamo moralno obveznost ne samo kot Evropejci, temveč kot človeška bitja, da zagotovimo, da zapuščina tega Posebnega sodišča pusti svoj pečat v zgodovini.
v imenu skupine PPE-DE. - (PL) Gospod predsednik, na Poljskem včasih rečemo, da "kar začneš, moraš tudi končati". To je zelo pomembno za današnjo razpravo, ki predvsem zadeva finančno podporo Posebnemu sodišču za Sierro Leone. Res je, da smo sredi krize in da sodišče, ki se vzdržuje s pomočjo prostovoljnih prispevkov, porabi velike vsote denarja. Vendar pa ne smemo dovoliti, da bi ta organ, ki je edini svoje vrste, končal z delom v sramoto mednarodne skupnosti - in to bi tudi bila sramota, če bi sodišče prenehalo delovati iz finančnih razlogov in bi bili obtoženi izpuščeni na prostost.
Posebno sodišče za Sierro Leone je pravzaprav odigralo bistveno vlogo v razvoju mednarodnega prava na podlagi sodne prakse, ki je bila vzpostavljena pri vprašanjih, kot so novačenje otrok vojakov in prisilni zakoni, ki so bili predmet prvih sodb Posebnega sodišča. V ta namen je Komisija podpirala dejavnosti Posebnega sodišča od leta 2003. Posebnemu sodišču smo dali 2 700 000 evrov prek Evropske pobude za demokracijo in človekove pravice. Cilj tega financiranja je podpreti dejavnosti Posebnega sodišča v zvezi s posredovanjem njegovih ciljev podpiranja načela pravne države, mednarodnega humanitarnega prava in človekovih pravic v Sierri Leone ter celotni zahodnoafriški regiji.
Poleg tega je leta 2008 Komisija sprejela projekt, financiran z 1 milijonom evrov v okviru 10. evropskega razvojnega sklada, ki je bil zasnovan skupaj s Posebnim sodiščem in sirraleonsko vlado. Projekt, ki naj bi bil izveden v letih 2009 in 2010, bo vključeval predhodne dejavnosti in je zavezan zagotavljanju trajne zapuščine, na katero se bomo oprli po zaključku dejavnosti Posebnega sodišča, predvsem s krepitvijo zmogljivosti pravnih strokovnjakov in krepitvijo institucionalne zmogljivosti znotraj celotnega pravnega sistema Sierre Leone.
Ker je bila obveščena o proračunskih problemih Posebnega sodišča, je Komisija leta 2008 zagotovila sodišču nujno pomoč v višini skoraj 2,5 milijona evrov, ki jih je financiral instrument za stabilnost in ki so bili namenjeni za kritje stroškov financiranja in predvsem plač zaposlenih na Posebnem sodišču. Na tej točki je Komisijo veselilo, ko je ugotovila, da je Posebnemu sodišču uspelo več mesecev kriti proračunski primanjkljaj. Trdno verjamemo, da bo kljub svetovni finančni krizi mednarodna skupnost uspela najti potrebna sredstva, da bo lahko Posebno sodišče uspešno in v celoti opravljalo svoje naloge in zaključilo sojenje Charlesu Taylorju, nekdanjemu predsedniku Liberije.
(PL) Gospa predsednica, danes imam pripombo na resno obtožbo, ki je bila v tej sejni dvorani izrečena proti poslancem Evropskega parlamenta, in na obrekovanje Evropskega parlamenta, ki ga je izrekel gospod Martin, ko je rekel, da nekateri poslanci EP ne glasujejo sami, temveč pošljejo pooblaščence, ki glasujejo z uporabo glasovalnih kartic evropskih poslancev. Takšno obnašanje je nedopustno, saj so postopki Evropskega parlamenta posredovani v živo. Državljani Evrope sedijo na balkonu in danes so v letu volitev slišali nekaj neobičajnega. To je obrekljivo in prosil bi, da na naslednji seji predsedstvo naroči gospodu Martinu, naj prekliče izrečeno in se opraviči vsem poslancem Evropskega parlamenta, ki sedijo v tej dvorani.
Gospa predsednica, resnično ste ukrepali zelo hitro, vendar menim, da ni sprejemljivo, da lahko poslanec vstane s svojega sedeža in izreče tako resno obtožbo proti drugim poslancem tega Parlamenta. Nikakor ne podpiram gospodov na skrajni desni, vendar mora predsednik Parlamenta podpirati in zaščititi pravice poslancev. Obtoženi smo vsakovrstnih nezaslišanih zadev, s strani kolegov pa smo upravičeni zahtevati primerno ravnanje in etično obnašanje v tem Parlamentu, v resnici pa tudi zunaj Parlamenta.
Gospa predsednica, po tej izmenjavi in vašem odzivu, ki je bil v veliko pomoč, nisem uspel ujeti pogleda vašega kolega včeraj, da bi ga obvestil, da je isti poslanec - nalašč ne bom uporabil besede "spoštovani" - objavil članek v avstrijskem tisku, v katerem je imenoval člana osebja Parlamenta. Zdi se mi, da je to, ne glede na resničnost ali lažnost obtožb, zgolj še en primer popolnoma neprimernega obnašanja. Prav mogoče je, da oseba, za katero gre, ne bi hotela, da bi kdo preveril veljavnost njegovega mandata, če bi bili avstrijski volivci dovolj nespametni, da bi ga podprli.
Gospa predsednica, hotel sem spregovoriti, ker so čezmejna plačila velika prednost in pomenijo, da se s pomočjo pozitivne resolucije in odpravo nadaljnjih omejitev Evropska unija zavestno povezuje z državljani in vzpostavlja predpise, ki jim bodo olajšali zadeve v vsakdanjem življenju. Trdno sem prepričana o tem poročilu in torej gotovo verjamem, da smo s tem naredili pomemben korak naprej v olajševanju dejavnosti znotraj Evropske unije. Upam, da bo to vzpostavilo precedens za druga področja.
Mislim, da se vsi strinjamo, da se moramo boriti proti goljufijam, vendar ne preganjajmo zakonitih denarnih prenosov. Morda si mislimo, da bo posledica takšnih dejanj privedla do odstranitve davčnih režimov z nizkimi davki in da bomo morali vsi plačevati višje davke, in vem, da takšno stvar ljudje pozdravljajo, predvsem na drugi strani Parlamenta. Vendar pa moramo včasih tudi razumeti nenamerne posledice svojih dejanj, in če želimo preveč preganjati davčne režime z nizkimi davki in območja z nižjim davkom, namesto da samo premikamo denar iz ene države v drugo, bomo v celoti izgnali še kako potreben kapital, še kako potrebne inovacije in še kako potrebno podjetništvo iz Evrope.
Strinjam se s pripombami, ki so bile podane v zvezi s tem, da je davčna konkurenca nekaj dobrega. Mislim, da je res nekaj dobrega. Mislim, da bi vsak, ki je to sam preučil, rekel, da je to nekaj dobrega. Ljudje pogosto rečejo, no, tebi je lahko - saj imaš na Irskem 12,5 % korporacijskega davka, jaz pa jim odvrnem, no, zakaj pa še v vaši državi nimate 12,5 % korporacijskega davka, če je v tem težava? Vendar se tu poraja neko vprašanje, in v zvezi z utajo davkov moramo udariti po mizi. To je kaznivo dejanje in res moramo poskrbeti, da se ne bomo preveč približali tistim, ki prakticirajo tovrstne utaje.
Skupina zavezništva liberalcev in demokratov za Evropo in skupina Zelenih/Evropske svobodne zveze sta samo podprli tehnične izboljšave besedila in s pomočjo naših predlogov sprememb smo besedilo, ki ga je sprejel Odbor za notranji trg in varstvo potrošnikov, bliže delovnemu besedilu Sveta. Skupina PPE-DE ni podprla sprememb 17 in 54, ki sta bili sprejeti v odboru, ker se je strinjala s predlogom Komisije - nasprotujemo uvedbi oznak na državni ravni, ker pomenijo oviro notranjemu trgu in se strinjamo, da bi morale države članice odstraniti vse nacionalne sklice, ki prikazujejo drugačno skladnost kot oznaka CE.
(NL) Ta resolucija zagotovo vsebuje nekaj pozitivnih prvin, kot je denimo poziv k okrepitvi mandata Frontexa in uvedbi pobud za evropsko notranjo varnostno politiko, ki bi morala dopolnjevati načrte nacionalne varnosti. Na koncu sem se kljub temu odločil glasovati proti njej, ker se mi zdi povsem nesprejemljivo, da bi se ta Parlament, ki naj bi navsezadnje predstavljal evropske državljane, brez odstopanj oklepal Lizbonske pogodbe. Poziv k vlogi predlogov ob prvi priložnosti, da bi olajšali uvoz tujih delavcev, prav tako ni izpolnjeval pogojev, da bi ga odobril, in si je po mojem mnenju zaslužil glasovanje "proti".
Gospa predsednica, pred nekaj tedni sem jedel eno svojih najljubših jedi, curry, v vasi Long Buckby v bližini mojega doma, kjer sem gostil skupino ljudi, ki so v političnih razpravah še novinci. Kot vsakdo - in to vsi veste - ob poslancu EP takoj pomislijo na celo vrsto stvari. Prvič, da ste pri koritu in da vam je vseeno za običajne ljudi, in drugič, da Evropa ne deluje dobro. Preveč je predpisov. Morda imajo v nekaterih primerih prav - morala bi obstajati analiza stroškov in koristi za to, kaj predpisi so - in se jih izvaja slabo, pravzaprav se jih ne izvaja enotno po vsej celini.
Torej potrebujemo boljše spremljanja - mislim, da se vsi strinjamo - uporabe prava Skupnosti. Ko se mi torej volivci v Londonu in trgovci s sirom pritožujejo nad dejstvom, da so morali investirati veliko količino denarja, da bi na primer zagotovili, da so objekti, ki jih uporabljajo za prodajo sira, skladni s standardi EU, ki so jih britanski javni uradniki zlato uokvirili, in nato potujejo v druge države članice in vidijo, kako je sir v odprti prodaji na tržnicah in se topi, pa se sprašujejo o uporabi prava Skupnosti v drugih državah, je čas, da pokažemo strogost glede pravilne uporabe prava Skupnosti po celotni EU.
Gospa predsednica, samo spraševal sem se, ali je dejansko prav, da gospod Kamall poziva Evropski parlament, da zanemari Pogodbe in svoje pravne obveznosti in v resnici poveča pooblastila Evropskega parlamenta pri obravnavanju vprašanja stavb na treh različnih lokacijah. Zelo dobro se zaveda, da so žal vlade držav članic tiste, ki odločajo glede sedežev institucij in žal so pod predsedovanjem nekdanjega voditelja njegove stranke Johna Majorja na vrhu v Edinburgu leta 1992 določili pravno obveznost Evropskemu parlamentu, da mora imeti na leto v Strasbourgu 12 delnih zasedanj.
Glasovala sem za resolucijo Evropskega parlamenta o pravicah žensk v Afganistanu, ker menim, da je novi osnutek zakonodaje o osebnem statusu šiitskih žensk nesprejemljiv. Ta zakon, ki sta ga nedavno odobrila oba doma afganistanskega parlamenta, strogo omejuje svobodo gibanja žensk, uzakonja "posilstvo v zakonu", obenem pa spodbuja diskriminacijo žensk na področju zakonske zveze, razveze, dedovanja in dostopa do šolanja. To ni skladno z mednarodnimi standardi človekovih pravic na splošno, pa tudi s pravicami žensk.
Povezava, ki so jo ljudje vedno znova poskušali vzpostaviti med člani iranskega odpora in terorizma, je neupravičena, kot so uspeli dokazati časopisi, politiki in sodišča. Nasprotno, razmere v taboru Ašraf so v domeni javnosti in številne osebe, vključno s parlamentarnimi poslanci in novinarji, so obiskale tabor in prišle do lastnih zaključkov. Osebe, nastanjene v taboru Ašraf, so "zaščitene osebe" po Ženevski konvenciji. Iz teh razlogov je sporočilo, ki ga pošilja Evropski parlament, ključnega pomena: osebe, nastanjene v taboru Ašraf, imajo pravico do zaščite in pravico, da jih pod nobenim pogojem ne vračajo iranskemu režimu. To je vprašanje najosnovnejšega spoštovanja človekovih pravic. Zato upamo, da bo ta resolucija obrodila sadove.
Ves čas poudarjam, da je treba z invalidi ravnati enako kot se ravna z ljudmi brez invalidnosti. Torej ne samo s plemenitimi deklaracijami in pravnimi ureditvami, temveč predvsem v praktičnih zadevah vsakdanjega življenja. Načela Konvencije so naslednja: spoštovanje prirojenega dostojanstva, avtonomija posameznika, vključno s svobodo sprejemanja lastnih odločitev, in spoštovanje neodvisnosti oseb, nediskriminatornost, celovito in učinkovito sodelovanje in vključevanje v družbo, spoštovanje različnosti in sprejemanje invalidnih oseb kot del človeške raznolikosti in človeškosti, enakost možnosti, dostopnost, enakost med moškimi in ženskami, spoštovanje razvijajočih se zmožnosti invalidnih otrok, da ohranijo svojo identiteto.
v pisni obliki. - (EL) Grška komunistična partija ni glasovala za poročilo o vključitvi Konvencije Združenih narodov in Protokola o pravicah invalidov s strani EU, ker je mnenja, da EU nima pravice podpisati in ratificirati takšnih sporazumov z ZN v imenu 27 držav članic. Podpis EU pomeni kršitev vseh konceptov neodvisnosti in suverenosti držav članic EU, ki so članice ZN in imajo pravico in obveznost podpisa. V tem posameznem primeru Grška komunistična partija podpira Konvencijo in Protokol o pravicah invalidov ter obveznosti držav članic o uporabi, kljub dejstvu, da se zadeva nanaša na splošno politiko kapitalističnih držav, ki uporabljajo nehumano politiko v odnosu do ljudi, ki potrebujejo posebno nego.
v pisni obliki. - Britanska konzervativna stranka do neke mere deli skrb v tem poročilu, da se v zvezi s prakso profiliranja v majhni manjšini primerov pojavljajo resna vprašanja državljanskih svoboščin, in pozdravlja dejstvo, da si Evropski parlament prizadeva na to opozoriti vlade držav članic. Vendar pa menimo, da morajo naši izvršni organi imeti možnost uporabe ustreznih sredstev, da lahko učinkovito opravljajo svoje naloge, med katere sodi tudi profiliranje, predvsem profiliranje, ki ga izvajajo obveščevalne službe.
Z vidika etike nobenega posameznika ni mogoče in se ga ne sme zadržati v kakršnem koli priporu, če ni zagrešil dejanj, ki ponujajo osnovo za vložitev obtožnice ali ki ponujajo dokaze o njegovi krivdi. Da bi omejili problem priseljevanja in terorizma, smo zdaj dosegli stopnjo razvijanja "profilov". To metodo so ustvarile policijske organizacije in omogoča vnaprejšnjo identifikacijo združenj ljudi, ki veljajo za morebitne zagovornike terorističnih in kriminalnih dejavnosti. Ena najučinkovitejših metod profiliranja se imenuje "rudarjenje podatkov", sestavljena pa je iz iskanja oseb z uporabo računalniških podatkovnih baz prek pokazateljev, ki so pripravljeni vnaprej in temeljijo na rasni, etnični, verski in nacionalni pripadnosti.
v pisni obliki. - (SV) Junijska lista podpira ubeseditev, ki izraža potrebo po obravnavi profiliranja, ki se opravlja z avtomatskim iskanjem računalniških podatkov v politični razpravi, saj odstopa od splošnega pravila, da bi morale odločitve, povezane z bojem proti kriminalu, temeljiti na vedenju osebe. Ostro nasprotujemo etničnemu profiliranju, ki vključuje poljubno uporabo informacij s strani oblasti med drugim na podlagi rase, barve kože, jezika, vere, nacionalnosti in etničnega porekla, in vidimo očitno nevarnost, da bi bili nedolžni ljudje podvrženi samovoljnemu pridržanju.
v pisni obliki. - (EL) Poročilo obravnava metodo, ki jo uporabljajo mehanizmi zatiranja in tajne službe v EU in temelji na standardih podobnih mehanizmov v ZDA, da bi standardizirali in klasificirali osebe kot osumljence "terorističnih" in kriminalnih dejavnosti na podlagi njihove etnične in rasne pripadnosti, vedenja, političnih, socialnih in ideoloških prepričanj ter njihovih družbenih dejavnosti. Seveda ta metoda ni nova. Mehanizmi zatiranja v rokah buržoazije imajo pestro zgodovino kriminalne dejavnosti proti komunistom in družbenim aktivistom, za katere se je ta klasifikacija uporabljala, da so jih označili za grožnjo "javnemu redu in varnosti". Danes so jih pod pretvezo "terorizma" znova privlekli iz najtemnejših obdobij v zgodovini evropske buržoazije.
Cilj je čim bolj zmanjšati negativne učinke proizvodov za zaščito rastlin z zmanjšanjem tveganj. Da bi to lahko merili, potrebujemo kazalnike, da bi te kazalnike razvili, pa potrebujemo zanesljive podatke, določene s statističnimi podatki, ki so jamstvo za skladnost med državami članicami. Zato sem glasoval za poročilo. Vendar ne smemo pozabiti, da bodo podatke dajali samo tisti, ki proizvode tržijo v skladu s predpisi. Posodobljena poročila o nezakonitem trgovanju s pesticidi po celotni Evropi kažejo, da je treba za to poskrbeti strožje. Enako velja za uvoz proizvodov iz tretjih držav. S tem v zvezi moramo povečati nadzor.
v pisni obliki. - (CS) Zelo sem zadovoljna, da je današnje plenarno zasedanje odpravilo nekaj resnih pomanjkljivosti iz predlagane uredbe o usklajenih pogojih za trženje gradbenih proizvodov, ki jih je v ta tehnični standard vnesel poročevalec socialdemokratov. Poročevalka v senci Zita Pleštinská si zasluži naš aplavz. Zaradi njenih poklicnih izkušenj in budnega spremljanja v Odboru za notranji trg in zaščito potrošnikov je obstoječa različica na profesionalni ravni. S pomočjo usklajenosti in znaka CE za serijsko proizvodnjo bo prišlo do poenostavitev in zmanjšanja stroškov predvsem za mala podjetja. Raznovrstnih zahtev 27 držav članic se ne bo več uporabljalo. Znak o skladnosti CE za serijsko proizvodnjo zagotavlja zadostno jamstvo, da so proizvodi skladni z evropskimi standardi. Usklajenost ni potrebna za prototipe in enostranske proizvode. Samo v primeru, da se gradbene proizvode uvaža na primer v države, kjer obstaja nevarnost potresa, bodo morali izpolnjevati zahteve tudi za te posebne pogoje. Cenim podporo češkega predsedstva tej različici.
Do 1. januarja 2006 je to veljalo le za nakazila, dvige iz bančnih avtomatov in plačila, opravljena s plačilnimi karticami z odloženo obremenitvijo ali kreditnimi karticami do 12 500 evrov v državah EU, vendar je bil od tega datuma znesek povečan na 50 000 evrov. Ta sprememba je privedla do padca cen in večje konkurence na trgih plačilnih storitev. Uredba (ES) št. 2560/2001 pa ima tudi senčne plati, kot recimo neuspeh pri opredelitvi "skladnih plačil" in neuspeh pri vključitvi klavzule o reviziji, zato je potrebno v zvezi s temi točkami ukrepati takoj.
Glasovala sem za to poročilo, ker se v Romuniji, kot v drugih državah članicah, včasih spoprijemamo s krizami, ki prizadenejo zdravstveno varnost javnosti in živali glede na živalske proizvode, kot denimo transmisivna spongiformna encefalopatija, dioksin, klasična prašičja kuga ter slinavka in parkljevka. Takšne krize lahko imajo tudi širši škodljiv učinek na družbeno-gospodarske razmere kmetov in zadevne industrijske sektorje, vključno z zmanjšanjem zaupanja potrošnikov v varnost živalskih proizvodov. Izbruhi bolezni lahko imajo tudi škodljive posledice za okolje: odstranjevanje trupel in biotska raznovrstnost. Z zakonodajnega vidika moramo revidirati uredbo o živalskih stranskih proizvodih, ki niso namenjeni prehrani ljudi.
v pisni obliki. - (FR) Poročilo gospoda Hamona zagovarja splošno uporabo izmenjave informacij, ki je birokratski in nenazadnje neučinkovit sistem. Podpiram davčni odtegljaj, torej omogočanje vsakemu državljanu, da v celoti plača davek državi članici, katere davkoplačevalec je, s plačilom razumnega davka (20 ali celo 25 %). Ta davek bi morali uporabljati za fizične in pravne osebe, moral bi ga pobirati pri viru finančni organ, kjer se upravlja z denarjem (vrednostnimi papirji, obveznicami, itd.), in ga prenesti na oddelek za obdavčitev davčnega zavezanca. V idealnem primeru bi moral to postati vir Skupnosti.
v pisni obliki. - (SV) Zelo pomembno je ustvariti varne sisteme preprečevanja davčne goljufije. To se predvsem nanaša na davek na dodano vrednost. Vendar pa verjamemo, da v sedanji obliki predlog Komisije in poročilo sprožata več vprašanj kot nanje odgovorita. EU ima dolgoročno ambicijo zmanjšati regulatorno breme. Videti je, da je predlog Komisije usmerjen v nasprotno smer in tvega povečanje regulatornega bremena, zlasti za mala podjetja v Evropi. Predlog vsebuje tudi ubeseditve, katerih posledica bodo spremembe švedske zakonodaje.
v pisni obliki. - (NL) Ta resolucija zagotovo vsebuje nekaj pozitivnih elementov, kot denimo poziv, da se okrepi mandat Frontexa in sprejme pobude za evropsko notranjo varnostno politiko, ki bi morala dopolniti nacionalne načrte za varnost. Na koncu sem se vendarle odločil glasovati proti, ker se mi zdi povsem nesprejemljivo, da se ta Parlament, ki naj bi navsezadnje zastopal evropske državljane, dlakocepsko oklepa Lizbonske pogodbe. Poziv za oddajo predlogov ob prvi priložnosti, da bi olajšali uvoz tujih delavcev, prav tako ni uspel doseči mojega odobravanja.
v pisni obliki. - (NL) Čeprav sem glasoval proti tej resoluciji, sem hotel pojasniti, da zagotovo vsebuje mnoge pozitivne prvine, nenazadnje v zvezi z okrepitvijo Frontexa in boljše, dopolnilne evropske politike notranje varnosti. Ključni problem zame pa ostaja dejstvo, da se Parlament dlakocepsko oklepa Lizbonske pogodbe, kakor bi bila ta velika rešiteljica. Seveda na ta način ne bomo napredovali. Še vedno gre boj do konca in sčasoma bosta trpeli le demokracija in verodostojnost demokratičnega evropskega projekta. Samoumevno je, da se nikakor ne strinjam z razširitvijo uporabe sistema modre karte. Tega sem se bal že od začetka in strah se je uresničil. Kot vedno je treba pod prisilo pogoltniti tipično evropsko salamsko politiko, v kateri so odločitve sprejete posamezno, učinki naknadnih sklepov pa so medtem tajni.
v pisni obliki. - (PT) Vrh skupine G20 in zavedanje potrebe po koordiniranem in sodelujočem odzivu na trenutne svetovne gospodarske razmere sta izraz pozitivne strani globalizacije. Nič več ni osamelih sil, neodvisnih gospodarstev ali pogrešljivih globaliziranih držav. Nasprotno, tiste države, ki imajo mnogo hujše razmere kot te t.i. žrtve krize, ki pa niso bile vključene v globalizacijo, kakor je v primeru večine afriških držav, imajo še vedno svoje težave in zanje še nimajo rešitev. To je problem, za katerega ni rešitve.
Da bi podprli vedno večje povezovanje, v glavnem med mladino, je naša dolžnost, da podpremo povečanje sredstev in število študijskih štipendij, ki so na voljo v EU za študente in raziskovalce iz Zahodnega Balkana v okviru programa Erasmus Mundus. To ne bo pomenilo le nove izobraževalne priložnosti za številne mlade, temveč bo omogočilo mnogim mladim, da osebno spoznajo druge vrstnike znotraj EU, da se počutijo kot polnopravni evropski državljani, vsak s svojo identiteto, vendar združeni v raznolikosti.
v pisni obliki. - (NL) Skupno gledano je bila ta resolucije pripravljena v uravnoteženih pogojih. Vendar pa sem glasoval proti njej, ker bi glasovanje "za" pomenilo, da podpiram Lizbonsko pogodbo in pristop vseh držav Zahodnega Balkana. Tako moja stranka kot absolutna večina Evropejcev nasprotuje Lizbonski pogodbi, če bi imeli priložnost glasovati, prav tako tudi nadaljnjim pristopom. Ta Parlament sicer lahko ignorira želje in pritožbe evropskega državljana, toda jaz jih vsekakor ne.
v pisni obliki. - (NL) Dva ključna razloga sta mi preprečila, da bi podprl to resolucijo. Prvič, menim, da je potrebna popolna prepoved širjenja, z izjemo Hrvaške. Najprej bi morali poskusiti ohraniti 25 ali 26 obstoječih članic EU na tekočem in zagotoviti njihovo učinkovito delovanje. Hitenje z nadaljnjo širitvijo in Lizbonska pogodba, ki je prišla na nedemokratičen način, zagotovo nista pot naprej. Ni dvoma, da bodo prihajajoče evropske volitve znova razkrile veliko apatijo volivcev, ko gre za evropska vprašanja. Kaj pa naj pričakujemo, ko pa volivci vidijo, da se njihovih stališč tako ali tako ne upošteva?
v pisni obliki. - (NL) Bosna in Hercegovina je v glavnem poseljena s tremi ljudstvi, od katerih v državi ni nobeno v večini. Nekateri od teh ljudi čutijo zelo močno vez s Srbijo, drugi s Hrvaško, tretja skupina pa želi poudariti lastno neodvisno bosansko identiteto. Dejansko je to Jugoslavija v malem, federacija, v kateri imajo različna ljudstva možnost bodisi živeti skupaj v miru ali se bojevati zaradi notranjih ozemeljskih sporov.
Čeprav priznavamo predlog za Konvencijo o jedrskem orožju, je Britanija zaskrbljena, da ne bi v tem času tvegali odvračanja pozornosti ali spodkopavanja NPT in tako toplo pozdravili resolucijo Evropskega parlamenta, da kot Parlament ponovno potrdi našo podporo tej pogodbi. Toplo pozdravljamo nedavne izjave predsednika Obame in predsednika vlade Gordona Browna, v katerih pozivata k zmanjšanju zalog jedrskega orožja, in laburistični poslanci EP bodo še naprej močno podpirali vse premike za zmanjšanje jedrskih zalog in izogibanje širjenju, vse države pa bomo imeli za odgovorne za svoje obveznosti iz naslova NPT.
Glasoval sem za poročilo gospe Beer in rad bi poudaril, da je ta dokument pomemben prav zaradi očitne potrebe po povečanju uporabe jedrske energije v civilne namene. Dobro se zavedamo problemov, ki izhajajo iz pomanjkanja energetske neodvisnosti. Prav tako se zavedamo prispevka jedrske energije kot čiste oblike energije v boju proti globalnemu segrevanju. Danes je edini način za pridobivanje čiste energije v velikem merilu uporaba jedrske energije. Upam, da bomo imeli okvir, da bi jo varno uporabljali, da bi izpolnili potrebe razvijajočih se gospodarstev in evropskih državljanov.
v pisni obliki. - Konzervativci so dosledno zagovarjali močan režim neširjenja in večstranski pristop k zmanjšanju zalog jedrskega orožja, pri tem pa trdno nasprotovali vsem predlogom, namenjenim enostranski jedrski razorožitvi. Pozdravljamo nov zagon za izboljšanje Pogodbe o neširjenju jedrskega orožja, vključno z resolucijo Varnostnega sveta Združenih narodov o vprašanjih neširjenja jedrskega orožja in jedrskega razoroževanja, s katero bi zaprli luknje v obstoječem pravnem okviru. Vendar pa zavračamo izjavo, da bi morala EU nadomestiti države članice kot glavni akter v tem procesu. Samo dva člana EU sta državi z jedrskim orožjem, štiri dodatne pa sodelujejo v Natovi delitvi jedrskega orožja. Ne podpiramo predloga, da mora Združeno kraljestvo odstraniti objekte za proizvodnjo cepljivih materialov. Poročilo se tudi premalo posveča nevarnosti širjenja s strani teroristov in držav, ki ogrožajo svetovni mir, v nasprotju z zadržanjem ali zamenjavo orožij s strani obstoječih petih držav z jedrskim orožjem. Več sprememb bi znatno poslabšalo poročilo, vključno s predlogom, da bi morala Evropa postati "območje brez jedrskega orožja". Iz teh razlogov se je ob upoštevanju, da je v poročilu veliko stvari, ki jih lahko podpremo, delegacija britanskih konzervativcev vzdržala.
Gospe in gospodje, pred nekaj dnevi smo zaznamovali peto obletnico največje širitve v zgodovini Evropske unije. Dne 1. maja 2004 se je petinsedemdeset milijonov ljudi iz desetih držav srednje in vzhodne Evrope, pa tudi Sredozemlja - namreč iz Estonije, Latvije, Litve, Poljske, Češke republike, Slovaške, Madžarske; Slovenije, Malte in Cipra - razveselilo svojega državljanstva v Evropski uniji. Tej širitvi je leta 2007 sledil še pristop Romunije in Bolgarije.
Ta dogodek spada med najvznemirljivejše zgodovinske dogodke v našem času. Po šestih desetletjih zatiranja in revščine ljudi v Srednji in Vzhodni Evropi je širitev EU pomenila zgodovinski zaključek vnovične združitve naše celine na temeljih skupnih vrednot svobode, demokracije, pravne države in spoštovanja človekovih pravic ter dostojanstva. Iz tega procesa je EU izšla močnejša, bolj raznolika in kulturno bogatejša. Širitev je bila in je obogatitev vsake posamezne države članice in Unije v celoti.
Pet let po tem zgodovinskem dogodku se širitev kaže kot velik uspeh za EU. Njen vpliv na vsakodnevno življenje naših državljank in državljanov se še povečuje. Širitveni proces je po koncu komunističnega zatiranja prispeval k uveljavljanju demokracije in krepitvi stabilnosti naše celine. Izboljšal se je življenjski standard v novih članicah, celotno evropsko gospodarstvo pa je doživelo vzpon, saj so tudi stare članice izkoristile prednosti novih izvoznih trgov, možnosti investicij in povečanje trga. Razširitev z dvanajstimi novimi članicami je okrepila položaj Evropske unije v svetu in povečala njeno politično in gospodarsko težo na mednarodnem prizorišču.
Zdaj pa se moramo obrniti k zaskrbljujočemu dejstvu: Rad bi izrazil našo resno zaskrbljenost zaradi tragične usode ameriško-iranske novinarke Roxane Saberi, ki je bila zaradi domnevnega vohunjenja za ZDA obsojena na osem let zaporne kazni in je trenutno zaprta v zaporu Evin v Teheranu. V imenu Evropskega parlamenta bi se rad pridružil predsedniku Evropskega sveta in predsedniku ZDA pri zahtevi za takojšnjo in brezpogojno izpustitev Roxane Saberi iz zapora.
Primer Roxane Saberi odraža tragično splošno stanje na področju človekovih pravic v Iranu, ki se že od leta 2005 vztrajno slabša - zlasti glede državljanskih in političnih svoboščin - kljub temu, da se je Iran v okviru obstoječih mednarodnih instrumentov zavezal človekove pravice spodbujati in varovati. Gospa Saberi je bila obsojena v kritičnem trenutku: dva meseca pred predsedniškimi volitvami v Iranu in neposredno po tem, ko so ZDA in EU obnovile prizadevanja za izboljšanje odnosov z Iranom.
v imenu skupine Verts/ALE. - (DE) Gospod predsednik, ne morem verjeti, da kdo lahko razmišlja na tak način. Ne obravnavamo vendar ratifikacije Lizbonske pogodbe. Radi bi se samo pripravili na trenutek, ko bo ratificirana. Če ne bo ratificirana, bodo pač vsi naši sklepi nični. Če bo ratificirana - in to naj bi se zgodilo oktobra - pa bo Parlament moral od novembra naprej delovati precej drugače. Res neodgovorno bi bilo od nas, če se ne bi pripravili. Zato je ta razprava potrebna in zato moramo sprejeti sklepe.
Gospod predsednik, predlagamo, naj se na dnevni red vključi razprava o reformi skupne ribiške politike, upoštevajoč, da je Evropska komisija dne 22. aprila predstavila Zeleno knjigo o reformi te pomembne skupne politike, upoštevajoč pa tudi daljnosežne posledice, ki bi jih lahko imeli na ta pomembni strateški sektor in na ribiče nekateri od predlogov v Zeleni knjigi. Predlog, naj se vprašanje vključi na dnevni red, je zaradi političnega pomena in aktualnosti te razprave tako ali tako podal tudi že Odbor za ribištvo našega parlamenta. Današnje delno zasedanje je za Parlament zadnja priložnost, da še v tekočem mandatu izrazi svoje mnenje o tem vprašanju.
Ob izteku tega mandata bi rad izrazil priznanje delu medskupini Evropskega parlamenta za Baltsko Evropo, ki je širitev nadgradila s praktičnimi sklepi, ki so Baltsko morje dejansko preobrazili v notranje morje Unije. Medskupina je zasnovala novo evropsko politiko - strategijo za Baltsko morje. Lahko smo resnično zadovoljni, da je skupini pod ustvarjalnim in veščim vodenjem gospoda Christopherja Beazleya, uspelo strategiji za Baltsko morje pridobiti podporo Komisije, tako da bo strategija pod švedskim predsedstvom kmalu tudi uvedena. Zato toplo priporočam nadaljevanje dela omenjene medskupine tudi v naslednjem mandatu Evropskega parlamenta.
Gospod predsednik, v imenu svojega volivca bi rad predstavil primer mladeniča z dvojnim britansko/grškim državljanstvom, Johna Zafiropoulosa. Lani ga je prvostopenjsko grško sodišče obsodilo na neutemeljeno strogo zaporno kazen, ki jo prestaja v grškem zaporu. Iz podatkov, ki sem jih prejel, gospod predsednik, sodim, da so bila v tem primeru kršene temeljne določbe grške zakonodaje, pa tudi pravila poštenega sojenja. Pravila poštenega sojenja veljajo po vsej Evropi in pomenijo eno od pravic vseh evropskih državljanov.
Na začetku leta sem pisal grškemu ministru za pravosodje in ga opozoril na to zadevo. Odgovor, ki sem ga prejel čez tri mesece, je podpisal nižji uradnik ministrstva, ni pa se niti dotaknil vprašanja, ki sem ga zastavil ministru - to je, kršitve pravil poštenega sojenja. Zadeva me resno skrbi, gospod predsednik, zato sem o njej spregovoril tukaj, v upanju, da mi bodo iz Aten vendarle poslali primeren odgovor, pa tudi sprožili pravično ponovno presojo primera gospoda Zafiropoulosa.
(PL) Gospod predsednik, v skrbi za prihodnost Evrope bi rada danes v Strasbourgu na zadnjem zasedanju v tem parlamentarnem mandatu vse nas spomnila besed našega velikega rojaka, svetega očeta Janeza Pavla II: "Evropska enotnost lahko temelji le na enotnosti duha". V Evropi je prvi temeljni kamen enotnosti postavilo krščanstvo in ga utrjevalo stoletja in stoletja, krščanski evangelij s svojim razumevanjem človeštva in prispevkom v zgodovini, v razvoju človeka in narodov. To ne pomeni, da si lastimo zgodovino, kajti zgodovina je kot velika reka s številnimi pritoki, raznovrstnost tradicij in kultur, ki so oblikovale Evropo, pa je naše veliko bogastvo. Identiteta Evrope temelji na krščanstvu, današnja duhovna neenotnost pa je predvsem posledica krize naše zavesti o krščanski identiteti.
Gospod predsednik, že pet let z grozo spremljam nenehno sramotno ropanje davkoplačevalcev ob podpori institucij EU. Z grozo opazujem, kako že tako prenaseljeno Združeno kraljestvo preplavljajo stotine tisočev nevabljenih tujih delavcev, ki prihajajo za zaslužkom, nato pa izkoriščajo našo blaginjo in javno skrbstvo. Od blizu opazujem zakonodajni ustroj, ki omogoča brezimnim birokratom sestavljati tako imenovano zakonodajo, ne oziraje se na škodo, ki jo ta povzroča britanskemu gospodarstvu in podjetjem. Od blizu opazujem -
Mojo domovino je tako imenovana Stranka za neodvisnost - katere kandidat je gospod Mote - prelepila s plakati, ki trdijo, da nas članstvo v Evropski uniji stane 400 milijonov EUR na dan. To bi pomenilo 15 milijard EUR na leto - znesek, ki kar petkrat presega resničnega, ki ga lahko ugotovite v knjižnici spodnjega doma Parlamenta. Da ne bi zaostajal, je donator stranke Stuart Wheeler izjavil, da nas članstvo stane 120 milijard EUR na leto, kar je približno 36-krat več od dejanskega zneska.
To omenjam v zvezi s procesom priključevanja držav nekdanje Jugoslavije in Albanije. Ko poslušam in prebiram stališča Komisije in svojih kolegov poslancev, opažam, da se istovetijo z uradniškim razredom, s strogim, pikolovskim označevanjem zaprtih poglavij, z dodajanjem, kadar se jim zdi potrebno, novih področij, kakršno predstavljajo med drugimi tudi dvostranski problemi med Slovenijo in Hrvaško. Prepričan sem, da delamo osnovno napako.
- (SK) Prvega maja letos smo praznovali peto obletnico vstopa Slovaške v EU. Ta dan je bilo več dogodkov, na katerih smo premerili tudi svoje delovanje v EU. Udeležila sem se proslave na slovaško-poljski meji, na mejnem mostu med mestoma Čirč in Leluchov. Ta simbolični most, ki smo ga zgradili iz predpristopnih sredstev EU, je združil slovaško in poljsko skupnost na območju ob meji in je odprl pot sodelovanju med prebivalci na obeh straneh meje.
(BG) V zadnjih mesecih smo priče vrsti ugrabitev ladij ob somalski obali, ob katerih pirati zahtevajo odškodnine. Ta praksa bi se kaj lahko spremenila v dobro organizirano obliko pomorskega terorizma in donosno dejavnost, v katero bi se kot posredniki vključile celo svetovalne in odvetniške firme. Za žrtve srečnih izidov teh zgodb ne moremo sprejemati z neskaljenim veseljem, saj lastniki ladij in prizadete države za take izide plačujejo visoko ceno. Piratstvo postaja grožnja ladjarstvu v svetovnem merilu.
Taka dejanja v zadnjem času prizadevajo tudi vedno več evropskih državljanov. Trenutno pirati pridržujejo tudi 16 Bolgarov na ladji Malaspina Castle. Pasivnega spremljanja pogajanj s pirati ne moremo smatrati za ustrezno politiko. Potrebujemo jasnejša zagotovila glede predvidenih dejavnosti Evropske unije v takih okoliščinah. Sedanje ukrepanje različnih institucij je sicer pomembno, očitno pa ni popolnoma zadostno. Zato vztrajam pri nujnem ukrepanju na najvišji ravni za osvoboditev talcev in obvladanje piratstva, ki je v 21. stoletju prava sramota.
(EL) Gospod predsednik, praznujemo obletnico pridružitve novih držav Evropski uniji in vaša izjava nas je vse razveselila in ganila. Predstavljam pa si, da prisotni komisar tako kot jaz in številni kolegi poslanci misli tudi na to, da ena od novih članic, namreč Ciper, še vedno trpi pod okupacijo severnega dela države in da ima na svojem ozemlju tuje vojaške enote. Ponovno pozivamo Evropsko unijo, naj zagotovi veljavnost pravnega reda Skupnosti na celotnem otoku Cipru.
Gospod predsednik, lepo bi bilo, če bi tudi Evropska komisija ravnala v tem smislu. Navsezadnje bi v času krize znatno pripomoglo k ugledu in verodostojnosti EU, če bi se komisarji odrekli delu svojih obilnih odpravnin. Taka gesta, čeprav simbolična, bi pomenilo sporočilo evropskim državljanom, da so v času gospodarske krize tudi voditelji EU pripravljeni na žrtve in da so solidarni s tistimi s skromnejšimi dohodki.
(IT) Gospod predsednik, gospe in gospodje, osebno bi rad samo ponovno povedal, da sem bil, v nasprotju z vašo trditvijo in drugimi izjavami ves čas tega mandata, v zadnjih 30 letih na vsakih volitvah izvoljen v Parlament. V resnici se je zgodilo to, da sem se v duhu skupinskega dela v naši Radikalni stranki in po vnaprejšnjemu obvestilu volivcev odstopil svoj sedež kolegom, na primer Olivierju Dupuisu, ki je bil evropski poslanec in je imel tudi druge voljene funkcije. Vaše besede so netočne - naj ponovim, v vseh 30 letih sem bil izvoljen vsakokrat.
Na žalost pa sva tokrat, gospod predsednik - kljub temu, da ste bili vi tukaj tudi v času Otta von Habsbourga in Altiera Spinellija, ki sta Parlament podžgala k uporu proti določenim zahtevam Sveta, z zavračanjem izdaje mnenj - priči, kako se je Parlament takoj pripravljen ukloniti posegom v svoje delo - in to prav vašim posegom - v zvezi s spodletelim lizbonskim projektom.
Gospod predsednik, rada bi izrazila svojo zaskrbljenost za tisoče nedolžnih civilistov, ki so zaradi talibanov postali begunci na lastni zemlji v dolini Swat. Vsi poznamo pripovedi o tem, kako grdo ravnajo talibani z ženskami. V zadnjem mesecu pa prihajajo iz te doline novice o zapiranju brivnic, prepovedih glasbe in onesposabljanju satelitskih sprejemnikov. Nekaj običajnega so postali tudi ropi bank, oboroženi ropi domov ali ženskega nakita, zlasti pri tistih, ki nasprotujejo ali se upirajo talibanom. Po uvedbi šeriatskega prava v dolini Swat mora nemuslimansko prebivalstvo spet plačevati starodavne posebne davke, slišim pa tudi, da so sikhe, ki živijo v dolini, prisilili k plačilu tega davka z ugrabitvami ali grožnjami. Kot na edino sikhovsko poslanko so se name že obrnili številni volivci, ki so zgroženi nad dogajanji v dolini Swat - ljudje, ki tam živijo že 60 let, trpijo hudo diskriminacijo.
Naš parlament se ponaša s častno zgodovino boja proti kršitvam človekovih pravic in obsodb kršiteljev. V tem primeru pa samo izjave ne zadostujejo, od Komisije moramo zahtevati konkretno ukrepanje in oblikovanje strategije za ravnanje s talibani in spopad s širjenjem njihovega vpliva na tem območju. Talibani so prava grožnja vsem vrednotam, ki so nam pri srcu, človekovim pravicam, enakosti in demokraciji. Nujno vas prosim, pišite komisarju, naj ukrepa.
Hvala, gospa Gill. Tole so zadnji enominutni govori, ki jim predsedujem. Vedno sem se trudil, da bi imelo priložnost govoriti kolikor mogoče veliko poslancev. Pogosto nam je uspelo izčrpati celotni seznam prijavljenih - tudi nocoj - kajti ena od pravic poslanca je govoriti v Parlamentu, in ponedeljkovi večeri so namenjeni prav temu. Rad bi se vam iskreno zahvalil za vaše govore.
Jasno je, da gospodarska in družbena povezanost Evrope koristi nam vsem. Te prednosti pa terjajo tudi odgovornost. To pomeni, da moramo delovati skupaj in sprejemati le tiste ukrepe, ki so utemeljeni z dejstvi in podatki. To je nujno, če nočemo, da bi zdravstvena kriza prerasla tudi v gospodarsko krizo. Ne smemo pa se pretirano osredotočati samo na neugodne vidike dogajanja. Po zaslugi priprav pod vodstvom Komisije po izbruhu ptičje gripe nekaj let nazaj ima zdaj EU vzpostavljene sisteme za skupen učinkovit odziv na to grožnjo.
Vem, da v zadnjem času, ob bližajočih se evropskih volitvah, Parlament razpravlja tudi o tem, kaj Evropa v resnici pomeni svojim državljanom. V teh težkih dneh po mojem vidimo določene stvari jasneje. Evropa pomeni solidarnost in skupen spopad z izzivom. Pomeni sodelovanje, izmenjavo informacij, znanja in zmogljivosti, tako da lahko ukrepamo skupaj na podlagi vsega razpoložljivega znanja. Pomeni inovativnost, saj raziskave, ki jih financira Evropa, omogočajo hitrejši prenos cepiv v proizvodnjo. Pomeni sposobnost, saj se lahko prek evropskih institucij vse države članice takoj in učinkovito odzovejo na skupno krizo. To prinaša državljanom Evropa.
Prvo vprašanje so naši načrti, ki so jih že obravnavali Svet, Evropska komisija in Parlament v zvezi s ptičjo gripo. Torej načrte imamo, in to v resnici prav dobre načrte, kljub nekaterim opustitvam, na katere so imeli strokovnjaki-specialisti pripombe. Zato bi rad vprašal, ali so bili načrti dopolnjeni, ali so jih države članice sprejele in ali so pripravljene na njihovo izvajanje, saj se tukaj za najpomembnejšega izkaže najšibkejši člen, in končno sem z veseljem slišal, da imamo pri vsej tej zgodbi z gripo usklajevanje, da ste pripravljeni na skupno usklajevanje s Centrom za preprečevanje in obvladovanje bolezni.
Tretje vprašanje, ki bi ga rad odprl, je to, da bi bilo dobro, če bi nam uspelo najti cepivo za novo gripo. Cepivo bo zelo pomembno in prepričan sem, da bi lahko ob danes razpoložljivih tehnikah podjetja tako cepivo napravila v treh do štirih mesecih. Zato vas prosim, da vplivate na podjetja, da se bodo res potrudila izdelati novo cepivo, saj bi to cepivo, skupaj s cepivom proti sezonski gripi, katerega uporabo ste, glede na dosedanje izsledke, upravičeno podaljšali za preprečevanje te gripe, pomenilo najbolj učinkovito prepreko morebitni pandemiji gripe.
Gospod predsednik, zdi se, da pandemija gripe ni tako huda, kot smo pričakovali. Še enkrat smo imeli srečo, tako kot pri SARS -, ampak to ni zasluga nosilcev odločanja, gospod predsednik. Po odkritju grožnje nove gripe ob koncu tedna, so se dogovorili za nujni sestanek v četrtek - kar osebno razumem kot novo opredelitev pojma "nujno". Nato pa niso sklenili nič kaj posebnega. Kaj bo, če bomo kdaj imeli resnično krizo?
Kaj se bo zgodilo v primeru "velikega napada" - za katerega je Svetovna zdravstvena organizacija prepričana, da nas čaka in da lahko terja osem do deset milijonov življenj? Ministri so se sestali, da bi izmenjali informacije in sestavili načrte. Kakšna pa je kakovost načrtov in izmenjanih informacij? Kakšne ukrepe so sprejeli in ali so ukrepi v resnici usklajeni? Ali Komisija prejema vse potrebne informacije? O vsem tem dvomim. Vzemimo primer protivirusnih zdravil: kdo jih ima in kdo jih nima? Naprej, ali so ministri zdaj končno pripravljeni oblikovati evropsko zalogo za primere sile?
Sicer nisem prepričan, da je predlog Francije, naj se prepovedo vsi poleti v Mehiko, dober, sklep Sveta, naj se o potovanjih odloča vsak posameznik sam, pa se mi seveda zdi nor. Glede na naše odprte meje nima smisla, da ena država nekaj počne, če tega ne počne kaka druga. Države bi morale odločitve sprejemati skupaj. Edina rešitev je pooblastiti Komisijo za nujne ukrepe te vrste. Vi, komisarka, bi morali imeti po pooblastilu Sveta možnost v 24 urah sprejeti nujne ukrepe glede karantene, razkuževanja na letališčih ter omejitev potovanj.
Gospod predsednik, gospe in gospodje, rad bi se pridružil kolegom, ki so se vam, komisarka, že zahvalili za vaše izčrpne informacije. Strinjam pa se z gospodom Trakatellisom in gospodom Maatenom. V naši zbornici smo imeli junija 2006 obširno razpravo. Sprejeli smo resolucijo, pri katere sestavljanju smo se v Odboru za okolje, javno zdravje in varnost hrane zelo potrudili. Še enkrat sem prebral takratno resolucijo in podobno kot gospod Trakatellis se bojim, da ima sedanji pristop vrsto vrzeli in slabosti.
Gospod predsednik, ko govorimo o grožnji, ki jo predstavlja virus gripe, bi rada navedla nekaj mnenj uporabnikov interneta, s katerimi so se odzvali na paniko v medijih, ki so jo še dodatno spodbudile pripombe Svetovne zdravstvene organizacije. Pravijo, da je za histerijo v medijih kriva želja, da bi se znebili zalog cepiv in neučinkovitega zdravila Tamiflu, ki zasedajo prostor na skladiščnih policah farmacevtskih podjetij, in da gre za poskus odvrnitve pozornosti od svetovne krize.
Kljub subsidiarnosti zdravstva nalezljive bolezni ne priznavajo nobenih meja, zato moramo ukrepati skupaj. Rešitve niso mogoče v mejah posamezne države. Čas je za solidarnost. Slovaška je ustrezno pripravljena tudi na možnost razširitve gripe v večjo epidemijo, verjetno na podlagi izkušenj s ptičjo gripo pred nekaj leti. V državnih rezervah imamo 700 tisoč odmerkov zdravila Tamiflu za 5 milijonov prebivalcev, lahko pa rečem, da je tudi prebivalstvo nedvomno dobro pripravljeno, verjetno tudi na podlagi izkušenj z grožnjo ptičje gripe.
V primeru epidemije je nujno dobro obveščati prebivalstvo, saj vsako praznino pri informiranju neogibno preplavijo napačne informacije in govorice. To lahko vidimo pri številnih afriških državah, na primer pri Egiptu, kjer je grožnja gripe, združena z napačno predstavo, da bolezen širijo prašiči, povzročila pokol 300 do 400 tisoč prašičev. Svojo solidarnost pa bi lahko pokazali tudi na kak drug način, kajti doslej so potovalne agencije počitnikovanje v teh deželah, danes pa ljudje potujejo tja le, če morajo. Glede na to, da imamo Eurolat, bi morali razmisliti tudi o podpori Mehiki, kjer bo BDP zaradi gripe po napovedih upadel za 4 - 5 %.
(DE) Gospod predsednik, komisarka, zanima me, ali so na voljo kakšne statistike v zvezi z obraznimi maskami. Koliko mask je na voljo v Evropi, kolikšne količine bi lahko izdelali ob izbruhu bolezni take vrste? Enako vprašanje velja seveda tudi za razpoložljiva zdravila. Ali imamo kak pregled, koliko zalog zdravil ima Evropa danes in koliko bi jih lahko izdelali ob izbruhu. Ali mislite, da bi bilo mogoče zdravnike obveščati v vseh 23 uradnih jezikih Evropske unije, kar bi zagotovilo hitro in učinkovito širjenje informacij?
Nekateri poslanci pravijo, da imamo premalo informacij in podatkov. V Nemčiji so mi, vsaj po mojem mnenju, zagotovili dovolj informacij in navodil, kako naj ravnam. Prav tako se mi zdi, da ni prav, da bi morala biti Evropa odgovorna vedno in za vse. Za podatke in informiranje so odgovorne države članice. Ob tej priložnosti bi jih morali opomniti na izpolnjevanje obveznosti pri zagotavljanju podatkov. Večkrat sem tudi slišal o določenih pomanjkljivostih, zlasti v zvezi z zalogami cepiv. Zanima me, ali je to res, ali so države članice v resnici pripravljene odstopati cepiva ena drugi in so se o tem tudi dogovorile, ali pa jih vsaka od njih hrani izključno za uporabo na svojem ozemlju. Potem bi bili enako obveščeni kot sama Komisija. Rad bi izrazil hvaležnost za vaše hitro in odlično delo. Čestitke!
Vrsta govornikov je omenila protivirusna zdravila. Kot veste, se je moj predhodnik skušal z ministri za zdravje o vodenju zalog zdravil na ravni EU, vendar na žalost ministri usklajevanja zalog niso želeli prepustiti Evropski uniji. O isti zadevi smo razpravljali tudi lani v Angersu, pod francoskim predsedstvom, vendar so ministri za zdravje tudi ob tej priložnosti vztrajali na tem, da se lahko vsaka država članica po lastni presoji odloča, kolikšne zaloge želi imeti. Vemo, da so razlike glede zalog med državami znatne in to nas zelo skrbi.
Kar se tiče novega cepiva, sem, kot sem že povedala, se sestala s proizvajalci in podrobno smo obravnavali potrebe po novih protivirusnih zdravilih ter novem cepivu. Upamo, da bomo do 11. maja 2009 zbrali izhodiščne kulture, da jih bomo lahko predali industriji za izdelavo novega cepiva. Ne morem napovedati, kdaj bo cepivo pripravljeno, saj je to odvisno od učinkovitosti kulture, ocenjujemo pa, da bo za to potrebnih 8 do 12 tednov.
Po več krogih trialoga in treh sejah Spravnega odbora je na zadnji seji nekaj po polnoči in tik pred iztekom roka postalo jasno, da sporazuma ne bo mogoče doseči. Delegacija Evropskega parlamenta je pred tem z jasno večino 15 glasov za, nobenim proti in petimi vzdržanimi sprejela odločitev, da ne bo podprla zadnjega spravnega poskusa Komisije. Tega poskusa nismo sprejeli kot podlage za primeren kompromis. Ob istem času ga je zavrnil tudi Odbor stalnih predstavnikov, ki je imel sestanek v sosednji sobi. V pismu z dne 29. aprila 2009 sta dva sopredsednika Spravnega odbora obvestila Parlament in Svet ministrov, da ni mogoče doseči sporazuma o skupnem besedilu do roka, ki ga določa člen 251(5) Pogodbe ES.
Zlasti Svet pri vprašanju izvzetja ni spremenil svojih stališč niti za milimeter. Parlament je ponudil več kompromisov, ki bi delodajalcem omogočali precejšnjo prožnost glede delovnega časa. Parlament je skušal biti kooperativen zlasti pri vprašanju pogojev časa dežurstva, saj večina držav članic, v tem primeru devet, uporablja izvzetje izključno pri času dežurstva. Vendar je manjšina v Svetu, ki pa je preprečila sprejetje, preprečila vsak poskus uvedbe odstopanj. Sprejet ni bil niti predlog o določitvi konca izvzetja.
Glede časa dežurstva je Sodišče Evropskih skupnosti jasno razsodilo, da je čas dežurstva delovni čas. Tudi neaktivnega dela dežurstva ne moremo smatrati, v celoti ali deloma, za čas počitka, kot je zahteval Svet. Delegaciji Parlamenta je bilo tudi jasno, da je čas dežurstva potreben, kadar se zahteva nadaljevanje dela. Svet te omejitve ni bil pripravljen sprejeti. In kakšen je rezultat tega? Če natakar sedi v prazni restavraciji, se to šteje za neaktivni del dežurstva, ki se seveda vrednoti drugače. Tako pač ne more biti. Parlament se je odločil za prožen pristop in je podprl predlog omejitve delovnega časa 48 ur na delavca in ne na pogodbo. V tem primeru se nismo mogli dogovoriti niti o vključitvi tega načela v preambulo.
V tem mandatu je Parlament po postopku soodločanja sprejel 389 pravnih aktov. Od teh jih je bilo 24 sprejetih v tretji obravnavi, po uspešnem spravnem postopku. To jasno dokazuje prisotnost kulture sodelovanja med institucijami. Direktiva o delovnem času je prvi primer neuspešnega iskanja dogovora v Spravnem odboru po uveljavitvi Amsterdamske pogodbe. Upam, da bo nova Komisija kmalu predstavila nov predlog, ki bo, upam, omogočil sporazum.
Kvalificirana večina držav članic se je sporazumela, da bo glavna sporna zadeva, izvzetje, sicer vključena v direktivo, vendar ob natančno opredeljenih pogojih, ki bodo znatno omejili njeno uporabo. Svet je na primer želel zmanjšati največje število delovnih ur na teden ob uporabi izvzetja z 78 na 60 ali 65 ur in je predlagal prepoved uporabe izvzetja pri sklepanju pogodb o delu ali omejitev obdobja veljavnosti soglasja delavca z delom v režimu izvzetja na eno leto. Namen Sveta je bil omejiti uporabo možnosti izvzetja v državah članicah, predvsem pa okrepiti zaščito delavcev, ki uporabljajo možnost izvzetja. Svet je ocenil, da je osnutek direktive uravnotežen dokument, ki spodbuja zaščito delavcev, in je upal, da bo sprejemljiv tudi za Parlament, ki naj bi ga odobril v drugi obravnavi.
Od glasovanja v decembru se je češko predsedstvo zavedalo razlik v pogledih obeh institucij na osnutek direktive, postopka pogajanj pa ni smatralo za prestižni boj med institucijama. Nasprotno, odločilo se je za pragmatičen, neideološki in realističen pristop, ob upoštevanju stvarnosti evropskega trga dela. Nesporno dejstvo je, da možnost izvzetja danes uporablja 15 od 27 držav članic. Od januarja letos, ko je Češka republika prevzela predsedovanje, smo opravili zelo intenzivna pogajanja na vseh ravneh, da bi našli možnost kompromisa s Parlamentom. Prvo srečanje držav članov na to temo je bilo v Pragi 13. januarja. Do danes smo opravili vsaj osem krogov neuradnega trialoga in tri kroge samega pogajalskega postopka. Tu bi se rad zahvalil Komisiji, še zlasti komisarju Špidli, za strokovno pomoč in konstruktivni pristop pri iskanju možnega kompromisa glede besedila direktive. Svet je bil pripravljen sprejeti kompromis glede skupnega stališča, kljub temu pa nismo dosegli sporazuma. V preteklih štirih mesecih je češko predsedstvo ravnalo zelo aktivno in odgovorno pri pogovorih s Parlamentom in ponudilo Parlamentu vrsto kompromisnih rešitev različnih vprašanj v zvezi z direktivo, da bi našli končno rešitev, sprejemljivo za Svet in za Parlament.
Danes lahko ugotovim, da je Svet pri marsičem popustil, da bi izpolnil zahteve Parlamenta, vendar vse to za Parlament še ni bilo dovolj. Na primer, Svet je bil pripravljen opustiti skupno stališče in podpreti stališče Parlamenta, da je čas dežurstva dejansko delovni čas. Svet je popustil tudi pri razpravi o usklajevanju poklicnega in družinskega življenja, glede roka za zagotovitev dodatnega dnevnega časa počitka in pri opredelitvi vodilnih delavcev, lahko pa bi naštel še več primerov. Svet je želel doseči sporazum s Parlamentom pri ključnem vprašanju izvzetja in je bil pripravljen ugoditi zahtevi Parlamenta ter sprejeti tudi njegove druge predloge, na primer o prepovedi urejanja izvzetij v preizkusnem obdobju, o odpravi največjega števila tedenskih delovnih ur pri izvzetju, čeprav se nam je ob tem zdelo, da ravnamo v nasprotju s koristmi zaposlenih. Bili smo celo pripravljeni sprejeti zamisel o uvedbi beleženja ur, dejansko opravljenih v režimu izvzetja. Parlament pa nam s svojimi stališči ni bil pripravljen priti nasproti.
V imenu češkega predsedstva lahko odkrito izrazim obžalovanje, ker Parlament ni bil voljan iskati potrebne kompromise in dogovore o reviziji direktive, ki jo pričakujejo ne le države članice, pač pa tudi državljani EU že dolgih pet let. Sporazum o revidirani direktivi bi prispeval k boljši zaščiti zaposlenih, pomagal pri reševanju težav s časom dežurstva in časom počitka, in bi odprl pot postopnemu krčenju uporabe izvzetij v državam članicam. Poslanci pa so bili v pogajalskem odboru gluhi za te predloge. Zavrnili so jih, prav tako so zavrnili protipredloge Sveta in kompromise, ki jih je ponudila Komisija, in vztrajali na lastnih ideoloških stališčih. Ker Parlament ni bil pripravljen upoštevati razmer v Svetu in stvarnosti, v kateri živimo, bo ostala v veljavi dosedanja direktiva. Uporaba izvzetja ne bo omejena, ne bomo uvedli nikakršnega nadzora, delavci pa bomo morali še naprej delati do 78 ur na teden. Najverjetneje bo odnos Parlamenta privedel do še obširnejše uporabe izvzetij. Danes je Evropska komisija prejela sporočila še dveh držav članic, da nameravata uvesti možnost izvzetja, s tem pa dodatno slabi tudi upanje na odpravo izvzetja v prihodnosti. Svet je želel to preprečiti, Parlament pa je odločil drugače.
član Komisije. - (CS) Gospod predsednik, gospe in gospodje, resnično globoko obžalujem, da Svetu in Parlamentu ni uspelo doseči soglasja v zadnjem krogu pogajanj o reviziji Direktive o delovnem času. Komisija je storila vse v svoji moči, da bi našli kompromis, ponudila je vrsto predlogov v zvezi z glavnimi vprašanji, da bi pomagala obema zakonodajnima telesoma zbližati svoja stališča v končno različico. Na koncu pa sta Svet in Parlament vztrajala vsak na svojih stališčih glede prihodnosti izvzetij in teh stališč nista mogla uskladiti.
Razumem in spoštujem željo Parlamenta, da bi dokončno odpravili uporabo izjem. Ta rešitev bi se tudi meni zdela idealna in smo jo leta 2005 vključili v spremembe, ki jih je predlagala Komisija. Po več letih pogajanj pa je postalo povsem jasno, da bo ta element preprečil sporazum s Svetom in da ga manjšina v Svetu, ki zadostuje za zavrnitev, ne bo sprejela. Preveč držav članic je enostavno vztrajalo pri posamičnih izjemah in pri ohranitvi določbe v direktivi. Zato je Komisija vložila alternativne predloge za izboljšanje pravne zaščite zaposlenim, ki uporabljajo izvzetja, s čimer bi praktično omejili njihovo uporabo. Komisija je predlagala tudi uvedbo doslednega nadzora uporabe izjem na nacionalni in evropski ravni ter uvedbo omejitev istočasne uporabe izjem, ki bi države članice odvračale od odobravanja izjem. Trdno verjamem, da bi tak pristop v praksi dejansko izboljšal pogoje za delavce, in še pomembneje, povečal možnosti, da bi države članice čez čas vendarle sprejele popolno odpravo izjem. Parlament se je postavil na stališče, da ni boljše ureditve od popolne odprave izvzetij. Spoštujem razloge za tako odločitev, moje mnenje pa je drugačno.
Kot sem že velikokrat omenil, trdno verjamem, da je neuspeh pri pogajanjih o spremembi direktive neugodna novica za evropske delavce in podjetja, za evropske institucije, s tem pa za vso Evropo. Prvič, to pomeni, da problema izjem nismo rešili in da se bodo izjeme še naprej uporabljale po sedanji direktivi, brez določenega roka za njihovo odpravo, ob zelo skromnih omejitvah in brez kakršnega koli posebnega nadzora. Vem, da številni med vami ugovarjate, da bi morali delavci delati po 65 ur na teden, in vašo zaskrbljenost popolnoma razumem, dejstvo pa je, da sedanja direktiva dopušča do 70 delovnih ur na teden. Drugič, razsodba Sodišča Evropskih skupnosti o času dežurstva in dodatnem času počitka sicer ostane v veljavi taka, kakršna je, vendar se bojim, da v večini primerov v praksi ne bo zagotovila boljše zaščite delavcev. Številne države članice imajo veliko panog z velikimi deleži časov dežurstva in pri uveljavljanju pravil iz razsodb v primerih SIMAP in Jaeger se soočajo z resnimi problemi. Zato lahko danes ugotavljamo, da se vse več držav članic pri reševanju te težave zateka k uporabi izjem. Danes je takih držav 15, bojim pa se, da bo zaradi tega, ker nismo dosegli dogovora glede časa dežurstva, za uskladitev z razsodbo Sodišča Evropskih skupnosti začelo uporabljati izvzetja še več držav članic, saj preprosto ne bodo imele drugih možnosti. Pri vedno večjem številu držav članic, ki uporabljajo izjeme, bo v Svetu vedno težje doseči dogovor o odpravi izjem. Tretjič, neuspeh pri pogajanjih pomeni, da vrsta zelo pomembnih zagotovil Sveta delavcem, ki sedaj uporabljajo izjeme po vsej Evropi, ne velja več in se ne bo uveljavila. In nazadnje, nismo izkoristili priložnosti za izboljšanje, ki bi ga lahko prinesli ukrepi na področju usklajevanja poklicnega in družinskega življenja, in priložnosti za jasnejšo opredelitev posebnosti za delavce, ki opravljajo samostojno dejavnost. Kakorkoli že, obe zakonodajni telesi sta sprejeli svoji odločitvi, ena od neposrednih posledic tega pa je, da ne bomo opravili nikakršnega posebnega pregleda izjem, kot zahteva obstoječa direktiva. To odločitev bom upošteval. Skupaj z drugimi člani Komisije bomo morali zdaj preučiti stanje, v katerem smo se znašli, ker se zakonodajni telesi nista mogli sporazumeti.
Prav tako bi rad povedal, da je navadna pravljica trditi, da je za to kriv samo Svet, večina poslancev pa se nas je, kot vitezi v bleščečih oklepih, požrtvovalno borila za koristi delavcev. V resnici sta krivi obe strani. Res je, da se Svet ni niti za milimeter premaknil pri vprašanju izvzetij, ampak tudi večina v Parlamentu je enako neuklonljivo vztrajala, da je edina možna rešitev odprava izvzetij. Tako je pač vsaka od strani togo korakala v svoji začrtani smeri in rezultata ni bilo težko predvideti.
Gre za zapravljeno priložnost. Tako bi bilo na primer mogoče sprejeti evropsko uredbo o dežurstvu, ki bi vsej Evropi predpisala, da "čas dežurstva pomeni delovni čas", kot je razsodilo Sodišče Evropskih skupnosti. V ta namen bi morala večina v Parlamentu le malce popustiti pri vprašanju izvzetij, na primer pri določanju pogojev, pod katerimi je izvzetje mogoče, ki bi bili lahko tudi zelo strogi, in pri vprašanju, kdo sprejema odločitve o izvzetjih. Vključiti bi morali obe strani gospodarstva. No, nič od tega nismo doživeli. Vztrajanje pri odpravi izvzetij za vsako ceno je bilo nedotakljivo. To je bila druga plat nespravljivega ravnanja, zaradi katere nove rešitve ni bilo mogoče najti. Zadeva je vredna globokega obžalovanja. Kot sem že rekel, to ni v prid delavcem.
v imenu skupine PSE. - (ES) Gospa predsednica, res je, da brezplodno naprezanje vodi samo v frustracijo, ampak vseeno bi rad ponovil, da bi morali izvzetja odpraviti, saj so bila predvidena samo za obdobje desetih let - ki se je zaključilo leta 2003 -, njihova odprava pa je izjemno pomembna za zdravje delavcev, za uskladitev družinskega in poklicnega življenja, za uskladitev naše razprave s tisto, ki smo jo imeli pred pol ure, in z naslednjo, za spoštovanje mednarodnih konvencij Mednarodne organizacije dela, za uveljavitev evropske socialne zakonodaje, za nemoteno delovanje delavskih organizacij in za ohranitev zaupanja v evropske institucije med našimi državljani.
Predlagali so odstopanje, kot v členu 20 - odstopanje, ne izjemo: naj bo torej nekaj običajnega. Obenem pa je bil predlog tudi odprt napad na razsodbo Sodišča Evropskih skupnosti. Odpravil je pravice zdravnikov in poslabšal delovne pogoje. Niti blizu niso prišli našemu predlogu, oziroma predlogu Sodišča, o nadomestnem počitku zdravnikov. Šlo je za odprt napad na delavce. Še več, v predvolilnem obdobju so tega obtožili nas. V čast si štejemo poslušati državljane in delavce.
Podpiram izvzetje iz 48-urnega delovnega tedna po Direktivi o delovnem času, pod pogojem, da je prostovoljno. V odboru sem skušala to zaostriti in zagotoviti, da se izvzetja ne bi smelo podpisovati istočasno s podpisovanjem pogodbe o delu ter da bi bilo mogoče izvzetje preklicati kadarkoli. Tako je pravzaprav predlagal tudi Svet. To omogoča potrebno prožnost tako delavcu kot delodajalcu. Zakaj bi preprečevali delavcu zaslužiti z nadurami, če se za to odloči sam?
To bi bil naš prispevek k izboljševanju kakovosti dela. Naša direktiva bi predpisala najmanjše standarde, ob tem pa tudi omogočila določeno prožnost, ki bi rešila težave bolnišnic. Svet je to tedne in tedne blokiral, končalo pa se je z neuspehom. Na žalost del odgovornosti v tem primeru pade tudi na Komisijo, saj ni dovolj prispevala v postopku iskanja rešitve. Predlogi Komisije so pomenili teptanje delovne zakonodaje in so postavljali pod vprašaj zadeve, ki bi morale veljati kot zakonsko predpisani minimalni standard. Člani Skupine Zelenih/Evropske svobodne zveze, enako kot velika večina delegacije v Spravnem odboru, nismo bili pripravljeni glasovati za legalizacijo izkoriščanja.
Splošno znano je, da je bil nemški minister za delo, socialdemokrat Olaf Scholz, med najtrdovratnejšimi nasprotniki v Svetu. Povsem resno je hotel uvesti izjemo pri dolgoročni rešitvi, po kateri bi bil mogoč 78-urni delovni teden. V Nemčiji se razglaša za predstavnika delavstva, v Bruslju pa nastopa kot zastavonoša tistih članov Sveta, ki delujejo v nasprotju z interesi evropskega delavstva. Socialdemokratom je zabodel nož v hrbet.
Po besedah predsednika Klausa je med državljani in njihovimi izvoljenimi predstavniki na ravni EU velika razdalja, veliko večja kot znotraj samih držav članic, kar pomeni, da je EU nedemokratična. Soglašam in se osebno zavzemam, da bi bolj zastopali državljane. Navsezadnje smo imeli leta 2004 samo štiri države članice, ki so zahtevale izvzetja, zdaj pa je takih držav 15. Ali vam to kaj pove? In poslanci si drznejo imenovati 15 držav od skupaj 27 manjšino, ki preprečuje soglasje - Parlament ne priznava stvarnosti!
Lahko vam povem, da smo med pogajanji vseeno dosegli določen napredek. Glede časa dežurstva in časa nadomestnega počitka smatram za napredek, da smo vsi soglašali, da se čas dežurstva šteje za delovni čas. Verjamem, da bi glede tega lahko dosegli sporazum. Razlog za neuspeh pri tem so bila izvzetja. Na eni strani smo imeli Svet z manjšino držav, ki je popolnoma zavračala odpravo izvzetij, na drugi strani - in to se pogosto pozablja - pa veliko večino Evropskega parlamenta, ki se odločno zavzema za odpravo izvzetij, ker ta nimajo nikakršne zveze z zdravjem in varnostjo. Poslanci smo poskušali to doseči, predložili smo Svetu, naj sam določi datum odprave izvzetij. Na koncu smo bili pripravljeni celo reči: "Določili bomo samo datum za nadaljevanje pogajanj in dogovor o roku odprave izvzetij". Svet ni bil pripravljen sprejeti niti tega. S tem so bile zaprte vse možnosti. Ni res, gospod Sedláĉek, da je Svet sprejel vse zahteve Parlamenta glede pogojev izvzetij. Zadnji dan pogajanj so bili zavrnjeni več ali manj vsi predlogi. Lahko potrdim, da je odpravi izvzetij dejansko naklonjena večina. Imamo veliko večino v Parlamentu in večino v Svetu, na žalost pa lahko manjšina v Svetu odloči, da izvzetja ostanejo. To ni v redu. Upam, da se bo Komisija vrnila k zadevi, da bodo ljudje sprejeli svojo odgovornost in da bo za izhodišče novega predloga uporabljeno bistvo direktive, to je zdravje in varnost delavcev, nato pa bomo izvzetja postopoma odpravili.
(EL) Gospa predsednica, Svet, skupaj s Komisijo, nosi polno odgovornost za neuspeh pri iskanju kompromisa, razlog pa je preprost: vztrajali ste, da moramo mi sprejeti kompromis, ki bi za vedno ohranil izvzetja, hoteli ste preslepiti in ponižati nas in milijone delavcev s pretvorbo prehodne izjeme, odobrene Veliki Britaniji leta 1993, v trajno, proti delavcem uperjeno uredbo. Na srečo je velika večina v Evropskem parlamentu rekla ne. Kdor še ni povsem prepričan, kdo je odgovoren, mora samo prisluhniti besedam predstavnika češkega predsedstva: dogmatskemu neoliberalizmu, trdi ideologiji, aroganci in cenenemu poskusu prevare evropskih državljanov.
Gospod Špidla, nimate nikakršne pravice tolmačiti in uporabljati razsodbe Sodišča Evropskih skupnosti "à la carte"; sodno prakso Sodišča Evropskih skupnosti morate upoštevati, proti državam članicam, ki razsodb Sodišča že leta ne upoštevajo, pa morate sprožiti postopke za ugotavljanje kršitev. Ne morete reči, da tega ne boste storili, ker nameravate revidirati direktivo. Naj vam bo jasno nekaj: Parlament nikakor ne bo sprejel kompromisa, ki ne bo odpravljal izvzetij.
Nekateri vlagatelji, posebej tisti iz vzhodne Azije, skušajo ne le vpeljati vzhodnoazijsko etiko dela, proti čemur delavci terjajo zakonsko zaščito, pač pa tudi novosti na trgu dela: skušajo nadomestiti domače delavce z delavci iz vzhodne Azije, ki so navajeni na drugačno delovno kulturo in neomejen delovni čas. V sedanjih kriznih razmerah, ob rastoči brezposelnosti, se vedno jasneje izrisuje neenakopravnost razmerja med delodajalcem in delavcem. Zato je omejevanje delovnega časa še toliko nujnejše z vidika delavskih pravic in svoboščin.
Zaskrbljujoč pa je ekstremizem. Svet hoče hkrati ohraniti izvzetja in letni izračun delovnega časa. Naj opomnim Svet in Komisijo, da smo do 78-urnega tedenskega delovnega časa prišli z zamikanjem časov počitka iz besedila, ki ga zagovarja Svet. Torej je stanje glede na prejšnjo direktivo slabše; odkrito rečeno je težko razumeti, kaj si Svet predstavlja pod pojmoma delo in delovni pogoji, pa tudi pod pojmoma sindikat in delovna pogodba.
Kar se tiče glavne težave, izvzetij, menim, da je bila ponudba Sveta pravno sporna, predvsem pa, po mojem mnenju, usmerjena proti enemu od bistvenih elementov Evrope, ki se ne sme odpovedati svoji socialni razsežnosti, če noče izgubiti svoje identitete. Nezaslišano bi bilo v zakonodajo Skupnosti vključiti trajno veljaven zakon, ki bi bil v nasprotju s priporočili Komisije, k v svojem socialnem programu poziva države članice, naj upoštevajo konvencijo Mednarodne organizacije dela. Sporazum bi lahko dosegli tudi ob vključitvi niza izjem in splošnih pravil, poleg tega pa bi lahko izrabili tudi prispevke nosilcev socialnih interesov, ki nam lahko, če spoštujemo njihovo neodvisnost, pripomorejo k pravičnim in uspešnim sporazumom.
Gospa predsednica, ko bodo prihodnje generacije presojale naš Parlament in njegovo ravnanje v zadevi delovnega časa, predvidevam, da preprosto ne bodo mogle verjeti, kako smo se poslanci obnašali v trialogu. Videle bodo direktivo, ki je bila spočeta v zgodnjih devetdesetih letih, ko so bili socialdemokrati najmočnejša stranka v Parlamentu in so večino držav članic vodile leve vlade, direktivo, katere namen je bil sicer dober, je pa odražala splošno veljavno socialistično dogmo, da ljudem ne moreš zaupati svobodne izbire razmerja med delom in zasebnim življenjem, pač pa to lahko najbolje naredijo politiki, in evropski politiki seveda najbolje med vsemi politiki, direktivo o delovnem času, ki preprosto ni nikoli delovala.
Imamo direktivo, ki je očitno ni mogoče uveljaviti - in kako se je na to odzval Parlament? Ljudje nimajo prav, države članice nimajo prav, vse moramo stlačiti v prisilni jopič poenotenja, ki pa ni prave velikosti za nobeno od njih. Razumljivo je, da se Svet ni hotel ukloniti, saj so, tako kot poslanci EP tudi vlade držav članic izvoljene za to, da bi svojim ljudem odpirale nove priložnosti, ne pa jim kratile svoboščine. Vlade v nasprotju z nekaterimi poslanci EP tega niso pozabile.
Žal moram reči - in pri tem se moji pogledi razlikujejo od pogledov prejšnjih govornikov, zlasti tistih z leve strani naše zbornice - da znaten del odgovornosti za tak izid nosi Parlament, ki se je odločil za nerealistično pogajalsko strategijo. V mnogih državah Evrope poznajo pregovor, ki se glasi "boljše je pogosto sovražnik dobrega". Na žalost opažam, da je večina kolegov poslancev, zlasti tisti z leve strani zbornice, med pogajanji na to ljudsko modrost očitno popolnoma pozabila.
Naj povem eno stvar, čeprav pri tem ne čutim nikakršnega zadoščenja. Naj spomnim Parlament, da sem na prvem srečanjem Spravnega odbora predlagal kompromisni pristop, kajti glede na to, da večina držav članic že leta in leta pri organiziranju delovnega časa ob soglasju delavcev uporablja prožna načela, bi bilo pričakovati radikalne spremembe neutemeljeno, lahko pa bi zavrlo pogajanja. Na žalost se je zgodilo prav to in bojim se, da smo pri tem več pozornosti posvečali predvolilni kampanji kot pa koristim evropskih delavcev.
Zdaj pa nam Philip Bushill-Matthews govori o svobodi izbire za delavce - svobodi izbire delovnih ur. No, kolega Philip, oglejte si samo razmere v Združenem kraljestvo, tisti držav članici, ki že najdlje uporablja splošno izvzetje. Po anketi med evropsko delovno silo v tej državi 3,5 milijona delavcev redno dela več kot 48 ur na teden. Po isti anketi jih 58 odstotkov - skoraj 60 % - med njimi pravi, da bi radi delali manj kot 48 ur na teden. Od teh 3,5 milijona v Združenem kraljestvu jih 2,2 milijona ne prejema nikakršnega plačila za to redno dodatno delo. Ti ljudje niso nori, so pa prisiljeni v tako dolg delovni čas, v dodatno delo so jih prisilili. To je stvarnost uporabe izvzetij.
Problem časa dežurstva je predvsem problem delavcev v javnih službah, v glavnem v zdravstvu, kjer podaljšanje delovnega časa ne pomeni le slabših delovnih pogojev za zdravnike in medicinske sestre, pač pa tudi grožnjo varnosti in zdravju pacientov, poleg tega pa tudi večja tveganja za zdravnike v zvezi s civilnopravno odgovornostjo za napake. Svoboda izbire pri tem danes pomeni, da v bolnišnici v poljskem mestu Radom ne zaposlijo nikogar, ki v zadevo ne privoli. To pomeni, da svobode izbire v praksi ni.
(NL) Gospa predsednica, že leta 1817 se je socialno osveščeni britanski podjetnik Robert Owen zavzemal za uvedbo osemurnega delovnika. Po njegovem mnenju bi bilo mogoče doseči blagostanje celotne družbe tudi, če bi ljudje delali le po osem ur, le delo bi bilo treba dobro organizirati. Čez natanko 125 let so se pojavile prve pobude za uvedbo osemurnega delovnika tudi v Združenih državah Amerike. V evropski skupnosti velja demokratično prepričanje, da krajšanje delovnega tedna prispeva k človekovega dostojanstva vrednemu življenju. Na srečo se je temu v zadnjih desetletjih pridružila tudi večja pozornost delitvi delovnih in družinskih obveznosti.
predsednik Sveta. - (CS) Gospe in gospodje, zame je bila ta razprava zelo zanimiva. Naj na hitro odgovorim na nekatere od pobud. Najprej bi rad povedal nekaj, česar še nismo omenili, je pa treba povedati povsem odkrito. Ali morda ne drži, da ima Evropa najvišjo raven zaščite delavca na svetu? Prepričan sem, da je tako, zato vse govorjenje, da zaščito razgrajujemo ali da se vračamo v 19. stoletje, preprosto ne drži. Skušamo se samo prilagoditi sedanjim gospodarskim razmeram in pogojem globalnega gospodarstva. Ne živimo več v 20. stoletju. Smo v 21. stoletju in delamo - ne bi rad navajal, koliko ur na da - ves čas. Ali vidite tale mobilni telefon, ali vidite te računalnike? Vsak od nas vsak dan prejema elektronska sporočila in običajno jih prejema ob katerem koli dnevnem času. Obenem pa nihče od nas nikoli ne računa, koliko ur v resnici dela. Torej so ti naši poskusi - govorimo o določeni prožnosti - samo prizadevanje, da bi Evropo kot celoto prilagodili svetovni konkurenci.
Imeli ste prav, gospod Nassauer, ko ste dejali, da bi se morali sporazumevati glede vprašanj, na primer glede vprašanja časa dežurstva. Naj povem, da se je glede tega Svet zelo potrudil, da bi ugodil Parlamentu, in da je sprejel uvrstitev časa dežurstva v delovni čas, v nasprotju s skupnim stališčem, ki je bilo povsem drugačno. Svet je Parlamentu celo predlagal, naj s to direktivo uredimo samo vprašanje časa dežurstva, vprašanje izvzetij pa pustimo za kako drugo priložnost, Parlament pa se na to ni odzval. Gospod Figueredo je rekel, da predlogi Sveta spodkopavajo položaj delavstva, vendar bi vas rad še enkrat spomnil na eno od osnovnih točk. Svet je predlagal zmanjšanje števila ur ob uporabi izvzetja z 78 na 60 ali 65, gospod Cercas pa je to zavrnil. Svet je predlagal omejitve za nadzor in za uvajanje izvzetij. Svet je to sprejel, rešitev pa vseeno ni bila sprejeta. Gospod Andersson se verjetno moti, ko trdi, da Svet ni bil pripravljen sprejeti kompromisnih predlogov Komisije. Nasprotno, Svet je - na seji COREPER - te predloge odobril. Torej je Svet kompromisni predlog Komisije sprejel, Parlament pa ne.
Rad bi tudi dodal, da ne vem, s katerim delom javnosti EU se pogovarja kdo med nami. Tudi mi se pogovarjamo z javnostjo v EU, naši sogovorniki pa nam govorijo, da želijo več svobode, ne želijo, da bi jim kdorkoli vsiljeval nove obveznosti, in ne želijo, da se jim politiki ves čas vmešavajo v osebno življenje. Bliža se 20-letnica žametne revolucije - obletnica konca komunizma v Evropi - in ljudje želijo, da to obletnico počastimo z obrambo njihovih svoboščin. Nočejo, da jim vsiljujemo nove in nove uredbe ter nove in nove obveznosti.
Za sklep bi rad povedal samo še to, da smo izredno razočarani, da sporazuma nismo dosegli, ampak, če si na zatiskate oči pred vsakodnevno stvarnostjo, v kateri 15 od 27 držav članic uporablja izvzetja in v kateri v nekaterih poklicih trenutno ni dovolj delavcev za vse potrebne naloge, zlasti v novih državah članicah, potem se je treba sprijazniti, da bodo izvzetja kot del vsakodnevne stvarnosti pač morala ostati. Vrnimo se k temu vprašanju čez 10 let, ko bodo razmere v državah članicah morda precej drugačne. Zagotovimo pogoje, v katerih državam članicam izvzetij ne bo več treba uporabljati, nato pa bo pot do kompromisa verjetno zelo lahka.
član Komisije. - (CS) Gospe in gospodje, razprava je obnovila argumente, ki so bili izrečeni, utemeljeno, že mnogokrat. Mislim, da je to povsem naravno, saj razprava teče že pet let in zadeva nas vse, in rad bi se zahvalil vsem, ki ste resno sodelovali v njej. Dejstvo pa je, da nismo dosegli dobrega ali obstojnega rezultata in v skladu s tem bomo morali ravnati v prihodnje. Rad bi pripomnil, da je značilno, da se razprava skoraj ni dotaknila nobenega drugega vprašanja razen izvzetij in, v precej skromnem obsegu, časa dežurstva. Ni se ukvarjala na primer z dodatnim počitkom niti s spremembami na področju nočnega dela. Skoraj vse spremembe, ki so celo mnogo bolj korenite kot spremembe pri času dežurstva in pri izvzetjih, so bile po malem odrinjene v bitki okoli glavnih dveh vprašanj. Leta 1993 je bila sprejeta direktiva, ki je dopuščala izjemo. Direktiva je predvidevala postopek revizije, a ne zgolj revizije izvzetja, pač pa direktive v celoti. Leta 2003 je Sodišče Evropskih skupnosti razsodilo, da se dežurstvo na delovnem mestu šteje za delovni čas. Razsodba ima notranjo logiko, ki jo povsem razumem. Od takrat se je število držav, ki uporabljajo izvzetje, skokovito povečalo. Razlog za to je povsem preprost. V večini držav članic se čas dežurstva na delovnem mestu ni obravnaval kot pravi delovni čas, in takoj, ko je bilo treba čas dežurstva šteti med delovne ure, so se države članice začele odločati za izvzetje, da so lahko izpolnile zahteve direktive.
Gospe in gospodje, kot sem že omenil, je stanje zapleteno in ima lastno notranjo dinamiko. V dosedanjih petih letih obsežnih razprav smo raziskali prav vse možne poti. Mislim pa, da naša razprava še ni končana mislim, da je nujno nadaljevati z iskanjem možnih rešitev, saj sedanje stanje ni zadovoljivo. Zadovoljivo ni z več vidikov, ki presegajo vprašanje časa dežurstva (ki ga osebno smatram za najpomembnejši vidik) in vprašanje izvzetij, ki je vsekakor vsebinsko vprašanje. Med take vidike spadajo tudi nočno delo, dodatni dopust in vrsta drugih vprašanj, ki jih je mogoče - in jih bo po mojem mnenju postopoma tudi treba - preučiti, če želimo izboljšati zdravje in varnost pri delu, kar je tudi predmet te direktive. Organizacija delovnega časa, kot jo določa direktiva, vsebuje tudi ta konkretni vidik, ne le univerzalnega vidika.
Predsednik Sveta gospod Sedláček nam je povedal, da je Svet sprejel predlog na začetku prejšnjega tedna. Jasno moramo povedati, da nam je pri trialogu posredoval precej drugačno informacijo. Obveščeni smo bili, da predloga Komisije ne bodo sprejeli, da ne bo možno izvzetje v poskusnem obdobju in da obdobja šestih mesecev ne bodo sprejeli. Jasno nam je bilo rečeno tudi, da se čas dežurstva ne bo štel za potrebno nadaljevanje delovnega časa. Rečeno nam je bilo tudi, kar je bilo rečeno tudi tukaj, da so pripravljeni slediti smeri. Stališče Parlamenta je bilo drugačno. Rada bi jasno povedala, da smo tako informacijo prejeli. Morda je bila težava v tem, da ste prispeli kasneje, šele po polnoči, ampak tako informacijo smo prejeli.
Drugič, gospod Bushill-Matthews je vzbudil vtis, da so bila pogajanja pristranska in enostranska. Rada bi razložila eno stvar. Pogajalsko delegacijo smo sestavljali poročevalka, gospod Cercas, predsednik Odbora, poročevalec v senci, gospod Silva Peneda, iz Skupine Evropske ljudske stranke (Krščanskih demokratov) in Evropskih demokratov ter jaz. Soglašali smo prav o vsaki točki. Smernice za delo Parlamenta določajo, da moja skupina ne more imeti večine v delegaciji v Spravnem odboru. Rezultati so bili precej jasni: 15 glasov za, nobenega proti in pet vzdržanih. Današnja razprava precej jasno dokazuje, da naše stališče podpira široka večina v Parlamentu. Ne bi želela, da bi komurkoli ostal vtis pristranskosti.
Žal mi je, da se je zakonodajni postopek spreminjanja Direktive o delovnem času končal z neuspehom. To kaže na nesoglasje med Svetom in Evropskim parlamentom pri enem od ključnih vprašanj, povezanih z delom. Zavrnitev kompromisne rešitve, ki sta jo potrdili dve obravnavi v Evropskem parlamentu in so po podprle skupine iz celotne politične palete, leve in desne, s strani Sveta je prišla ravno v času, ko se po vsej Evropi ukinja vedno več delovnih mest, ko se velika podjetja kar vrstijo s svojimi napovedmi odpuščanj in ko gre vedno več denarja davkoplačevalcev za pomoč bankam v težavah in za omilitev učinkov gospodarske krize.
Nadaljnja neugodna posledica trmastega vztrajanja Sveta pri izvzetjih, ki je privedla do neuspeha spravnega postopka med Svetom in Evropskim parlamentom, je tudi to, da nismo dosegli rešitve vprašanja časa dežurstva pri zdravnikih, kljub temu, da sta bila evropski zakonodajalci že precej blizu sporazumu o kompromisni rešitvi. Sporazum glede tega vprašanja bi obema stranema mnogo bolj koristil kot nadaljevanje pravniške debate. Nihče ne oporeka vsebini razsodb Sodišča Evropskih skupnosti, je pa vsekakor neugodno, da se morajo zdravniki za uveljavitev svojih pravic neprestano zatekati k sodnim sporom z vodstvi svojih ustanov.
poročevalec. - Gospa predsednica, najprej bi se rad zahvalil vsem poročevalcem v senci, ki so bili zelo pripravljeni delati z mano na neverjetno tehničnem in težkem dokumentu. S skupnim delom nam je uspelo pripraviti nekaj, za kar sem prepričan, da je dober kompromis. Za sodelovanje bi se rad zahvalil tudi Komisiji in veselim se tudi sodelovanja pri tem dokumentu v prihodnje. Rad bi se zahvalil tudi Patricku Baragioli iz sekretariata Odbora za kmetijstvo in razvoj podeželja ter svojemu svetovalcu Danu Daltonu.
Dokler ne bomo imeli na voljo alternativ, bi bilo po mojem mnenju nepreudarno izobčiti take poskuse, izrecno ali posredno, z neustrezno sestavljenim zakonodajnim aktom. Direktiva bo določila okvir, s katerim bomo lahko ukinjali posamezne vrste poskusov na živalih, kakor hitro bodo na voljo alternativni postopki. Direktiva vzpodbuja iskanje alternativ in nas odločno usmerja h končnemu cilju - popolni ukinitvi poskusov na živalih, ko bo to mogoče. V Odboru AGRI smo dosegli kakovosten kompromis. Videti pa je, da skuša Liberalna skupina ta sporazum spodkopati. Nujno jih prosim, naj ne glasujejo proti poročilu, saj bi nas to na področju dobrega počutja živali vrnilo nekaj let nazaj, zato bi bila ta njihova poteza povsem neprimerna.
Številne države članice so že sprejele nacionalne zakonodaje o varstvu živali, ki se uporabljajo za znanstvene namene. Zato se ravni varstva živali po Evropi razlikujejo. Revizija bo zagotovila uskladitev ravni varstva živali v Skupnosti in bo omogočila nemoteno delovanje notranjega trga. Namen Komisije je izboljšati zakonodajo Evropske unije o poskusih na živalih. Na eni strani bo to omejilo število poskusnih živali, na drugi strani pa zagotovilo ustrezno nego in ravnanje z živalmi, na katerih potekajo poskusi, kar predpisuje Protokol o zaščiti in dobrem počutju živali, ki je priložen Pogodbi o ustanovitvi Evropske skupnosti.
Naš namen pri tej reviziji je občutno izboljšati počutje poskusnih živali v Evropski uniji. Zahteve glede dobrega počutja živali so zdaj uradno vgrajene v Pogodbo o Evropski uniji in jih je treba upoštevati pri oblikovanju politik na področjih, kakršno je notranji trg. V pripravo predloga so bili na transparenten način in nepristransko vključeni strokovnjaki na področju poskusov na živalih, raziskovalna skupnost, industrija in državljani. Predlog sloni tudi na skrbno utemeljeni oceni učinkov. V postopku so sodelovale tudi številne agencije za raziskovalno dejavnost. Pred sestavo predloga je bila opravljena primerjalna analiza koristi in stroškov ukrepanja in neukrepanja. Predlog vzpostavlja ustrezno ravnovesje saj na eni strani spodbuja konkurenčnost in raziskave v Evropi, na drugi strani pa polno upošteva zahteve glede dobrega počutja živali. Komisija je pazljivo preučila pomisleke posameznih nosilcev interesov, da bi lahko predlog pregnal evropske raziskave iz Evropi, zaradi domnevnih upravnih bremen oziroma stroškov, povezanih s posameznimi zahtevami glede dobrega počutja živali. Vendar ni dokazov za tak odliv raziskav v države zunaj EU. Nekatere standarde dobrega počutja živali, ki jih vsebuje naš predlog, in številne postopke dodeljevanja licenc že zdaj uporabljajo v državah članicah, ki so med vodilnimi v svetu na področju raziskav. Nadalje naš predlog predvideva ukrepe za omejitev upravnih bremen. Uvedba strogih standardov dobrega počutja živali in spodbujanje dviga ravni znanstvenih raziskav se namreč dejansko ne izključujeta. Nasprotno, ta dva pojma sta med seboj neposredno povezana.
v imenu skupine PPE-DE. - (DE) Gospa predsednica, komisar, gospe in gospodje, Direktiva o poskusih na živalih temelji na načelu nadomestitve, zmanjšanja in izboljšanja uporabe živali pri poskusih. To načelo je naš cilj. Za uresničitev tega cilja moramo razvijati in spodbujati alternativne raziskovalne metode. Tretjič, poiskati moramo kompromis med dobrim počutjem živali in potrebami raziskav, ob ustrezni skrbi za človekovo zdravje. Komisar, poudarili ste tudi, da bi morali v vseh državah članicah veljati enaki standardi.
Ta zakonodajni predlog temelji na akcijskem načrtu Skupnosti za zaščito in dobro počutje živali ter na strategiji za zdravje živali. Zagotoviti želimo visoko raven zaščite in visoke standarde po vsej Evropski uniji in po vsem svetu. Popolna odprava poskusov na živalih tudi tam, kjer ni na voljo enakovrednih alternativnih postopkov, pa bi v Evropski uniji praktično onemogočila večino raziskav, ki uporabljajo poskuse na živalih. Raziskovalni projekti bi se preselili v tujino, izgubili bi precejšnji del našega sedanjega znanja in postali popolnoma odvisni od drugih držav. Zato je nujno poiskati kompromis, Odbor za kmetijstvo in razvoj podeželja pa nam ponuja kakovosten kompromis. Seveda iskanje ravnotežja ni preprosto, za bolne ljudi pa lahko pomeni razliko med življenjem in smrtjo.
Komisija je bila pod velikim pritiskom. Rad bi se zahvalil osebno komisarju Dimasu. Opravili ste zelo dobro pripravljalno delo in uvedli pomembne izboljšave na področju dobrega počutja laboratorijskih živali, na primer predhodno odobritev in spremljanje vseh poskusov. Področje uporabe direktive ste razširili, tako da zajema vse živalske vrste, ne le sesalcev. Komisija je tudi uspešno rešila zelo sporno vprašanje poskusov na primatih. Ti poskusi so omejeni na raziskave na področju smrtno nevarnih bolezni in možganske bolezni.
Škoda pa je, da v besedilu ni ostal člen 15. Člen 15 zagotavlja posameznim državam možnost uporabe strožjih standardov, kakršne danes uporabljajo na primer na Nizozemskem. Čemu bi zniževali sedanje standarde, ki so na Nizozemskem precej visoki? Naš skupni cilj mora biti ravnovesje med visoko ravnijo dobrega počutja živali in intenzivno raziskovalno dejavnostjo. Dovolj mi je poslušanja oguljenega argumenta, da bodo raziskave pobegnile v tujino. To ni nujno res.
Poročilo predlaga izvedljivo ravnovesje med različnimi nasprotujočimi si vrednotami in čustvi, ki jih srečujemo na tem področju, in dokazuje pripravljenost na kompromis, ki je lahko le v čast Parlamentu in njegovim najprizadevnejšim članom. Zato čestitam obema, s katerima sem v času razprav imel največ stikov - poročevalcu Neilu Parishu in poročevalki v senci Skupine socialdemokratov v Evropskem parlamentu, Roselyne Lefrançois - za odlično opravljeno delo in soglasje, ki jima ga je uspelo oblikovati ob tako težavnem in občutljivem vprašanju.
- (CS) Gospod predsednik, komisar, gospe in gospodje, tudi mene prizadene trpljenje laboratorijskih živali, obenem pa kot zdravnica vem, da moramo narediti vse, da bi pacientom čim prej zagotovili potrebna cepiva in zdravila za zdravljenje novih, pa tudi starih bolezni. Rada bi se zahvalila kolegom poslancem, ki jim je uspelo oblikovati resnično uravnotežen kompromis, ki spoštuje in upošteva etična načela ravnanja z živalmi, obenem pa omogoča nadaljevanje raziskovalnih projektov. Ta direktive pomeni predvsem jasen politični signal, da od naših znanstvenikov pričakujemo iskanje alternativnih načinov preverjanja raziskav in razvoja novih zdravil, da bo mogoče čim bolj omejiti število živali in število poskusov, seveda ob upoštevanju vseh etičnih načel varstva živali pred trpljenjem. Za tak izid se vam vsem zahvaljujem.
Odprto je bilo tudi vprašanje meril za razvrščanje poskusov po resnosti posledic. Lahko vas obvestim, da bo Komisija pred poletnimi počitnicami ustanovila strokovno delovno skupino, ki bo opredelila merila, ki bodo veljala v Evropski uniji. Brez dvoma bomo morali ohraniti ravnotežje, ki smo ga že dosegli s podrobnimi posvetovanji z neposredno prizadetimi stranmi, med potrebami industrije in spodbujanjem raziskav na eni strani ter skrbjo za dobro počutje živali na drugi strani. Zato moramo ohraniti omejitve uporabe primatov razen človeka, prav tako načeli sistema licenc in neodvisne etične presoje, ki so temeljni elementi predloga. Če povzamem, Komisija lahko sprejme 83 od skupaj 202 predlogov sprememb v celoti, deloma ali načeloma. Sekretariatu Parlamenta bom poslal seznam, ki bo vseboval podrobna stališča Komisije glede sprememb.
Na koncu bi rad povedal, da je tudi neodvisno od tega predloga, ki je zelo pomemben in ki mora zagotoviti ravnotežje med potrebami znanstvenih raziskav in delom v prid človekovemu zdravju, ob uporabi postopkov, ki ne škodujejo živalim, Komisija v času mojega mandata sprejela že vrsto ukrepov za zaščito živali. Spomnil bi vas rad na prejšnjo razpravo o tjulnjih, na zelo odločne ukrepe in reakcije v zvezi s kitolovom, na vprašanja neprimernih oblik lova, zlasti pomladanskega, in na ukrepe, ki jih je Komisija zdaj sprejela prvič, skupaj z varnostnimi ukrepi, ki naj preprečijo prav take pojave.
V poročilo smo vložili veliko strokovnega znanja in dela. Poročila nismo sestavili mimogrede. Trdo smo delali in oblikovali smo kakovostne kompromise. Skušal sem združiti vse strani v pripravo poročila, ki bo dobro za Parlament, dobro za raziskovalce in industrijo, pa tudi dobro za počutje živali. Rad bi vas pozval k podpori poročilu, kajti, če ga ne sprejmemo, tvegamo njegovo zakasnitev za več let, to pa bi škodovalo industriji, pa tudi dobremu počutju živali. Zato poslance in poslanke pozivam, naj poročilo podprejo.
Če se katere od skupin odločijo glasovati proti poročilu, bo po mojem mnenju dolgoročna posledica take odločitve le odlog dobrega predloga, predloga, ki bo v Evropski uniji omogočil raziskave v prid obvladovanju bolezni in za razvoj novih zdravil, obenem pa zmanjšal potrebno število živali ter dejansko okrepil vlogo Evropskega centra za validacijo alternativnih metod. Zato vse poslanke in poslance pozivam k glasovanju za poročilo, saj bi jutri radi dosegli odmeven izid.
Tak je sicer končni cilj, zaenkrat pa si odprave poskusov na živalih še ne moremo privoščiti. Pri razvoju alternativnih metod, ki ne zahtevajo poskusov na živalih, so še ogromne praznine. Dokler je tako, bi bilo nespametno in morda celo katastrofalno za človekovo zdravje predpisovati roke prepovedi poskusov na živalih ali poskusov na nekaterih vrstah živali, na primer na primatih razen človeka. Ankete kažejo, da javno mnenje podpira tak pristop in javnega mnenja ne smemo prezreti.
Reforma je sad pogajanj s Svetom, ki ga je zastopalo češko predsedstvo, ki si, mimogrede, zasluži mojo pohvalo, saj mu ves čas mandata ni bila prihranjena nobena politična težava, je kombinacija strukturne reforme direktive, ki ne vpliva na temelje pristojnosti Parlamenta in ki v celoti spoštuje načelo subsidiarnosti, saj direktiva uvaja načelo kazenskih ukrepov v skladu z opredelitvijo v razsodbi Sodišča Evropskih skupnosti, državam članicam pa prepušča določitev vrst kazni.
To bo zapolnilo pravno praznino, ki je nastala zaradi sodbe Sodišča Evropske skupnosti, s katero je razglasilo za ničnega Okvirni sklep 2005/667 o določitvi narave, vrste in ravni kazenskih sankcij za nezakonite izpuste onesnaževalnih snovi v morje. Ko bo sprejeta, bo direktiva omogočala učinkovitejšo borbo proti onesnaževalcem morja. Besedilo, ki ga sprejema Parlament, je torej pomemben dodatek k tretjemu svežnju o pomorski varnosti, ki sta ga sopodpisala predsednika Parlamenta in Sveta ob koncu zadnje plenarne seje.
Zato Komisija besedilo podpira, čeprav uvaja posebno obravnavo izpustov manjšega obsega in ponavljajočih se manjših kršitev. Na drugi strani razumem, da se je zdelo Svetu in Parlamentu primerneje, da izpusti, ki ne povzročijo poslabšanja kakovosti vode, niso nujno predmet kazenskih postopkov. Osebno se bolj kot Parlament zavzemam za kazenske sankcije za izpuste manjšega obsega, kajti, čeprav posamezni tak izpust ne povzroči resne škode, lahko prav zato, ker se ponavljajo, privedejo do resnega onesnaženja morskega okolja.
pripravljavec mnenja Odbora za okolje, javno zdravje in varnost hrane. - Gospod predsednik, pravna praznina, ki jo je povzročila sodba Sodišča Evropskih skupnosti, je terjala spremembo direktive, o kateri razpravljamo. Neverjetno je, da je lahko napaka glede pravne podlage povzročila zamudo pri uveljavitvi tako pomembne direktive, ki je brez dvoma škodovala našemu morskemu okolju. Vsi sodelujoči se lahko iz tega učimo, in se tudi moramo učiti, da se bomo lahko takim napakam v prihodnje izogibali.
Gospod predsednik, onesnaževanje morja pride v središče naše pozornosti le ob velikih nezgodah. Takrat resno razpravljamo o grožnji, ki jo našim oceanom predstavlja stalno onesnaževanje. Na žalost ta problem v času med nezgodami v glavnem zanemarjamo. Resno se moramo lotiti stalnih in ponavljajočih se kršitev predpisov, ki pomenijo prav tako pomembno in dramatično grožnjo ne le našim morjem, pač pa tudi našim obalam.
v imenu skupine PPE-DE. - (DE) Gospod predsednik, podpredsednik Komisije, Skupina Evropske ljudske stranke (Krščanskih demokratov) in Evropskih demokratov podpira različico sprememb direktive, ki jo je oblikoval poročevalec na podlagi pogajanj s Svetom in ki uvaja sankcije proti onesnaževanju morja z ladij. Radi bi mu prisrčno čestitali za opravljeno delo. Radi bi čestitali tudi podpredsedniku Komisije, saj brez pomoči Komisije ne bi bilo mogoče doseči sporazuma s Svetom že v prvi obravnavi. Danes je velik dan za nas, saj lahko to pomembno zadevo zaključimo do konca parlamentarnega mandata.
Mnogo ceneje je nezakonito izpustiti odvečne snovi v morje. To seveda ne more biti prav. Zato potrebujemo učinkovite sankcije. Rad bi se zahvalil poročevalcu za ta tristranski sporazum med institucijami. Jasno je, da je treba huda onesnaženja z ladij uvrstiti med kazniva dejanja in jih tako tudi kaznovati, izpuste manjšega obsega pa lahko smatramo za prekrške, tako da se dejanja ločijo po resnosti. Vendar - in ta moja tretja točka je zelo pomembna - moramo ponavljajoče se izpuste onesnaževalnih snovi z ladij obravnavati kot kazniva dejanja, saj prispevajo k splošnemu onesnaževanju morij, ob tem pa ne smemo kar zamahniti z roko.
Pomembno pa je, da z dopolnitvijo zakonodaje zaostrimo tudi sedanji sistem sankcij za nezakonite izpuste z ladij. Poudariti velja, da je ta zakonodajni akt potreben prav zato, ker se dosedanje preventivne določbe niso ustrezno izvrševale. Na žalost tudi izvrševanje konvencije MARPOL 73/78 ni ustrezno. Zato se mi zdi ta zakonodajni sveženj pomemben. Prepričana sem tudi, da pomen vprašanja potrjuje tudi dejstvo, da sta svoji mnenji posredovala tako Odbor za pravne zadeve kot Odbor za peticije.
Še eno od takih sporočil na občutljivem področju prometa, in, ker je ta razprava ena od zadnjih, ki zadeva Odbor za promet in turizem, bi jo rad izkoristil kot priložnost za zahvalo vsem njegovim članom za delo, ki so ga opravili v sodelovanju z Evropsko komisijo in mano osebno, za praktične rešitve, ki so jih predlagali in sprejeli v zvezi z več pomembnimi vprašanji in je bilo zanje pogosto potrebnih po več mesecev. To je omogočila razumnost vas, članov zbornice, pa tudi naša prizadevanja za učinkovito sodelovanje naših služb, kar kaže, da birokracija, ki ima jasno opredeljene naloge in cilje, ni prepreka državljanom, pač pa učinkovit pomočnik, ki skupaj s politiko deluje v korist državljanom.
poročevalec. - (ES) Gospod predsednik, moj govor bo zelo kratek, za kar mi bodo spoštovani poslanke in poslanci ob tej pozni uri hvaležni. Gospod Tajani, še enkrat se vam zahvaljujem, ker ste, tako kot pri tretjem pomorskem svežnju, s svojo zagnanostjo in politično spretnostjo dosegli sporazum s Svetom in Parlamentu, Svetu in Komisiji omogočili, da so dosegli sporazum ob tej zadevi še v zadnjih dneh parlamentarnega mandata.
Med obravnavo, razpravami in posvetovanji z interesnimi skupinami smo prejeli številne pripombe glede nezadostne jasnosti in pravne gotovosti v tem predlogu. Organizacije potrošnikov in interesne skupine iz poslovnega sektorja smo spodbudili k neposrednemu dialogu o možnih izboljšavah predloga in vem, da je komisarka prejela skupno pismo organizacij potrošnikov in organizacij podjetij, kopije pa smo prejeli tudi vsi poslanci. Naj navedem nekaj odlomkov iz pisma. Pišejo: "Velik pomen pripisujemo pravni jasnosti in kakovosti predloga, prav tako pa je za nas zelo pomembno vedeti, kakšne posledice in spremembe v primerjavi s sedanjim stanjem bo prinesel. Menimo, da je še precej nejasnosti glede področja veljavnosti in posledic predloga, zlasti v zvezi z učinki na nacionalne pravne rede."
Na kratko, želeli bi, da bi Komisija v vmesnem času volitev, pred ponovnim sklicem Parlamenta v juliju, opravila naslednje delo (vse naloge so naštete v vprašanju za ustni odgovor): analizo praktičnih in pravnih posledic predloga pravice potrošnikov v vsaki državi članici, razjasnitev razmerja med popolnoma poenotenimi določbami v direktivi in splošnimi pravnimi sredstvi, ki jih določa nacionalno pogodbeno pravo, razjasnitev medsebojnih vplivov osnutka predloga in obstoječe zakonodaje Skupnosti, zlasti direktive o nepoštenih poslovnih praksah, direktive o e-poslovanju, direktive o storitvah in uredbe Rim I, ter seveda Listine o temeljnih pravicah. Želeli bi dobiti nekaj podrobnejših podatkov iz ocene učinkov, da bi lahko analizirali in ugotovili stroške ter koristi predloga in alternativnih pristopov, ki bi prišli v poštev.
članica Komisije. - Gospod predsednik, Arlene McCarthy se najlepše zahvaljujem za njene besede, saj smo pri tej direktivi resnično opravili že veliko dela. Želela pa bi si, da bi to direktivo - ki jo bomo seveda pripravljali še naprej - ne le uradno sprejeli, pač pa, da bi jo za svojo vzele vse interesne skupine. Pri tem se ne bomo ustrašili nobenega napora. Ker danes poteka zadnje zasedanje za nas, bi rada izkoristila priložnost in se prisrčno zahvalila vsem, še posebej pa Arlene kot predsednici našega odbora, pa tudi gospodu Harbourju in še zlasti gospe Cederschiöld. Upam, da bom na ta ali oni način ostala v stikih z vami, saj mi je bilo sodelovanje z vami v resnični užitek, zato upam, da se bo nadaljevalo, morda v kaki drugi obliki.
Zdaj bi se rada posvetila naslednjim pomembnim korakom oblikovanja direktive, saj sem prepričana, da je direktiva zelo pomembna za nas vse. To direktivo potrebujemo za notranji trg 21. stoletja. Naj jasno povem, da je pred vložitvijo predloga Komisija opravila primerjalno analizo pravnih redov, "kompendij" zakonov in drugih določb držav članic, ki prenašajo v notranje pravo direktive o pravicah potrošnikov, ki jih obravnavamo. Komisija zdaj podrobneje obravnava posamezne določbe predloga z državami članicami, da bi pridobili jasnejšo sliko o praktičnih učinkih na nacionalne zakonodaje.
Po predlogu bodo lahko države članice ohranile splošna pravna sredstva pogodbenega prava za blago z napako, če se pravne zahteve za uveljavljanje takih pravnih sredstev razlikujejo od zahtev, ki veljajo za taka pravna sredstva po tem predlogu. Zavedam se, da bi bili ti medsebojni vplivi med predlogom in splošnimi pravnimi sredstvi v nacionalnem pogodbenem pravu v besedilu obdelani jasneje. To pomeni, da bi pravna sredstva, kakršni sta pravica do zavrnitve v Združenem kraljestvu in garantie des vices cachés v Franciji, ostala v veljavi. Sem pa pripravljena preučiti tudi druge možnosti, pri katerih bi bili lahko elementi nacionalnih pravnih sredstev vgrajeni v predlog, če bi bila taka rešitev ljubša Svetu in Parlamentu.
Predlog dopolnjuje Direktivo o nepoštenih poslovnih praksah (UCP). UCP varuje potrošnike kot skupino pred spornimi poslovnimi praksami prevarantskih trgovcev, osnutek direktive o pravicah potrošnikov pa ureja pogodbene pravice potrošnikov, ki sklenejo pogodbo s trgovcem, kot posameznikov, te pravice pa lahko uveljavljajo pred civilnim sodiščem. Kar zadeva direktivo o storitvah in direktivo o e-poslovanju, bodo informacijske zahteve iz omenjenih direktiv veljale dodatno k informacijskih zahtevam iz predloga in bodo v primerih nasprotij prevladale.
Pred predlogom Direktive o pravicah potrošnikov smo opravili podrobno oceno učinkov. Ocena učinkov je tudi kvantitativno določila upravna bremena, ki jih bodo prinesle predlagane spremembe, in jih primerjala s stroški zagotavljanja skladnosti, ki jih imajo zaradi razdrobljenosti pravil varstva potrošnikov in Uredbe Rim I trgovci, ki želijo prodajati blago v druge države članice. Ocena je pokazala, da bi imelo popolno poenotenje bistvenih pravic potrošnikov občutne pozitivne učinke na integracijo notranjega trga in zaupanje potrošnikov. V začetnih fazah zakonodajnega postopka se je izkazalo, da bi bili koristni dodatni podatki in boljši vpogled v navade potrošnikov in njihove običajne odločitve glede pravnih sredstev ob prodaji. V bližnji prihodnosti nameravam sprožiti kvalitativno raziskavo na tem področju, v kateri bomo s podrobnimi pogovori s potrošniki in trgovci zbrali več podatkov. Rezultati te raziskave bi morali biti na voljo v tretjem četrtletju letošnjega leta.
Prvič, upam, da bo gospa Kuneva nadaljevala svoje delo in upam, da bo lahko dosegla sprejem osnutka horizontalne direktive. To pa bo mogoče le, če boste, prvič, zelo natančno ocenili učinke na vse nacionalne zakonodaje, česar še niste storili, drugič, če boste ta predlog zelo natančno umestili glede na druge obstoječe in predlagane uredbe, direktive in sporazume na ravni Skupnosti, česar še niste storili, tretjič, če boste zelo jasno predpisali, da bodo določena načelna pravila, na primer o skritih napakah, ostala ohranjena, česar še niste storili, in četrtič, če boste navedli "in to je najpomembnejša točka - kakšno raven varstva potrošnikov bo dosegla uveljavitev direktive, ne pa zgolj, kakšne bodo določbe.
Časa imam za tri točke, ki se mi jih zdi primerno omeniti. 1. Jasnejše področje veljavnosti direktive. 2. Danes je mogoče blago s tovarniško napako vrniti v dveh letih; ta rok bi moral znašati tri leta. 3. Obdobje odstopa bi moralo trajati eno leto, kar bi okrepilo varstvo potrošnikov v večini držav članic. Jasna, nedvoumna pravila in visoka raven varstva potrošnikov koristijo potrošnikom in podjetjem. Nejasna pravila škodujejo poštenim podjetjem in malim ter srednjim podjetjem. Svet in Parlament bi morala zdaj vgraditi te tri ključne točke v popolnoma usklajen predlog.
Komisija zdaj podrobneje obravnava posamezne določbe predloga z državami članicami, da bi pridobili jasnejšo sliko o praktičnih učinkih na nacionalne zakonodaje - natanko v skladu z vašim pozivom, gospod Toubon, oziroma s pozivom Parlamenta. Naredili bomo prav vse, da bodo vse zadeve jasne. Gre za pravno besedilo in za civilno besedilo in precejšnji izziv bo pomenilo že prevajanje besedila. Zato si bomo vzeli čas za razlage in čas za tesno sodelovanje s Svetom, pa tudi s Parlamentom, pri tej zadevi.
Po širitvi EU se je potrošniku življenje še bolj zapletlo. Ubada se s celo vrsto zadev, od brezhibnosti izdelkov ob nakupu do zanesljivosti transakcij pri spletnem kupovanju in oglaševanja. Ker vrsta teh zadev in vprašanj sega čez državne meje, potrebujemo usklajeno zakonodajo in ozaveščenost glede preventivnih možnosti, da kot potrošniki ne bomo nebogljene igračke v rokah prevejanih podjetij. Zato bi morali potrošniki znati uporabljati informacijske portale, kjer bi dobili tekoče podatke, na primer portal RAPEX za nevarne izdelke, SOLVIT za notranji trg, DOLCETA za finančna vprašanja in številne druge. Tudi Evropski potrošniški center in Evropski dnevnik bi lahko precej pomagala potrošnikom.
Gospod predsednik, komisarka, priznati moram, da mi je rahlo nelagodno, saj smo ves čas skušali doseči dogovor, občutili pa smo določene pritiske proti predstavitvi poročila na plenarni seji in celo zdaj je mogoče iz nekaterih pripomb razbrati, da ne bo upoštevano niti priporočilo Parlamenta. To je nadvse osupljivo, poleg tega pa taki pogledi ne izvirajo od samih komisarjev, pač pa od nekaterih visokih uradnikov - sicer le nekaterih, pa vendar, visokih uradnikov -, ki se pri tem zanašajo na to, da so stalno osebje, v nasprotju s poslanci in celo komisarji, ki so že po definiciji začasno osebje, tukaj le kratek čas.
Od leta 2004 naprej pa zanje velja člen 90 Pogojev zaposlovanja drugih uslužbencev; zato imajo tudi naziv AIC. Starostno mejo 65 let določajo kadrovski predpisi za vse kategorije osebja, ki dela v institucijah - uradnike, začasne, pogodbene ali pomožne sodelavce, po nedavnem sprejemu nove uredbe pa tudi za parlamentarne pomočnike. To pravilo sta za AIC med letoma 2000 in 2004 uporabljala Komisija, pa tudi Parlament.
poročevalec. - (ES) Gospod predsednik, ker pri uvodnem govoru nisem izkoristil ene minute, bi rad odgovoril komisarki Kunevi, ki pozna moja prijateljska čustva in naklonjenost do nje, pa tudi do gospoda Orbana. Vendar se komisarka niti z besedico ni dotaknila priporočil varuha človekovih pravic. Z drugimi besedami, varuh človekovih pravic, ki pozna vse argumente Komisije, je predložil konkretno priporočilo, za katerega pa je videti, da ga Komisija sploh ne upošteva.
Ne zahtevam od gospe Kuneve, da osebno odgovori na vprašanja, saj očitno nima vseh potrebnih podatkov, ampak vse informacije, ki jih je posredovala, so take, ki jih že poznamo, ki jih pozna tudi varuh človekovih pravic, kljub temu pa nam še ni povedala, ali bo Komisija - ne glede na vse in glede na to, da varuh človekovih pravic, ki je s primerom seznanjen, priporoča spremembo pravil - ravnala v skladu z zahtevo varuha človekovih pravic in ustreznim priporočilom Parlamenta.
poročevalka. - (EL) Gospa predsednica, gospa komisarka, gospe in gospodje, najprej bi želela predvsem pozdraviti predlog Evropske komisije o prenovitvi direktive o energijskem označevanju z osnovnim ciljem, da se področje uporabe razširi na vse aparate, ki v gospodinjstvih, trgovini in industriji porabljajo energijo, ter na izdelke, ki vplivajo na rabo energije. Ta direktiva tvori del obsežnejšega svežnja zakonodajnih predlogov, katerih cilj je spodbuditi energetsko učinkovitost, ki je za Unijo prednostna zadeva, ker ima lahko odločilno vlogo pri krepitvi energetske varnosti, zmanjševanju emisij ogljikovega dioksida in oživljanju evropskega gospodarstva, da se bo lahko hitreje izvleklo iz recesije in krize.
Toplo bi se rada zahvalila vsem kolegom poslancem za njihove predloge, predvsem pa poročevalcem v senci, sekretariatu PSE in Odboru za industrijo, raziskave in energetiko, ker nam je z njihovo pomočjo uspelo - v to sem prepričana - okrepiti direktivo o energijskem označevanju. Zato poseben pomen pripisujemo določbam, ki se nanašajo na javna naročila, zato poseben pomen pripisujemo sprejemu spodbud za najučinkovitejše aparate in zato želimo okrepiti določbe, ki se nanašajo na nadzor trga.
Spregovorila bom le o dveh vprašanjih, ki sta povzročili resno soočenje. Prvo se navezuje na naš predlog, naj bi oglasi vsebovali podatke o porabi energije, kar pa je vzbudilo nesorazmerne reakcije Federacije evropskih založnikov ter lastnikov radijskih in televizijskih postaj. Pravim, da so bile nesorazmerne, kajti slišati je bilo skrajne argumente, kot na primer, da omejuje svobodo tiska, da so prihodki iz oglaševanja padali na občutljivem področju množičnih medijev in tudi, da se spodkopava svoboda in neodvisnost tiska. Poglejmo si dejstva v tej zadevi in kaj v našem poročilu predlagamo. Menimo, da bi morali oglasi za izdelke, ki vplivajo na rabo energije, vsebovati sklic na porabo energije ali prihranke energije ali kategorijo energijske nalepke le, če se ta oglas sklicuje na tehnične specifikacije ali tehnične informacije. Kadar oglas ne vključuje takšnega sklica, tudi sklic na porabo energije ni potreben.
Do zadnjega sem pustila vprašanje zasnove energijske nalepke, ki se je izkazalo za najbolj pereče v tej direktivi. Ta direktiva svojega cilja ne bo dosegla in ne bo učinkovita, če predvsem potrošniki, ki jim je energijska nalepka namenjena, te ne bodo zlahka prepoznali in jo primerjali, da jim bo v pomoč pri izbiri najboljših možnosti. Danes imamo uspešen model energijske nalepke z lestvico od A do G, ki se trenutno kot standard uporablja v številnih državah izven Evropske unije, pri čemer se oznaka Α uporablja za najučinkovitejše izdelke, G pa za najmanj učinkovite. Nedvomno je zelo uspešna ter prepoznavna, njen prispevek k prihranku energije pa je ogromen. Vsekakor pa ima tudi številne probleme. Najresnejši od teh problemov oziroma osnovni razlog za te probleme je, da nalepke ne spremlja navedba obdobja veljavnosti. Kadar obdobje veljavnosti nalepke ni označeno in je izdelek razvrščen v kategorijo A, kjer ostane ves čas, tudi tedaj, ko so že bili uvedeni energetsko učinkovitejši izdelki, je jasno, da pošiljamo mešana sporočila. Kako se lahko tega lotimo? Z uvedbo nalepk, ki morajo imeti določeno obdobje veljavnosti, na primer 3 do 5 let, po preteku takšnega obdobja pa se na podlagi napredka, ki je bil na trgu dosežen za določen razred izdelkov, lestvica učinkovitosti ponovno pregleda.
Poročilo v primerjavi s prvotnim predlogom gotovo vsebuje nekaj pomembnih izboljšav, ki jih Komisija pozdravlja. Poročevalec upravičeno poudarja dve vprašanji, ki bosta eden od temeljev prihodnjih razprav med Svetom in Parlamentom. Prvo je vprašanje oglaševanja in do kolikšne mere lahko spodbujamo prodajne prakse energetsko učinkovitih izdelkov, ne da bi s tem ovirali vlogo državljanskih svoboščin in svobodo tiska, drugo pa je vprašanje zasnove nalepke - ali naj bo to nalepka z omejeno ali odprto lestvico.
Vendar pa moram nasprotovati dvema točkama. Najprej bi rad posvaril, da bi sprememba 32, če bi bila sprejeta, ovirala neodvisnost medijev. Poudariti je treba, da je oglaševanje ključnega pomena za svobodne, neodvisne, raznolike in visoko kakovostne medije. Naša skupina je zato pripravila alternativni predlog spremembe - spremembo 2, vloženo za plenarno zasedanje -, ki upošteva pomen svobodnih in raznolikih medijev za demokracijo. Naša rešitev pravi, naj bi proizvajalci in trgovci na drobno imeli možnost zagotoviti informacije o posebnih vidikih porabe energije in njenega varčevanja.
Poleg tega mislim, da je pomembno imeti to lestvico A-G, ki je preprosta. Rada bi še omenila, da sem prepričana, da je pomembno natančno opredeliti obdobje veljavnosti, da bo potrošnik imel informacijo še iz časa, ko so se določeni izdelki oglaševali. Ne verjamem, da bo obveznost zagotavljanja informacij o porabi energije kakorkoli posegala v svobodo izražanja in določbe, ki se nanašajo na množične medije. Mislim, da je v interesu nas vseh, da imamo dobro informirane potrošnike, ki lahko sprejemajo ozaveščene odločitve o zmanjšanju porabe energije.
Pomembno je, da lahko potrošnik vedno zaupa, da oprema v kategoriji A vedno odraža najboljšo tehnologijo - najbolj energetsko učinkovito tehnologijo -, ki je na tržišču. Energetska nalepka EU je uspešna. Trg je očistila energetsko potratne opreme, temu modelu pa so sledile države, kot so Brazilija, Kitajska, Argentina, Iran, Izrael in Južna Afrika. Pomilovanja vredno je, da hočejo zdaj proizvajalci opreme ta uspešen in jasen sistem označevanja spremeniti v nejasno kategorijo in je Komisija temu naklonjena.
Vendar moramo zadeve previdno preučiti, prav tako pa je treba resno vzeti zadržke, ki jih je izpostavila Komisija. Če naredimo to, kar je tu v Parlamentu predlagal odbor, in sicer preprosto obdržimo lestvico A-G, se bojim, da bodo stari aparati še vedno v kategoriji A, medtem pa bodo novi energetsko učinkovitejši aparati opredeljeni pod B. Tako bomo bodisi imeli prehodno obdobje za ponovno označevanje - kar bo vodilo v zmedo - bodisi se bodo stvari stalno spreminjale, označevanje se bo nenehno prenavljalo.
Zakonodajo o označevanju spremljam zadnjih 15 let. Kaj je v direktivi o označevanju iz začetka devetdesetih let? Navaja, da je treba lestvico od A do G v skladu z najsodobnejšo tehnologijo redno posodabljati, tako da so v kategoriji A le najboljši. Kaj je naredila industrija? Ob koncu devetdesetih je preprečila posodobitev. Posledično je bilo na začetku leta 2000 več kot 50 % vseh aparatov v kategoriji A. Potem so prišli na dan s trikom A+ in A++. Zdaj pa so prišli s triki A-20, A-40 in A-60.
(CS) Gospa predsednica, o vprašanjih energije sem že večkrat govoril, to pa bo v tem mandatu morda moja zaključna pripomba. Mislim, da je na tej točki primerno, da se zahvalim komisarju Piebalgsu, ki je imel zelo težko nalogo, saj je oblikovanje evropskega energetskega trga iz 27 ločenih trgov v posameznih državah članicah velika obveznost, to je Sizifovo delo, ki se v tem mandatu še ne bo končalo, prav gotovo bodo številne naloge ostale našim naslednikom. Rad bi povedal, da je bil za nas v Odboru za industrijo, raziskave in energetiko eden od najbolj priljubljenih komisarjev: tistih komisarjev, od katerih smo se veliko naučili in pri katerih smo občudovali njihovo raven navdušenja. Upam, da do komisarja nismo bili preveč zahtevni, saj mislim, da ga bomo v prihodnjih mandatih še srečevali, gospod Piebalgs pa je zares trdo delal, da je omogočil, da se sploh lahko pogovarjamo o evropskem energetskem trgu. Podpiram energijsko označevanje, to je potreben standard in mislim, da bi bilo treba očitke o tem, kdo pripada ali ne pripada posameznemu industrijskemu lobiju, dati na stran. Prav tako mislim, da je neugodno, če je ta parlament v preteklih mesecih postal kraj, kjer se širi preplah. Potrebujemo odločitve, ki temeljijo na dejstvih.
član Komisije. - Gospa predsednica, to je težko. Zahvaljujem se gospodu Ransdorfu za njegove zelo prijazne besede, vendar menim, da je narobe, da kar nekoga obdolžimo - industrijo, lobi ali ne -, ker industrija zagotavlja delovna mesta in rast. Industrija si prav tako prizadeva proizvajati in dajati na trg energetsko učinkovitejše aparate. Obenem pa je "od A do G" potrošnikom dobro znana. Potrebno je združiti izkušnje sistema "od A do G" in vključiti industrijo, vendar ne na silo, ampak z resnično vključitvijo. To poskuša Komisija.
Drugi pa je ukrep okoljsko primerne zasnove hladilnikov in TV sprejemnikov. To ni popolna rešitev, vendar pa je rešitev, ki ta dva izdelka vključuje v sistem podeljevanja znaka, saj danes za televizorje nimamo nikakršnega označevanja, pri hladilnikih pa vlada zmeda: vsak hladilnik je uvrščen v kategorijo. Zato smo predlagali in se dogovorili glede ukrepa, ki je začasen, dokler ne bomo imeli okvirne direktive, ki bo vzpostavila jasna pravila. Ne gre za to, da smo vezani na industrijo, vendar pa je bila združitev obeh načinov najboljša rešitev.
Na tej stopnji poročilo še ne daje popolne rešitve. Mnenja se razhajajo, vendar smo na pravi poti in kot vedno se najbolj zapletena zakonodaja sprejme s kompromisi in soglasjem. Še naprej bomo morali delati, vendar naj ne bi označevali nekoga, ki se bori proti energetski učinkovitosti, kajti označevanje je najlažji način doseganja naših ciljev za področje energetske učinkovitosti. Ljudje se glede nakupa aparatov odločajo na podlagi informacij in na način, ki ustreza interesom globalne družbe. To je najboljši način in mi bi ga morali vzpodbujati.
Imela bi dve zelo kratki pripombi. Najprej v zvezi s perečim vprašanjem energijske nalepke. Rada bi opozorila, da ima lestvica od A do G, glede katere vsi menimo, da je uspešna in prepoznavna in je veliko prispevala k prihranku energije, očitno tudi probleme, ki sem jih, gospod Reul, v svojih uvodnih pripombah naštela; povedano drugače, to lestvico je treba posodobiti. Osnovni problem obstoječe energijske nalepke je, da nima obdobja veljavnosti, kar ima za posledico razmere, kot ste jih opisali, in sicer imamo na trgu energetske proizvode z enako nalepko in različno energetsko učinkovitostjo. Za nas je ključno vprašanje uvedba veljavnosti energijskih nalepk od A do G za določeno obdobje in posodobitev kazalnikov energetske učinkovitosti vsaka 3 do 5 let glede na napredek, dosežen na trgu.
Mislim, da je sklep, do katerega pridemo, preprost. Imamo - in vsi priznavamo, da imamo - preizkušen in uspešen recept za energijsko označevanje, ki je tudi v državah izven Evropske unije že uveljavljeno kot standard. Ko imate dober recept, ki pa je z leti postal zastarel, se mu ne odrečete in ga ne nadomestite, ampak ga posodobite, kajti če ga opustite in ne nadomestite z novim, tvegate izgubo dodane vrednosti, ki ste jo v preteklih letih ustvarili z odločitvijo za energijsko označevanje. Sporočilo, ki ga Evropa v vseh teh letih pošilja potrošnikom, je: odločite se za energijsko nalepko A. Zdaj tega sporočila ne smemo oslabiti.
Vsi si želimo sodelovati pri izboljšanju, zmanjšanju in zamenjavi živalskih preskusov. Vendar pa ne smemo pozabiti, da so se številna cepiva in zdravila za bolezni razvila z uporabo živali in še zlasti primatov - na primer cepiva proti otroški paralizi, davici, hepatitisu B kot tudi globoke možganske stimulacije pri Parkinsonovi bolezni. Vse to so primeri koristi raziskav, ki vključujejo živali. Da bi razblinili pomisleke, ki jih imajo številni poslanci glede uporabe izvornih celic človeških zarodkov, je treba povedati, da bo sprememba 170, če bo deležna podpore, zagotovila, da bodo moralne odločitve o tem vprašanju sprejemale same države članice in ne Komisija.
Sporočilo najprej ugotavlja, kako je mogoče izboljšati dobro upravljanje v davčnih zadevah v EU tako, da bi okrepili argument in bi mu sledile druge juristikcije. Poziva države članice, naj hitro sprejmejo predloge Komisije za direktive o upravnem sodelovanju in medsebojni pomoči pri izterjavi davkov in obdavčitvi prihrankov. Države članice bi morale prav tako še naprej dajati ustrezno prednost odpravi škodljivih ureditev pri obdavčitvi podjetij. Konkretneje, predlog Komisije o upravnem sodelovanju vsebuje določbo, po kateri država članica ne bi mogla več zavrniti zahteve druge države članice po podatkih, ki se nanašajo na nerezidente, s sklicevanjem na bančno tajnost. To je povsem v skladu z mednarodnim soglasjem o izmenjavi davčnih informacij.
član Komisije. - (EL) Gospa predsednica, Komisija se je v celoti obvezala, da bo pomagala pri zaščiti ljudi pred potresi. Ta zaščita mora tvoriti del celostnega pristopa k obravnavanju položaja, ki ga lahko povzročijo različne nevarnosti. Komisija je pred kratkim sprejela sporočilo z naslovom "Skupnostni pristop k preprečevanju naravnih nesreč in nesreč, ki jih povzroči človek". To sporočilo izhaja iz ukrepov, ki jih je sprejela Komisija v preteklih letih in so skladni s številnimi priporočili, ki jih je oblikoval Evropski parlament v svoji resoluciji leta 2007. Ta poseben ukrep se nanaša predvsem na širjenje najboljših praks, razvoj skupnih pristopov do ocenjevanja tveganj, določanje območij in izobraževanje ter ozaveščanje, hkrati pa skuša izboljšati kohezijo in sinergije med finančnimi in zakonodajnimi sredstvi za preprečevanje, ki že obstajajo, in s tem okrepiti dodano vrednost ukrepa Evropske unije. Komisija si bo prizadevala po najboljših močeh za ublažitev posledic potresov s spodbujanjem držav članic za popolno vključitev skupnih evropskih standardov za stavbe in civilne zgradbe, zlasti Eurocode 8, v njihove nacionalne predpise. Komisija s posebnim interesom čaka na odgovor Evropskega parlamenta na pristop, ki ga je predlagala v svojem sporočilu.
(EL) Gospa predsednica, žal mi je, a vprašanje ostaja. Resnično ne razumem, zakaj Komisija zavrača, da bi storila za potrese, kar je storila za poplave? Kakšna je razlika? Pravzaprav sem zelo presenečen, da razpravljamo o tem po nedavni katastrofi v Italiji. V zadnjem sporočilu, na katero se sklicujete, so potresi mimogrede omenjeni na treh mestih, na katera se sklicujete. Ali resnično verjamete, da sklicevanje na potrese na treh točkah v sporočilu zadošča za izravnavo velikanske potrebe, ki jo imamo v Evropi, po posebnem sporočilu o potresih? Res bi rad dobil odgovor.
Kot takšno je naslovljeno na države članice, ki ljubosumno varujejo načelo subsidiarnosti glede pristojnosti v tej zadevi, tako da bodo vključile v svoje nacionalne zakone določbe Evropske unije o zgradbah, in sicer določbe Eurocode 8 za nove zgradbe in določbe o okrepitvi zgradb za stare. Naj to storijo, naj sprejmejo še nekatere druge ukrepe, ki so potrebni, na primer dosledno spoštovanje predpisov s področja prostorskega načrtovanja, da bodo preprečili večino nesreč.
(DE) Gospa predsednica, komisar, s prelomno črto, ki gre skozi Apenine, je povezana še ena prelomna črta, ki prečka Slovenijo. Kot verjetno veste, je na tej prelomni črti jedrska elektrarna Krško. Na našo pobudo je bilo tam nameščenih nekaj opozorilnih naprav. Kakšne ukrepe načrtujete po tem uničujočem potresu v Italiji, da bi zajamčili varnost jedrske elektrarne Krško, ki stoji na prelomni črti, povezani s to. Ali menite, da bi lahko sprejeli previdnostne ukrepe, ki bi šli morda tako daleč, da bi zaprli Krško?
(EL) Gospa predsednica, tudi jaz sem presenečen nad stališčem, ki ga je danes tu izrazila Komisija, ker, seveda, spoštujemo odgovor v zvezi z vprašanjem o subsidiarnosti in se popolnoma strinjam s posebnimi zahtevami, vendar to ne razreši vprašanja kolektivnega političnega predloga Evropske komisije, ki bi vključeval vse vidike katastrofe, ki so jo povzročili potresi. Gospod Pirker je dodal še en vidik in seveda bomo našli še druge. Vprašanje torej ostaja: zakaj poleg načela subsidiarnosti in posebnih ukrepov, ki jih je omenil komisar, nimamo globalnega predloga Evropske komisije?
Če bo prišlo do kakšnih zaostankov ali če kateri od projektov ne bo dovolj pripravljen, bomo imeli poročilo v marcu 2010. Torej, če bo obstajala možnost, da bi bil na voljo del denarja, sem obljubil v trialogu, da bo Komisija proučila, ali bo mogoče pripraviti ustrezen predlog. Vendar je še prezgodaj za obljube, ker je odvisno od tega, kako dobro bomo lahko razdelili denar, kajti danes imamo omejeno število projektov, za katere menimo, da so dovolj napredovali, da bi lahko uporabili ta denar.
V osnovi je jedrska energija vzpostavljena na tak način, da ima vsaka država svojega regulatorja jedrske varnosti, ki ima polno odgovornost za izvajanje ukrepov jedrske varnosti. Hkrati vsaka država članica odloča, ali bo uporabljala jedrsko energijo ali ne. To je predmet Pogodbe Euratom in zelo jasno je, da obstajajo dodatne zahteve. Dodatne zahteve so, da vsak projekt, ki je predložen, analizira tudi Komisija in mi damo priporočilo za projekte, ki naj se razvijajo. To smo storili v primeru Belene, pa tudi Močovce.
Hkrati pa zaradi občutljivosti vprašanja - politično in včasih tudi kulturno - močno dvomim, da bi evropski regulator lahko odigral zahtevano vlogo. Ne bom rekel, da evropskemu regulatorju ni mogoče zaupati, temveč, da se regulator ne sme vmešavati v jedrske objekte. Prepričan sem, da bi moral polno odgovornost za varnost vedno imeti nacionalni regulator, ker je to najboljši način in se bomo s tem vedno izognili razpravi, ali je centralni regulator dovolj trdo pritisnil na jedrsko energetiko ipd.
Leta 2008 smo podprli pobudo mest za konvencijo županov. To pomeni, da bi imela mesta zavezujočo obveznost, da do leta 2020 zmanjšajo CO2 za več kot 20 %. V ta namen mesta pripravljajo akcijski načrt za trajnostno energijo. Ustanovila so tudi urad konvencije županov za usklajevanje in spodbujanje. Te ukrepe podpiramo prek skupnega raziskovalnega centra, da bosta zagotovljeni znanstvena podlaga in tehnična pomoč za pripravo, izvedbo in ocenitev akcijskih načrtov za trajnostno energijo. Za manjše občine se Komisija pogovarja z drugimi nacionalnimi, regionalnimi in lokalnimi upravami, da bi zagotovila njihovo podporo manjšim mestom.
Hvala komisar Piebalgs za vaš odgovor. Komisar, v svojem odgovoru ste že poudarili, da je učinkovitost v energetiki povzročila varčevanje v ekonomskem smislu, vendar moramo zdaj narediti korak naprej. Namesto, da zgolj spodbujamo trajnost in energetsko učinkovitost, moramo izkoristiti sredstva, da bomo našli nove načine za ustvarjanje energije, da bodo naša mesta, kot smo že prej rekli, še bolj samozadostna, ne pa, da bi uvažala gorivo ali gradila jedrske elektrarne. Najti moramo pametnejše in boljše načine in morda v prihodnosti ne bi gledali le investicijsko banko, ampak tudi nove zamisli, ki prihajajo iz Komisije.
članica Komisije. - Poročili STO in poročilo Komisije o lastnem spremljanju kažeta, da ni nobenega neposrednega tveganja za splošno stopnjevanje protekcionizma. Nobeden od velikih trgovinskih narodov se še ni zatekel k vsesplošnim omejitvam trgovine in naložb. Razvoj v nekaterih državah, na primer v Rusiji, Indoneziji in Argentini, je treba pozorno spremljati, ker so bile te države do zdaj največje uporabnice mejnih ukrepov za omejitev trgovine. Na splošno so najpogostejši ciljni sektorji kmetijstvo in živilski izdelki, železo in jeklo, kovine, avtomobili, tekstil in igrače.
Kanada ima eno najvišjih ravnih internetnega piratstva. To je resno poslabšalo zakonodajo in izvrševanje. Pravzaprav je nujno potrebna revizija kanadskega zakona o avtorskih pravicah, da bi ga uskladili s sedanjimi mednarodnimi standardi varstva v spletnem okolju, kot so standardi, navedeni v "internetnih" pogodbah Svetovne organizacije za intelektualno lastnino iz leta 1996 in Direktivi EU o avtorskih pravicah (2001/29/ES). Dlje ko bo trajalo to stanje, dlje bodo evropski imetniki pravic - predvsem ustvarjalni sektor (avtorji, skladatelji, izvajalci, pevci in proizvajalci fonogramov) - prikrajšani za pravna sredstva, ki jih potrebujejo, da se ustavi obsežno spletno kršenje njihovih pravic v Kanadi. Njihove izgube zaradi internetnega piratstva so ogromne. Stanje je takšno, da je bolje, da se sprejme zakonodajni ukrep zdaj, kot pa po skorajšnjem trgovinskem vrhu EU-Kanada v maju in po poznejših dvostranskih trgovinskih pogajanjih.
Komisija zdaj že kar nekaj časa odločno kaže kanadskim oblastem svojo zaskrbljenost. Dejstvo, da bomo kmalu začeli pogajanja o prostotrgovinskem sporazumu s Kanado, nam bo dalo novo priložnost za izpeljavo znatnega napredka v varovanju pravic intelektualne lastnine v Kanadi. Medtem pa bo Komisija predstavila zadevo kanadskim oblastem na najvišji ravni. Zahtevala bo tudi, da se čim prej začne revizija kanadske zakonodaje o avtorskih pravicah, najbolje med sedanjim zasedanjem Parlamenta.
Sporazum o prosti trgovini s Korejo bi vzpostavil nov dostop do trga na številnih področjih, ki so zanimiva za izvoznike iz EU. Za ponazoritev: sporazum bi takoj odpravil za 1,6 milijard EUR carinskih dajatev v korist izvoznikov EU; ponudil trdne norme, ki niso povezane s tarifami, v prednostnih sektorjih, kot so avtomobilski, farmacevtski ali sektor potrošniških aparatov, zagotovil dostop do velikega novega trga storitev, ki so posebno zanimive za ponudnike storitev iz EU; ponudil doslej najambicioznejši sveženj pravic intelektualne lastnine, javnih naročil, trajnostnega razvoja in drugih predpisov; in predvidel nove načine vključevanja civilne družbe v spremljanje izvajanja sporazuma o prosti trgovini ter varovanja naših občutljivih točk z ustreznimi dogovori.
(EL) Gospa predsednica, v odsotnosti pristojne komisarke, gospe Ashton, bi se rad zahvalil komisarki Kuneva za njen odgovor in prosil komisarko, naj prenese gospe Ashton mojo zahvalo za posredovanje in posvetovanje z ameriško stranjo glede odprave vrtiljaka povračilnih ukrepov s strani Združenih držav Amerike. To je ukrep, ki, če nič drugega, gre en korak naprej, gre prek meja partnerstva med Združenimi državami Amerike in Evropsko unijo, ki sta glavna komercialna igralca, ki igrata vodilno vlogo tudi v okviru kroga pogajanj v Dohi pod okriljem Svetovne trgovinske organizacije.
Pod pogoji člena 16 Uredbe (ES) št. 261/2004 o pravicah potnikov v primeru zavrnitve vkrcanja in odpovedi ali velike zamude letov, so države članice odgovorne za uporabo uredbe in so dolžne preganjati letalske družbe, ki ne izpolnjujejo določil. Pristojni nacionalni organi, ki jih imenujejo države članice v skladu s predpisi, morajo pri obravnavi pritožb potnikov, ki so jim dostavljene, jasno upoštevati navodila Sodišča. Vloga Komisije je, da spremlja pravilno izvajanje uredbe s strani pristojnih organov, zlasti glede ustreznih sodb Sodišča.
Trenutno smo začeli postopek posvetovanja z državami članicami EU, da bi obnovili mandat evropskim koordinatorjem in tako pokrili obdobje 2009-2013. Na ta način jim bomo omogočili, da bodo izpeljali svoje delo, predvsem spremljanje prednostnih projektov. Dne 22. marca 2009 so avstrijske oblasti predložile svoj večletni program za infrastrukturo, ki vključuje financiranje predora Brenner. Dne 17. aprila 2009, po dokončanju presoje vplivov na okolje, so izdali gradbeno dovoljenje za projekt.
Prednostni projekt 17 - proga visokih hitrosti Strasbourg-Dunaj, ki tvori del železniške osi Pariz-Strasbourg-Stuttgart-Dunaj-Bratislava - se zadovoljivo nadaljuje v vseh vključenih državah članicah: Franciji, Nemčiji, Avstriji in Slovaški. Večina 831 km odseka med Strasbourgom in Dunajem - konkretno odseka Strasbourg-Stuttgart in Linz-Dunaj - bo končana do leta 2015. Odsek Stuttgart-Ulm, ki pomeni najhujše ozko grlo, bo končan do 2020.
Ustrezen finančni protokol bo podpisan 2. aprila letos. Trenutno se zdi, da je najbolj zapleten mejni odsek na Bavarskem med Münchnom in Salzburgom. Nemška vlada trenutno izvaja pregled večletnega programiranja, zato bomo morali počakati do konca tega leta, preden bomo lahko začeli razpravljati o tem zelo pomembnem odseku. Odsek Strasbourg-Dunaj bo stal 10 milijard EUR in prednostni projekt bo stal skupno 13,5 milijard EUR.
Rad bi vam povedal še nekaj drugih novic, ker se zanimate zlasti za odsek Strasbourg-Dunaj. Dne 31. marca je Evropska komisija objavila dva natečaja za predložitev predlogov TEN-T. V okviru teh predlogov bi lahko odsek Strasbourg-Dunaj dobil podporo na podlagi letnega programa 2009, ki znaša 140 milijonov EUR za obe študiji in delovne projekte, in iz evropskega načrta za oživitev gospodarstva, ki zagotavlja 500 milijonov EUR, namenjenih izključno za delovne projekte, ki se morajo začeti najpozneje do konca leta 2010.
v imenu skupine PPE-DE. - (NL) Gospa predsednica, komisar, po lokalnih volitvah 29. marca, v katerih je Kurdska demokratska stranka (DTP) dosegla senzacionalno zmago in je skoraj podvojila število svojih županov iz 52 na 98, je jasno, da se kurskega vprašanja ne bo več dalo zmanjšati na družbenogospodarsko vprašanje, kot so to počeli do zdaj gospod Erdođan in njegova Stranka za pravičnost in razvoj (AKP). Obstaja jasna potreba po politični rešitvi in tudi DTP mora biti v razpravah sprejeta kot polnopravna partnerica.
V tem položaju bi človek mislil, da je represivni pristop mimo, pa vendar so turške oblasti ponovno sprožile širok val prijetij. Več kot 400 vodilnih iz stranke DTP je bilo prijetih, ker so zahtevali rešitev kurskega vprašanja. Moje vprašanje komisarju je torej naslednje. To je zdaj že peta ali šesta stranka, ki so jo ustanovili Kurdi, njeno trenutno ime je DTP. Ima 21 poslancev v parlamentu in 98 županov in Kurdi so še vedno na stranskem tiru.
Danes se je razpoloženje nekoliko spremenilo. Vedno bolj postajamo zaskrbljeni glede napredovanja procesa demokratizacije v Turčiji. Svoboda tiska, zaščita manjšin, pa tudi reforma sodstva se morajo stalno spremljati. Glede sojenja proti skupini Ergenekon, ki poteka v Turčiji, bi rad rekel, da se to ne sme spolitizirati. Dejstvo je, da potekajo prijetja in preiskave. Prenagljenim pripombam se je treba izogibati. Tu mora imeti pomembno vlogo natančno poročanje.
Glede kurdskega vprašanja je bil narejen pomemben napredek. Rešitev kurdskega problema je osrednjega pomena za proces demokratizacije in zaščito manjšin. Vendar sem zaskrbljen tudi glede sedanjega stališča nekaterih voditeljev vlad EU. Dvoumni signali iz EU pomenijo tudi, da se demokratični proces v Turčiji občasno sooča s težavami. V tem pogledu bi rad spomnil, da bi dala jasna zaveza EU polnemu članstvu Turčije velik zagon za proces reforme. Drugače bodo vedno novi razlogi za povečevanje fundamentalizma in nacionalizma in kurdski problem se bo še poslabšal.
Za skupino Zavezništva liberalcev in demokratov za Evropo so problemi svobode tiska in mišljenja v tem kontekstu še posebno pomembni. Veste, da v Turčiji ne morete gledati spletišča YouTube. Pravice novinarjev, založnikov, publicistov, kolumnistov in avtorjev so omejene z določenimi pravnimi predpisi. Komisija je ta problem, na srečo, navedla v svojem poročilu o napredku. Po mnenju številnih opazovalcev so se ti problemi povečali. Bil bi hvaležen, če bi Komisija rekla kaj o tem, bodisi, da meni, da so se problemi poslabšali, bodisi, da so se stvari izboljšale. Kar bi bilo res presenetljivo.
Poleg tega obstajajo pomembne teme, kot je zaščita verskih manjšin in varovanje pravic žensk. Vendar je ključno vprašanje v tem trenutku svoboda tiska, preklic novinarskih akreditacij za kritične novinarje s strani premierja, v veliki meri neupravičena prijetja kritičnih novinarjev in založnikov v preiskavah očitno kaznivega omrežja Ergenekon, prevzem medijske skupine ATV-Sabah s strani Scharlach-Holding, ki je v lasti ali nadzoru premierjevega zeta, premierjevi javni pozivi k bojkotu medijev in sodba proti Dođanovi medijski skupini ter globa v višini 380 milijonov EUR z namenom, da bi jo prisilili, da zapusti dejavnost, ker je poročala o škandalu z donacijo za svetilnik in zaradi naklonjene obravnave AKP. To ni le vprašanje svobode tiska, marveč tudi plaši in odganja vlagatelje, ki podvomijo v zanesljivost zakona v Turčiji.
Napredek je, da 1. maja ni bilo nobenih nemirov na trgu Taksim v Carigradu, zgolj komemoracija sindikalnih voditeljev v spomin na tragedijo v letu 1977. Napredek je, da sta se Turčija in Armenija dogovorili za izboljšanje vzajemnih odnosov. Moj poziv turški vladi bi bil, naj nadaljuje po tej poti in se ne pusti ustavljati ali spravljati na stranski tir nacionalistom v Ankari ali Bakuju. Napredek je, da so bili prijeti ljudje, osumljeni načrtovanja prevrata ali vpletenosti v politične umore v zadevi Ergenekon.
Potem je tu, seveda, še negativen razvoj. Slabo je, da je premier pozval prebivalstvo, naj neha kupovati določene časopise. Zelo slabo je, da so bili prijeti številni vodilni člani stranke, ki je bila demokratično izvoljena v turški parlament. Množično prijetje pomembnih članov Kurdske demokratske stranke (DTP) je prav tako nesprejemljivo kot uradna prepoved stranke, kajti rezultat je enak. Obseg za iskanje politične rešitve kurdskega vprašnja se je drastično zmanjšalo. To je zelo dobra novica za skrajneže na obeh straneh, vendar zelo slaba novica za večino Turkov in Kurdov, ki so si že tako dolgo močno želeli miroljubno rešitev tega problema.
v imenu skupine GUE/NGL. - (DE) Gospod predsednik, komisar, gospe in gospodje, 14-letnega fanta je v Hakkariju do nezavesti pretepla skupina policistov SWAT. Drugi 14-letni fant, ki je bežal pred policijskim napadom s plinom, se je utopil, potem ko je padel v reko. Dne 4. aprila sta zaradi posledic policijskih ukrepov v demonstracijah blizu Urfe umrla dva človeka. Ta hip je v Diyarbakirju v zaporu več kot 185 mladoletnikov. Na stotine demokratično izvoljenih politikov in aktivistov DTP je bilo zaprtih, vključno s tremi voditelji stranke. Proti poslancem v Parlamentu je več kot 207 postopkov.
Na žalost, mislim, da tudi tako poveličevana AKP nima ne volje ne odločnosti, da bi pripravila in speljala celovito strategijo za rešitev tega spora, ki traja že desetletja. Kot vsi veste, od zadnjega poročila o napredku ni bilo nobenega znatnega napredka na področju svobode tiska in izražanja, priznavanja kurdske realnosti, pravic verskih manjšin ali civiliziranja vojske. Vladajoča AKP mora končno izpeljati resnično ustavno reformo in vnesti novo dinamiko, s katero bo lahko obnovila državo ustavno in demokratično ter sprejela njeno pluralistično, večetnično in večkulturno družbeno resničnost. Drugače v Turčiji ne more biti nobene resnične demokratizacije. To bi moralo biti jasno vsem nam tukaj.
Danes se ta zgodovinska dediščina - ali raje breme - kaže v resničnem kulturnem boju med sekularnim kemalističnim taborom in konzervativno/versko fronto, ki obkroža vladajočo Stranko za pravičnost in razvoj (AKP), v zvezi s smerjo, ki bi jo morala ubrati Republika Turčija. Škodljiva posledica tega je senzacionalno sojenje Ergenekon proti številnim pomembnim kemalistom. Ko gre za nacionalistična stališča do verskih in etničnih manjšin v državi, je zdaj kaj malo izbire med kemalisti in premierjem Erdođanom. Stalno odvzemanje državljanskih pravic tem manjšinam (kar je del zgodovine Republike Turčije), je, seveda v nasprotju s političnimi pogoji EU za pristop.
Videli in slišali smo za 1 500 mladoletnikov v zaporih, slišali smo za stotine prijetih na podlagi dvomljivih obtožb, zavedamo se, da se kurdski problem še vedno nadaljuje, predvsem pa armenski problem, ta dolgoletni problem, ki je ostal živ vse do danes. V preteklih dveh letih smo bili priča umorom duhovnikov ali misijonarjev, problemi so neskončni. Če primerjamo to stanje s kakšno drugo državo, recimo Belorusijo, ki se v Evropi še vedno šteje za državo izobčenko, državo, ki očitno dejansko tvori del osi zla, je težko razumeti, kako lahko še naprej govorimo o tem, da bi se Turčija pridružila Evropi.
Mislim, da se Evropejci soočajo s svojo vestjo in vedno bolj ugotavljajo, da se ne bodo mogli izogniti odločitvi proti sprejetju Turčije v Evropo. Spomnil vas bom na nekaj dejstev. Turčija ima 90 milijonov prebivalcev, močno demografsko rast in predvsem ne smemo pozabiti na dejstvo, da turško govoreče države v osrednji Aziji zahtevajo turško državljanstvo in zdi se, da jim ga turška država namerava dati. To pomeni, da vstop Turčije ne bi pomenil zgolj pridružitve Turčije Evropi, temveč tudi drugih ljudstev, drugih držav. Ne pozabimo tudi, da je bila Turčija v zgodovini proti Evropi in da ima zdaj vlogo pomembnega stražarja za dve sili, ki gotovo nista evropski, to so Združene države in Izrael.
Priznavamo, da je stranka DTP bistvena za krepitev demokracije v Turčiji in zato odločno obsojamo policijske operacije, ki jih je premier Erdoğan naročil proti vam, v katerih so bili zaprti vsi trije podpredsedniki DTP skupaj z več kot 300 bojevniki in simpatizerji. Zmaga DTP na zadnjih upravnih volitvah kaže, da je DTP stranka, ki uživa močno, priljubljeno, demokratično podporo. Evropski parlament se je odločil in prosil premierja Erdođana, naj uvrsti na dnevni red neposredne pogovore z DTP, njegov odziv namesto tega pa je bilo še več zatiranja, več policije, več avtoritarnosti in več zapornih kazni.
Rad bi poslal zelo močno politično sporočilo gospodu Erdoğanu: ali poiščite pogajalsko politično rešitev kurdskega vprašanja, ki je, bodimo si o tem na jasnem, proces, ki bo vključeval neposredna pogajanja z DTP, ali pa vas bomo prosili, da prekinete pogajanja za članstvo v Evropski uniji. Pot do turškega članstva v Uniji je prek Diyarkabirja in DTP, sicer bomo mi, se pravi ljudje, ki smo najbolj podpirali vaš proces pristopa, tisti, ki bomo prosili za odmor za premislek, ki prav lahko postane stalen.
V osnovi je Turčija še vedno daleč od spoštovanja vrednot evropskih narodov, kot se je pokazalo s položajem neštetih etničnih in verskih manjšin, ki sestavljajo državo. Položaj milijonov Kurdov se le počasi izboljšuje. Odnosi z armenskimi ali celo njihovimi grškimi sosedi so pod nenehnim diplomatskim ali vojaškim pritiskom. Ciper je še vedno pod turško vojaško zasedbo kljub mednarodni zakonodaji. To traja že 35 let. Verskim manjšinam je komaj kaj bolje. Pravice skupnosti, ki niso navedene v pogodbah, se vsakodnevno teptajo, Evropska Komisija pa si zatiska oči in še naprej, tako kot Parlament, podpira pristop te države v Evropsko unijo.
(DE) Gospod predsednik, rad bi odgovoril na to, kar je rekel gospod Lagendijk. Tudi mi seveda vidimo pozitivno diplomatsko vlogo, ki jo lahko igra Turčija v odnosu do Armenije in v odnosu do Bližnjega vzhoda. Vendar sta diplomacija in demokracija dve različni stvari. Posebno zaskrbljeni smo zaradi ukrepa premierja Erdoğana proti založniški skupini Ahmeda Doğana. Celo Der Spiegel, ki nima nič opraviti ne z Dođanom ne s Springerjem, piše o Erdođanovem zasebnem maščevanju proti Dođanu.
Omenil sem že poročilo Komisije o napredku. Še enkrat bi rad postavil Komisiji posebno vprašanje. Ali je Komisija glede svobode mnenja in tiska v Turčiji bolj zaskrbljena ali manj, kot je bila v času, ko je bilo objavljeno poročilo o napredku? Če ne, zakaj ni več zaskrbljena? Če da, katere posebne ukrepe namerava Komisija sprejeti? Kako pomembna je tema svobode tiska in mnenja v zvezi s tekočimi pogajanji o pristopu? Kot sem rekel, gre navsezadnje za prvo köbenhavensko merilo, za politično merilo.
član Komisije. - Gospod predsednik, najprej bi se rad zahvalil spoštovanim poslancem za zelo resno in pomembno razpravo o demokratičnem procesu v Turčiji in nocoj bi se rad zahvalil tudi Evropskemu parlamentu za njegov prispevek k politiki EU v zvezi s Turčijo. To je bila kritična, vendar tvorna podpora našemu ukvarjanju s Turčijo v zelo kritičnem obdobju. Mislim, da se lahko pristop Parlamenta (upam, da tudi pristop Komisije) v zvezi s Turčijo in njenim procesom pristopa k EU, opiše kot pošten in trden.
Po mojem mnenju moramo biti res pošteni in trdni in le z obojim hkrati bomo lahko dosegli rezultate. Menim, da moramo biti pošteni in ohraniti vidik EU kot kritične gonilne sile reform v državi, držati besedo glede možnosti Turčije, da pokaže, da je sposobna izpolniti merila za pristop k EU. Obenem moramo biti trdni pri uporabi strogih pogojev, zlasti glede temeljnih svoboščin in demokratičnih načel. Ta sta dva ključna elementa - poštenost in trdnost - ki delujeta samo skupaj in se ju ne da ločiti enega od drugega. Mislim, da je to očitno najboljša pot podpore demokratičnemu preoblikovanju Turčije, kar je naš cilj, kajti s tem bo Turčija boljša partnerica in morebitna možna država članica Evropske unije v skladu s pogajalskim okvirom, sprejetim v zgodnjih jutranjih urah 4. oktobra 2005.
Tako bo hitrost pogajanj s Turčijo odvisna predvsem od napredka in intenzivnosti reform, ki poudarjajo temeljne svoboščine in pravno državo v deželi na vseh področjih življenja in v vseh delih države. To je temelj pogajalskega procesa. Napredek tehničnih pogajanj bo odvisen od resnosti napredka, intenzivnosti in izvajanja reform, ki poudarjajo temeljne svoboščine in človekove pravice ter demokratični sekularizem. Te so zajete v Pogodbi o Evropski uniji in naših skupnih evropskih vrednotah. To je kritično merilo turškega napredovanja v smeri Evropske unije.
poročevalec. - (PL) Gospod predsednik, naša civilizacija je civilizacija, ki uporablja živali. Na milijone živali usmrtimo zaradi mesa, kože in različnih gospodarskih potreb. Včasih jih usmrtimo tudi brez gospodarskega razloga, zaradi športa, kot na primer pri lovu, ali za zabavo, na primer pri bikoborbah. Zame usmrtitev živali ni niti šport niti zabava ne kultura, vendar se zdaj v to ne bomo spuščali, ker je predmet naše razprave usmrtitev živali zaradi gospodarskih razlogov.
Zaščita živali pri usmrtitvi. Ali je to mogoče? Je mogoče zaščititi žival, ki jo bomo usmrtili? Da, je mogoče, predvsem s tem, da ji prihranimo nepotrebno trpljenje. Z zaščito živali pred nečloveškim ravnanjem zaščitimo svojo lastno humanost. Predlagana uredba izboljšuje standarde zaščite živali pri usmrtitvi in uvaja višje, boljše tehnične norme ter spodbuja boljše spremljanje njihove uporabe. Uvaja večjo osebno odgovornost za pravilno ravnanje z živalmi in uvaja tudi zahtevo, da se imenuje pooblaščenca, odgovornega za zaščito živali v objektih, ki izvajajo zakol. Nova uredba namesto stare direktive iz leta 1993 pomeni očiten napredek v uresničevanju zamisli o zaščiti živali in zato kot poročevalec podpiram to uredbo.
Bilo je več spornih področij. Očiten primer je vprašanje obrednega zakola. Osnovno načelo je, da se živali usmrtijo potem, ko so bile omamljene in so se onesvestile, vendar je dovoljena izjema zaradi verskih razlogov - usmrtitev brez predhodnega omamljanja, če to zahtevajo verski razlogi. To se nanaša na pripadnike islama in judovstva, ki usmrtijo živali, ne da bi jih prej omamili. Spremembe, ki so bile namenjene uvajanju obsežne prepovedi obrednega zakola v Evropski uniji, je zavrnil Odbor za kmetijstvo in razvoj podeželja. Člani Odbora so menili, da takšna prepoved ne bi bila izvedljiva.
Gospe in gospodje, zadnje zasedanje Evropskega parlamenta je v veliki meri namenjeno zaščiti živali. Danes smo se odločili, da prepovemo uvoz izdelkov iz tjulnjev, ki so bili usmrčeni na krut način, odločili smo se, da uvedemo višje standarde za zaščito poskusnih živali in zdaj razpravljamo o višjih standardih za zaščito živali pri usmrtitvi. Veseli me, da bo Parlament toliko naredil za zaščito živali in veseli me, da sem lahko del tega. V tem parlamentu je navzoč duh Sv. Frančiška Asiškega. Naj bo navzoč tudi v naslednjem parlamentarnem mandatu.
Zdaj bi rada rekla nekaj besed o praksi domačega klanja. Danes je zakol živali za zasebno porabo dovoljen zunaj klavnic (razen goveda), vendar morajo biti prašiči, ovce in koze pred tem omamljeni. Nekateri državljani v državah članicah tradicionalno koljejo prašiče za božič in jagnjeta za veliko noč. Ohranjanje teh tradicij je Komisiji pomembno, vendar ni treba, da bi odstopali od omamljanja živali in s tem ogrožali dobro počutje živali. Zato Komisija meni, da je treba vedno, kadar se prašiči ali jagnjeta koljejo zunaj klavnic, opraviti predhodno omamljanje.
Naslednja točka predloga se nanaša na ustanovitev nacionalnih referenčnih središč. Menimo, da je ta element bistven za jamstvo pravilne uveljavitve predlaganih ukrepov. V klavnicah uradni inšpektorji izvajajo nadzor nad varnostjo hrane, v glavnem na klavnih trupih. Inšpektorji imajo malo časa in omejene pristojnosti za ocenjevanje parametrov dobrega počutja živali. Danes je oprema za omamljanje zapletena in jo je težko ocenjevati glede učinkovitosti za dobro počutje. Nacionalna referenčna središča bi izpolnila potrebo po tehničnih in znanstvenih podatkih o dobrem počutju živali pri zakolu in Komisija meni, da bi bilo treba to zahtevo v predlogu ohraniti.
Živali so v velikem številu usmrčene tudi zunaj klavnic z namenom nadzora širjenja bolezni. Res je, da že obstajajo zahteve glede zdravja živali, vendar se današnje zahteve ne nanašajo na dobro počutje živali. Ljudje menijo, da bi bilo treba množične zakole v sili zaradi nadzora bolezni izvajati čim bolj humano. Zato je bistvena preglednost, to pomeni pravilno poročanje. Poleg tega so prejšnje izkušnje v takih izrednih razmerah pokazale, da je bistveno, da se zberejo informacije o dobrih praksah in napakah, ki bi se lahko pojavile. Zato je treba v primerih množičnih zakolov v sili zahtevati pravilno spremljanje in poročanje o dobrem počutju živali.
Vendar ta uredba ne govori o tem, temveč kako lahko zmanjšamo trpljenje živali v klavnicah. Predlog Komisije je korak naprej, vendar bi moral biti v številnih točkah strožji. V Odboru za okolje, javno zdravje in varnost hrane smo izglasovali moje mnenje, v katerem smo med drugim zahtevali krajši čas prevoza in čakanja v klavnicah, naložbe v mobilne klavnice, da se v to uredbo vključijo kožuharji, da bi imele države članice možnost narediti še več in imeti strožje določbe ter da bi bili inšektorji za dobro počutje živali in predlagana nacionalna referenčna središča za dobro počutje živali neodvisni in da bi dobili večja pooblastila.
Razveseljivo je, da Odbor za kmetijstvo in razvoj podeželja podpira naš predlog o mobilnih klavnicah in vključitvi kožuharjev. Vendar sem zelo zaskrbljen zaradi nekaterih drugih sprememb, ki so jih predlagali ta odbor in posamezni člani. Na žalost je Odbor za kmetijstvo in razvoj podeželja popolnoma črtal predlagano časovno omejitev za prevoz v klavnice in čakalne dobe znotraj klavnic. Prosim glasujte za spremembo 125, ki jo je predložila Konfederalna skupina Evropske združene levice/Zelene nordijske levice, da bomo spet prišli do teh zahtev. Prav tako ne razumem, zakaj hoče Odbor za kmetijstvo in razvoj podeželja črtati predlog o nacionalnih referenčnih središčih za dobro počutje živali. Izjemno pomembno je tudi, da se državam članicam dovoli nadaljnje ukrepe in ambicioznejše določbe kot so te tukaj. Pozivam vas, da glasujete za predlog spremembe 124. Nazadnje, globoko sem zaskrbljen zaradi dejstva, da Odbor za kmetijstvo in razvoj podeželja noče dovoliti državam članicam, ki imajo trenutno popolno prepoved zakola brez omamljanja, da bi ohranile to prepoved. Tak primer je v moji državi, na Švedskem. Našli smo ravnotežje med versko tradicijo in dobrim počutjem živali in večina ljudi je s tem zadovoljna. Prosim, glasujte proti spremembi 28, kot jo je predlagal poročevalec.
v imenu skupine PPE-DE. - (IT) Gospod predsednik, gospe in gospodje, po srečnem naključju je naneslo, da govorim nocoj zadnjič, vsaj v tem mandatu, pod vašim predsedstvom, ki je, mislim da, vaše zadnje predsedstvo, ker ste se odločili, da ne boste kandidirali za ponovno izvolitev. Z veseljem izražam svoje zadovoljstvo, gospod Cocilovo, nad tem, kar ste naredili v Parlamentu in za spoštovanje, ki ga uživate pri vseh poslancih EP in ne zgolj pri italijanski delegaciji. Izvoljen sem bil v istem volilnem okrožju kot vi, sva politična nasprotnika, vendar čutim, da sem vam dolžan zaželeti uspešno politično prihodnost pri delu v interesu najine države, pa tudi Evrope.
Zdaj pa k bistvu. Menim, da smo v Odboru za kmetijstvo in razvoj podeželja opravili odlično delo. Potem ko smo poslušali svetovalce in potem ko smo poslušali različne strokovne skupine, smo poskušali izboljšati besedilo, ki sta nam ga dala Svet in Komisija, da bi bilo veljavnejše in doslednejše in da bi varovalo to, kar se nanaša na pravico do verskih praks v vseh svojih vidikih. Bilo je nekaj protislovij, ker sta Komisija in Svet navajala in trdila, da sta zavarovala ritualni zakol, vendar je bil ta zaradi nekaterih obveznosti v praksi nemogoč - govorim o obešanju z glavo navzdol in o toliko obravnavani temi omamljanja.
Listina človekovih pravic navaja, da imajo človekove pravice vedno, kadar so v navzkrižju s pravicami živali, prednost, z drugimi besedami, pravica do izražanja veroizpovedi, pa ne le muslimanske, ne le judovske, temveč tudi krščanske - kot smo obširno razpravljali v odboru - bi se morala zaščititi in to v celoti, nenazadnje zato, ker imamo vzajemne odnose z državami nečlanicami. Ljudje, ki so določene veroizpovedi, drugače v Evropi ne bi mogli jesti mesa, ker ga v Evropi ne bi bilo mogoče pridobiti in se ga ne bi dalo uvoziti. Ne verjamem, da je to pošteno.
Za konec, komisarka, bi rada rekla, vedeti moramo, da v Evropski uniji niti dva pravna sistema v različnih regijah in državah nista enaka, vsak je drugačen. Nacionalna referenčna središča, ki jih predlagate in na katera ste se pravkar sklicevali v svojem govoru, bi v Španiji, če bi bila izvedena tako, kot predlaga Komisija v svojem predlogu, pomenila oblikovanje 17 nacionalnih referenčnih središč in ne zgolj enega. V Španiji so pooblastila centralne vlade decentralizirana na avtonomne skupnosti in zato bi bili prisiljeni ustanoviti 17 takih nacionalnih središč, za katera menite, da so možna. To bi bilo smešno: eno središče za vsako regijo. Zato predlagamo, da so za pravilno uporabo pravil odgovorne ustrezne oblasti.
Na ta vprašanja v veliki meri odgovarja poročilo, ki še vedno ne rešuje številnih temeljnih problemov, povezanih na primer z zakonodajo, obrednim zakolom in oblikovanjem družbene vesti. Ti problemi torej ostajajo in jih bodo morali rešiti Svet, Komisija in novi Parlament. Upam, da bo nadaljnje delo pri izboljšanju dobrega počutja živali spremljalo spoznanje, da so živali živa bitja, ki lahko čutijo bolečino in trpljenje, da niso stvari in da jim ljudje dolgujemo spoštovanje, zaščito in skrb.
v imenu skupine Verts/ALE. - Gospod predsednik, rad bi se pridružil čestitkam našemu poročevalcu Januszu Wojciechowskemu, da se je odločno lotil zelo zapletene in čustvene zadeve in se ukvarjal z veliko spornimi stališči. V tem govoru, ki je verjetno moj zadnji v tem mandatu, bi rad omenil kolegom, da je to primer, ki ga imenujem klasična evropska zadeva Evropskega parlamenta. Je tehničen, je zapleten, je nekoliko oddaljen od naših državljanov, vendar je vredno omeniti, da je dobro počutje živali bistvenega pomena za naše državljane in poštenost je bistvenega pomena za naše proizvajalce, za naše potrošnike in za naš trg.
Evropski predpisi, uvedeni na področju zaščite živali so med najstrožjimi na svetu. Povzročajo višje proizvodne stroške in lahko tudi izkrivljajo konkurenco z državami, ki imajo v tem pogledu manj strogo zakonodajo. Zato pozivam Komisijo, naj zagotovi, da bodo mesni in drugi proizvodi živalskega izvora, ki se uvažajo iz držav zunaj EU, izpolnjevali evropske standarde. Radi bi videli, da bi lahko Komisija v klavnicah, ki so pooblaščene za izvoz proizvodov v Evropsko unijo, izvajala inšpekcije, ki bi potrdile, da se poleg že izdanih zdravstvenih potrdil spoštujejo tudi predpisi o zaščiti živali.
Prepričan sem, da so standardi dobrega počutja živali v Evropi nedvomno bistvenega pomena za dejstvo, da proizvajamo visokokakovostno meso. Poskrbeti hočemo za to, da je zaklano natančno in po visokih standardih, tako glede higiene kot glede dobrega počutja živali. Resnično pozdravljam zamisel o mobilnih klavnicah, ker mislim, da bo to izredno dobro. Mislim tudi, da moramo biti previdni, ker so v preteklosti zaprli številne male klavnice v Evropi (to se je dogajalo tudi v moji državi članici), zato se želimo prepričati, da smo dobili primerno ureditev, pa vendar ne preveč urejanja, da bi jih dejansko zaprli.
Zdaj bom malce polemičen. Prepričan sem, da se živali rodijo v ta svet, mi, ljudje, pa natančno določimo, kako bodo zaklane. Mislim, da se mora Komisija odločiti. Bodisi sprejeti ritualni zakol in dejstvo, da se živali ne omamljajo, in da imajo lahko tudi živali v drugih državah, ki jih hočemo usmrtiti za božič, enak postopek, bodisi dejansko zagovarjati to, kar verjamem, da je prav, in to je, da mi, kot ljudje, odločamo, kako bo žival usmrčena in da je treba živali pred zakolom omamiti. Mislim, da je popolnoma jasno, da bi se to moralo uvesti. V nekaterih državah članicah obstaja predomamljanje in postomamljanje živali pri obeh vrstah zakola, halal in judovskem. Sprašujem se, zakaj se to ne bi moglo uvesti po vsej Evropi, ker moramo biti povsem prepričani, da ravnamo z vsemi živalmi enako. Medtem ko sprejemam subsidiarnost, pa bi rad videl tudi, da bi Komisija pritisnila na države članice in zagotovila, da bi v prihodnje imeli pravilni zakol in omamljanje.
(DE) Gospod predsednik, komisarka, mislim, da je bila v tej razpravi tema dobrega počutja živali preveč omejena na vprašanje, ali bi morali uporabiti omamljanje ali ne. Ne gre za to, da bi bil proti omamljanju, gre le za to, da moramo spoznati, da omamljanje na začetku ni bilo uvedeno zaradi skrbi za dobro počutje živali, temveč zaradi gospodarskih razlogov, da bi lahko klali živali v industrijskem kmetijstvu, ki vključuje množične usmrtitve v klavnicah, brez vpliva na slabšanje kakovosti mesa zaradi tesnobe, ki jo povzroča zakol.
poročevalec. - (PL) Gospod predsednik, komisarka, tudi jaz bi se rad pridružil tem željam in sem vesel, da se zadnji govor komisarke v tem parlamentu nanaša na predstavitev resnično dobrega osnutka in dobre uredbe in velika večina tistih, ki so govorili v tej razpravi, se je tu res popolnoma strinjala. Zelo si želim, da končni rezultat tega dela, tega skupnega dela Parlamenta, Komisije in Sveta, ne bo preveč škodoval temu, kar je predlagala Komisija, kajti Komisija je pripravila res dobre predloge. A v pristopu k zaščiti živali, v tistih ukrepih, ki so namenjeni izboljšanju dobrega počutja živali, sta dve pomembni stvari.
Drugi vir je veliko manjših sprememb, ki so bile že dolgo na različne načine v pripravi, pa smo jih, namesto, da bi imeli množico poročil, ki bi spreminjala posamezna manjša pravila, vse skupaj združili. Nekatere od teh sprememb so tehnične, nekatere pojasnjevalne in so zaradi njih pravila razumljivejša, tako kot sprememba, ki združuje člene 141, 142 in 143 v enotno kodificirano besedilo, ki predpisuje, kako dejansko organiziramo naše razprave na plenarnem zasedanju. V povezavi s tem je predlog inovativne spremembe, ki pravi, da bi morali imeti postopek z modrim kartončkom, da bi lahko prekinili drug drugega. Če bi mi na primer hotel gospod Duff prav zdaj postaviti vprašanje v zvezi s tem, kar sem rekel, bi mu jaz lahko v skladu s tem členom, če bo sprejet, dal za to 30 sekund. Prepričan sem, gospod predsednik, da bi mu vi to že zdaj dovolili, če bi on to hotel, a žal si tega ne želi.
Gre torej za nekaj inovativnih potez, ki bi malo poživile naše razprave. Spominjam se, ko sem prvič predlagal čas za prosto prijavo k besedi na koncu rednih razprav, da so vsi dejali: "Oh, ne, ne moremo storiti tega, to bi zmešalo čas za govor skupin," in tako dalje. Pa vendar zdaj to počnemo in je sprejeto kot del naših postopkov in mislim, da je zelo dobrodošlo pri večini poslancev. Zdi se mi, da bo s postopkom modrega kartončka enako. Zdaj je nekaj oklevanja, a dajmo, poskusimo, pa bomo videli, kako deluje, in prepričan sem, da bo šlo.
Bilo je tudi nekaj predlogov sprememb, ki so se pojavili, ko smo razpravljali o tem bodisi v odboru bodisi zdaj na plenarnem zasedanju. Predlagano je bilo na primer, da bi bila vsa končna glasovanja o zakonodaji samodejno s poimenskim glasovanjem - mislim, da je to predlagala gospa Dahl. Pozdravljam ta predlog spremembe in smo ga uvrstili v moje poročilo. Veliko članov je predlagalo, da bi kaj zapisali v člen o medskupinah, pa čeprav le zato, da bi jasno ločili, kaj so in kaj niso, da bi pokazali, da so neformalne in da ne smejo prevzemati odgovornosti parlamentarnih teles.
Zelo pogosto so naši kolegi, kadar spreminjamo poslovnik, zaskrbljeni nad tem, kaj se dogaja. Večina ugotovi, kaj se je zgodilo in katere spremembe so bile uvedene, šele potem, ko začnejo veljati, takrat ko se ne da nič več spremeniti. Trdno podpiram večino predlogov, ki so bili predloženi, zlasti zato, ker ne odražajo samo vašega težkega dela, temveč, kot ste omenili, tudi delo parlamentarne skupine za reformo, ki ji je predsedoval Dagmar Roth-Behrendt in je zelo dobro pripravila ta predlog.
Za našo skupino pa je seveda najpomembnejša točka sorazmernost. V našem parlamentu imajo odbori zelo močne vloge. Pri pripravi glasovanja tukaj v Parlamentu prevzamejo velik del bremena Parlamenta z glasovanjem v odboru. Ne gre le za preprosto vprašanje postopka, temveč tudi za vprašanje demokracije, da odbori odražajo razmerja, ki obstajajo na plenarnem zasedanju, kadar se odloča o pomembnih vprašanjih. Mislim, da je to osnovno vprašanje demokracije in v imenu skupine PPE-DE podpiram poročilo.
v imenu skupine PSE. - Gospod predsednik, jaz sem eno tistih radovednih ustavnih bitij, ki mislijo, da poslovnik zrcali naše delo tukaj v našem lastnem Parlamentu. Zato mislim, da je to delo Richarda Corbetta, ki je ugleden strokovnjak na tem področju, pomembno. V njegovo dobro moram reči, da je to druga sprememba poslovnika. Obstajajo stvari, ki so se prav pred kratkim spremenile, pa jih spet spreminjamo, ker smo videli, da te spremembe zahteva praksa v našem parlamentu.
Moje posebne tri pripombe pa so naslednje. Prva se nanaša na spremembo, pri kateri sem imel manjšo vlogo tudi sam. Dejstvo je, da skušamo v ta poslovnik vgraditi zamisel agora, torej možnosti, da bi se tudi državljani obračali na Evropski parlament in sodelovali v razpravah Evropskega parlamenta. Mislim, da je to simbolično pomembna pobuda, ki sva jo dala skupaj z mojim prijateljem in kolegom Gérardom Onesto, in mislim, da bi bilo dobro, če bi to zajeli v poslovniku.
Druga stvar, za katero menim, da je pomembna, je sprememba, ki smo jo uvedli pri samoiniciativnih poročilih, namreč dejstvo, da potem, ko smo videli, kako delujejo samoiniciativna poročila v praksi, ponovno uvajamo možnost za predlog sprememb, čeprav le s strani ene desetine parlamentarcev. Tretji vidik je ta postopek z modrim kartončkom. Sem za vse, kar bo poživilo naše parlamentarne razprave tukaj, zato je možnost, da lahko parlamentarci na civiliziran način prekinejo drug drugega in tako dobijo besedo, dobra zamisel.
Vendar imam dva ali tri pomisleke. Prvi se nanaša na točko, o kateri je govoril gospod Szájer, poskus prisiliti odbore, da bi bili togo sorazmerni s položajem strank v Parlamentu. Mislim, da je dejansko povsem primerno, če politična skupina izrazi svojo prednostno izbiro tako, da da več svojih članov v odbor, za katerega meni, da je posebno pomemben. Mislim, da bo za skupine in poslance, če sprejmemo predlog spremembe 42, to zelo neprijetno in bo na koncu potrebna večja prožnost.
v imenu skupine Verts/ALE. - (IT) Gospod predsednik, gospe in gospodje, skupina Zelenih/Evropske svobodne zveze ni imela nikoli veliko časa za velike parlamentarne reforme, ki jih je izvajal gospod Corbett (on je moj prijatelj in sva dolga leta sodelovala, on se tega zaveda in mi tega ne bo zameril), ker skuša z njimi spremeniti Parlament v birokratski stroj, v katerem mora biti vloga posameznega poslanca in manjšinskih skupin in celo odborov podrejena naraščajoči, delno samovoljni, odločilni moči konference predsednikov in uprave. Poleg tega te reforme povzročajo, da je odnos med primarnim odborom in odbori, zaprošenimi za mnenje, v zakonodajnem postopku zmešan in v osnovnem navzkrižju.
Moram reči, da sem osupla, da nocoj v tej razpravi ne govorimo o stvareh, za katere menimo, da so temeljni problemi v tej reformi postopkov. Prva stvar je zmeda, ki bo nedvomno nastala med primarnim odborom in odbori, zaprošenimi za mnenje, kajti kadar bo primarni odbor zavrnil predloge sprememb odborov, zaprošenih za mnenje, bodo lahko ti predlogi sprememb končali neposredno v parlamentu, kar bo očitno ustvarilo izredno tvegan potencial za pravno zmedo - kar smo po naključju videli v primeru REACH.
Nazadnje, gospod predsednik, obstaja še en element, ki nas zelo skrbi. Eden od rezultatov, ki so izšli iz delovne skupine za notranjo reformo, v kateri sem članica, in ki smo jih sprva imeli za pozitivne, je bil predlog, da se res močno okrepijo pristojnosti in vloga Odbora za peticije. V tej reformi pa je bila vloga Odbora za peticije uničena v tem smislu, da Odbor za peticije ne bo več imel neposrednega dostopa do Parlamenta, razen po nepopisnih zapletih in morebitnih sporih s pristojnim odborom.
(DE) Gospod predsednik, težko je reformirati Evropsko unijo, a reformirati Evropski parlament je še težje, kot smo videli v razpravi o reviziji poslovnika in delu našega kolega poslanca Richarda Corbetta. Rad bi se zahvalil gospodu Corbettu za resnično veliko zavzetost, ki jo je pokazal, da je združil številne različne interese pod eno streho in pripeljal to revizijo našega poslovnika vse do plenuma. Skupina socialdemokratov v Evropskem parlamentu bo podprla to poročilo.
(SV) Hvala, gospod predsednik. Škodoželjnost je edino pravo veselje, pravi cinik. A celo tisti od nas, ki nismo cinični, seveda priznamo, da je škodoželjnost oblika veselja in to je tista vrsta veselja, ki jo čutim zdajle. Zakaj? No, lansko leto smo mi v Junijski listi in Skupini neodvisnosti/demokracije zahtevali poimensko glasovanje v vseh končnih glasovanjih. Spominjam se, kako nas je predsednik Pöttering grajal, zasmehoval in trdil, da bi nas to stalo celo premoženje. Zdaj odbor predlaga, da bi se vsa končna glasovanja o zakonodajnih predlogih izvajala kot poimenska. In to tudi upravičeno! Če hočejo volilci zahtevati politično odgovornost od svojih poslancev, morajo imeti možnost preveriti, kako so le-ti glasovali. Kako so glasovali gospod Hannan, gospa Wallis ali gospa Svensson, da imenujem samo nekatere od svojih najljubših poslancev? Ta predlog pomeni pomemben korak k demokratičnemu procesu in krepi nadzor volilcev nad kimavci v tem parlamentu. Rad bi se zahvalil za to gospodu Corbettu in se zahvaljujem predsedniku, da mi je dovolil govoriti.
Dovolite, da še drugič potrdim, kar je bilo že omenjeno. To poročilo je bilo dejansko razdeljeno na dve poročili. Obstaja še eno, ki ga še nismo predložili na plenarnem zasedanju (in ga bomo morali ponovno načeti v naslednjem parlamentu) o tem, kako bomo svoje postopke prilagodili Lizbonski pogodbi, če bo začela veljati. Seveda smo na to gledali kot na pripravo brez poseganja v ratifikacijo, ki bo, upajmo, potekala jutri v češkem senatu in proti koncu leta na Irskem, vendar se bomo vrnili k temu z opravljenimi predpripravami, če bo pogodba ratificirana.
Drugič, res bi rad potrdil, da so tu členi, ki ponovno načenjajo, kot je poudaril gospod Szájer, nedavne reforme, ki so potekale od prvega poročila reformne delovne skupine Dagmarja Rotha-Behrendta. Gre za vprašanje iniciativnih poročil, kajti sedanji postopek se zdi mnogim poslancem malce preveč tog. Zdaj je nekoliko prožnejši. Za začetek, razprava ne bo zgolj kratka predstavitev poročevalca, odziv Komisije in konec. Za take priložnosti bo na voljo do 10 minut za prosto prijavo k besedi.
Drugič, vprašanje, ki ga je sprožila gospa Frassoni o tem, da bi imeli odbori, ki dajejo mnenje, pravico vložiti predloge sprememb na plenarnem zasedanju. Sam imam velike dvome o tem, ali je to dobra zamisel ali ne, vendar je prišla iz reformne delovne skupine, v kateri ste članica. Podprla jo je konferenca predsednikov. To je bilo nekaj, kar je imelo za seboj stopnjo soglasja in zato smo to predložili parlamentu v odobritev ali pa tudi zavrnitev. Bomo videli, kako bo parlament jutri glasoval.
Nazadnje, ne bom se obračal na vprašanja v zvezi z Odborom za peticije, ker bomo imeli o tem posebno razpravo in se bom takrat vrnil na to točko. Za konec bom rekel v odgovor gospodu Gollnischu samo, da se moti o dveh stvareh. To ni isti predlog spremembe, kot ga je zavrnil odbor. Gre za drugo spremembo, za drugačen pristop k zadevi. Imel sem resne pridržke o predlogu spremembe, ki je bila predložena odboru. Z veseljem podpiram tisto, ki je predložena plenarnemu zasedanju.
Vendar dejstvo, da je tako dolgo čakala in da ga je dala na dnevni red sočasno z mojim poročilom, pomeni, da obstaja na eni točki rahla povezava med najinima poročiloma, kot je omenila gospa Frassoni v naši prejšnji razpravi. To je sodelovanje med Odborom za peticije in odborom, odgovornim za obravnavano zadevo. Vsi se strinjamo, da morata oba odbora sodelovati in skupaj delati, vendar je sporno to, kar bi lahko imenovali bistvo: kdo ima zadnjo besedo, kadar se ne strinjata?
Razumete lahko obe strani. Člani Odbora za peticije vedo, da so prejeli peticije, da so pregledali zadeve, da so morda imeli pogovore, da so mogoče opravili obisk, da včasih najdejo v zakonodaji, ki jo je obravnaval zadevni odbor, kaj, kar je morda narobe in vedo, da so se ukvarjali z zadevo in bi morali imeti zadnjo besedo, če se zadevni odbor ne strinja. Po drugi strani pa lahko razumete zadevni odbor. Zakaj bi nenadoma postal za zadevo odgovoren drug odbor zgolj zato, ker je nekdo poslal temu drugemu odboru peticijo? Razumete lahko obe strani.
Mislim, da je to sprejemljivo nadomestilo. Ne razumem, zakaj je gospa Frassoni prej rekla, da bi to uničilo Odbor za peticije. Res ne razumem, kako je lahko prišla do takega sklepa. Člani Odbora za peticije v moji skupini so mi vsekakor povedali, da so zadovoljni s kompromisom, in mislim, da gre za izvedljiv kompromis. To je kompromis. Če ste skrajnež na eni ali drugi strani tega spora, ne boste zadovoljni, vendar mislim, da je to izvedljiv kompromis. Zelo lepo se vpleta v čudovito poročilo gospoda Oneste in mislim, da bo ta sveženj v celoti deloval.
(DE) Gospod predsednik, gospod Onesta je rekel, da njegovo poročilo ni revolucionarno, vendar gre vsekakor za pomembno reformo, ki krepi pravice državljanov pa tudi Odbora za peticije. Pravica do peticije je pravica, ki se priznava državljanom, narejenih pa bo tudi nekaj izboljšav, ki bodo spodbujale državljane, da bodo naslovili vprašanja na Parlament. Mislim tudi, da je prav, ko gre za dopustnost peticije, da ni predsednik odbora tisti, ki odloča o tem. Čeprav sem sam predsednik odbora, soglašam, da je treba o stvari razpravljati, če meni četrtina članov, da je to potrebno.
- (FR) Gospod predsednik, gospe in gospodje, zahvaljujem se gospodu Onesti za opravljeno delo in njegovo navzočnost v Parlamentu. Rad bi dal nekaj pripomb na njegovo zadnje poročilo. Prepričan sem, tako kot gospa Frassoni, da je pravica do peticije pomembna, vendar moram reči, da je Odbor za peticije razmeroma čuden odbor; je pomemben in zanimiv, vendar tudi čuden. To mini sodišče, ki razpravlja o vsem in o ničemer, je precej pomembno, vendar tudi zanimivo in drugačno od tega, kar počnemo mi.
Rad bi se na kratko vrnil k trem točkam. Prvič, manjšinski jeziki. Strinjam se s tem, vendar to ne sme odpreti vrat jezikom, ki se v Parlamentu ne uporabljajo povsem legalno. Drugič, dopustnost. Popolnoma se strinjam s ciljem, da se peticije sprejemajo, ne pa zavračajo in to je dobro. Za konec bi rad rekel, da se strinjam z našim predsednikom, gospodom Leinenom. Pravica državljanske pobude nima res nič skupnega s pravico do peticije, ki je demokratična, ustavna pravica v zvezi s Parlamentom, in obojega ne bi smeli mešati.
V tem smislu bi seveda rada povedala, da podpiramo to poročilo, vendar pa tudi, da se nam zdi, da ostaja predmet odnosa s primarnim odborom boleča tema v reformi gospoda Corbetta in na tej točki bi rada nekaj povedala tudi gospodu Botopoulosu. Ne gre za to, da bi bil Odbor za peticije čuden odbor, to je odbor, ki ima zelo posebno vlogo in v večini primerov se peticije nanašajo na uporabo zakonodaje Skupnosti, na kršitve direktiv in zakonov, za katere ni nujno, da imajo vedno zelo jasno razmerje s primarnim odborom.
Nadaljeval bom z jezikovnimi razlagami ob vprašanju gospoda Botopoulosa. Očitno ne gre za vprašanje dodajanja na ta babilonski stolp, ki je že tako izredno zapleten, kar poglejte število tolmačev, ki so nocoj še vedno tukaj. Povsem jasno je, da je predsedstvo Parlamenta tisto, ki odloča, ali se bodo peticije in korespondenca s predlagatelji peticij, sestavljali v drugih jezikih, ki jih uporablja država članica. Ti jeziki se morajo torej priznati v državi in država mora za to zaprositi. Trenutno gre za tak primer le pri štirih jezikih. Če bom jutri hotel pisati v volapüku (izmišljenem jeziku), ki ga očitno ne bi priznala nobena država, mi ne Parlament ne predsedstvo ne bi odgovorila v tem jeziku. Vse to je jasno določeno.
V zvezi s spornimi vprašanji med odbori, na katera je opozoril gospod Corbett, bi rad poudaril, da moje poročilo v skladu s členom 46 in Prilogo VI navaja, da lahko Odbor za peticije prosi za mnenje drug odbor, ki "je posebej pristojen za zadevno vprašanje". Pravite, da bi lahko tudi v tem primeru prišlo do spora. No, uvedli smo razsodnika, kajti Odbor za peticije ne bo mogel izdajati samoiniciativnih poročil ali nasprotovati samoiniciativnemu poročilu odgovornega odbora, razen če mu bo to dovolila konferenca predsednikov. Imamo referenčni sistem, in sicer konferenco predsednikov, ki bo odločila, ali je v pristojnosti Odbora za peticije ali odgovornega odbora, da ukrepa, v primeru, da nobeden od njiju ne bo sposoben doseči sporazuma. Zato smo za vsak primer predvideli varovalko.
Predlagali smo smer za nadaljnje korake, kajti vse to je samo prvi korak. Nismo našli odgovora na gospodarsko in finančno krizo. Pripravljeni pa smo storiti nov korak in doseči preboj v razvoju novega okvira za finančne trge, ki bo vodil k poenostavitvi ureditve finančnega trga in evropeizaciji, ti pa bosta povečali gotovost na finančnih trgih in stabilnost za vse udeležence trga, kar za finančne trge pomeni napredek in odziv na finančno krizo ter zaščito decentraliziranega sektorja.
Drugo področje je listinjenje v povezavi z odobravanjem posojil. Prvič v zgodovini uvajamo pravilo, da se lahko posojilo odobri le, če posojilodajalec v svojih poslovnih knjigah vodi ohranitev za listinjenje. Dogovorili smo se za najmanj 5-odstotno ohranitev, vendar pa smo CEPS-u naročili, naj preuči, ali bi bilo povišanje smotrno, in naj svoje ugotovitve objavi v pregledu Komisije pred zaključkom leta, pri tem pa upošteva mednarodne dogodke. To je pomembno sporočilo za trge: brez ohranitve ni ničesar. Ohranitev omogoča preglednost in obenem izboljšuje nadzor.
Tovrstno sofinanciranje lahko odborom in nadzornim organom v veliki meri pomaga zagotoviti, da svoje mandate izpolnijo neodvisno in učinkovito. Program mora biti prožen in primerno finančno podprt, da se zagotovi izpolnitev zahtev odborov, ki so vsaj na ravni 3, vključno s CESR, CEIOPS in CEBS. Predlog Komisije je bil 40 % pod tistim, kar so odbori na ravni 3 opredelili kot nujno za naslednja štiri leta. Svet ni bil preveč navdušen nad precejšnjim povečanjem proračuna, čeprav je bilo jasno, da je bilo občutno izboljšanje nadzora finančnega trga nujno.
Na koncu pogajanj smo se dogovorili o znesku približno 40 milijonov EUR za štiriletno obdobje: 500 000 EUR za odbore na ravni 3 v letu 2009 in nadaljnjih 38,7 milijona EUR med leti 2010 in 2013, od koder gre 13,5 milijona EUR za omenjene odbore. Glede odborov za računovodsko poročanje in revizijo pa je bil prvoten predlog Komisije za reformo te organizacije prešibak. To torej pomeni, da smo mi, kot Parlament, uspeli izboljšati zadeve in smo po pogajanjih v trialogu dosegli sprejemljiv rezultat pri posameznih finančnih referenčnih zneskov in obdobjih financiranja. Zadnje ugotovitve skupine gospoda de Larosièra in poročila kažejo, da obstajajo dobri razlogi za to, da Komisija Parlamentu in Svetu najpozneje do 1. julija 2010 predloži poročilo in potrebne zakonodajne predloge za nadaljnjo reformo pravne ureditve in pregled evropskih finančnih trgov, da se ta program prilagodi glede na spremembe.
Zahvalil bi se rad obema poročevalkama v senci, gospe Bowles in gospe Berès. Ker je to moj zadnji govor v Parlamentu, se želim zahvaliti tudi Komisiji, svojim kolegom in kolegicam ter Svetu za sodelovanje. V veselje mi je bilo delati z vsemi vami. Naj navedem primer prijetnega rezultata tega sodelovanja. Češko predsedstvo Sveta se je pred 30 minutami odločilo, da bo sprejelo izid pogajanj v trialogu. Imamo predlog, ki ga lahko sprejmemo danes, in prepričan sem, da bodo tudi velike skupine v tem Parlamentu glasovale za te predloge.
Glede te slavne 5-odstotne ohranitve za listinjenje pa me veseli, da Parlament ni podlegel pritiskom industrije, naj odpravi nekaj, kar so še lani opredelili kot popoln nesmisel. Naj povem, da pravilo ohranitve ni nesmisel, ampak zdravorazumska poteza. G20 sedaj priznava, da je ta ukrep ključen za okrepitev finančnega sistema. Vnaprej pa bo Komisija, brez sence dvoma, podprla vsakršna prizadevanja, da bi bilo besedilo še brezhibnejše.
v imenu skupine PPE-DE. - Gospod predsednik, naše stare roke se očitno ena za drugo dvigujejo in prosijo za besedo, ampak ko moj zadnji govor v Evropskem parlamentu vsaj ne bi bil v najslabših gospodarskih razmerah, ki sem jim bil kdaj koli priča, saj se je moje življenje začelo v neizprosnih tridesetih letih prejšnjega stoletja, in ko mi vsaj ne bi bilo treba razpravljati o tem delu evropske zakonodaje, ki žal ni v celoti zadovoljivo: o Direktivi o kapitalskih zahtevah.
Skupaj s svojo skupino bom podprl kompromis, ki ga je z veliko spretnosti in potrpežljivosti pod tako hudim časovnim pritiskom in v trenutnih vročičnih gospodarskih razmerah dosegel poročevalec Karas. Upam, da se bodo moji kolegi, ki se bodo vrnili v Parlament po volitvah, ponovno lotili celotnega postopka soodločanja, ki lahko v dodobra prevetri in izboljša našo zakonodajo. Bojim se, da bo večina te preuranjene zakonodaje imela nenačrtovane in neugodne posledice. Bojim se na primer, da bodo pravila o velikih izpostavljenostih, ki jih komisar McCreevy tako poveličuje, a dejansko povzročajo skrbi zaradi tveganja nasprotne stranke, še toliko bolj otežila ponovno vzpostavitev medbančnega monetarnega trga v njegovem polnem in želenem obsegu. Bojim se, da bo novo pravilo ohranitve, ki ga komisar McCreevy tudi hvali, dejansko otežilo ponovno oživitev listinjenja, ki je bistven in pretežno koristen mehanizem financiranja hipotek, avtomobilskih posojil in široke potrošnje.
v imenu skupine PSE. - (FR) Komisar, obžalujem, da predsedstvo Sveta ni prisotno. Gospod McCreevy, svoj mandat ste preživeli v vlogi komisarja za notranji trg, na katerem je vladalo regulatorno zatišje. Na žalost - ne vem, kako naj se izrazim - bi morali spremeniti svoje mnenje in na koncu upoštevati nasvet Skupine socialdemokratov v Evropskem parlamentu, ki vam je, potem ko je gospod Katiforis predstavil svoje poročilo, dejala, da potrebujemo zakonodajo za bonitetne agencije, ali pa bi prisluhnili našemu poročevalcu gospodu Rasmunssenu, ki vam je povedal, da bančni sektor potrebuje uvedbo ohranitve za listinjenje.
Kar zadeva poročilo gospoda Karasa, pa menim, da je pomembno in da ga moramo danes sprejeti, saj v okviru Unije bančnemu sektorju in vsem partnerjem G20 sporoča, da je treba pri listinjenju uvesti ohranitev deleža. Lastna sredstva je treba bolje opredeliti. V bodoče bomo potrebovali več nadnacionalnih nadzorov skupin ter integriran nadzor v skladu s poročilom gospoda Jacquesa de Larosièra. Nazadnje moramo ustanoviti tudi klirinške hiše za izvedene finančne instrumente in zamenjave neplačil.
Gospodu Karasu se želim zahvaliti za to, da smo lahko ponovno odprli trialog, tako da bomo lahko v obdobju pred uveljavitvijo te direktive preučili prag ohranitve. Ker smo naročili raziskave in pooblastili CEBS za določitev pogojev za strokovno načrtovanje te ohranitve, smo lahko preverili, ali je 5-odstotna ohranitev, o kateri bomo glasovali danes, ustrezen prag, še toliko bolj po popravku obsega ohranitve, ki se je izkazal kot prava poteza, saj smo se znebili jamstev, ki jih je želel gospod Purvis.
Kar zadeva poročilo gospoda Hoppenstedta, pa se mu želim iskreno zahvaliti, saj menim, da se na tem področju udejstvujemo koristno in pozitivno. V preteklosti nam je Komisija dejala, da ne more financirati odborov na ravni 3; danes pa je to možno, preden ti odbori postanejo agencije. To pozdravljamo. Na pobudo poročevalca bodo tako stroški poslovanja kot projektni stroški upravičeni do financiranja, Parlament pa bo imel vpogled v vrsto projektov, ki se financirajo na ta način. To iskreno pozdravljamo, saj je korak v pravo smer.
Nazadnje pa naj v zvezi z računovodskimi standardi in razmerami, v katerih mednarodne organizacije prispevajo k njihovem izoblikovanju, povem, da pritiskamo na te organizacije, da izboljšajo svoje vodenje in bolje opredelijo svoje vloge. Menim, da je Evropski parlament skupaj s poročilom gospoda Hoppenstedta tudi na tem področju opravil koristno delo, zato se želim zahvaliti vsem poročevalcem ter tudi Parlamentu, če bosta ti dve poročili v nadaljevanju seje sprejeti z veliko večino.
Evropski problemi z listinjenjem prihajajo od nakupne strani vlagateljske skupnosti iz ZDA, vendar pa je strah ohromil tudi naše listinjenje. Banke so izgubile glavni instrument, ki jim je omogočal nadaljnjo prodajo svojih posojil - gre za pomemben instrument, saj je sprostil kapital za nadaljnje posojilne posle in je predstavljal glavno gonilo rasti. V letih 2006 in 2007 so evropska listinjenja znašala 800 milijard EUR: 526 milijard EUR je podpiralo evropske hipoteke, več deset milijard pa nakupe avtomobilov, potrošnjo po kreditnih karticah in posojila malim in srednje velikim podjetjem - da, vključno z okrog 40 milijard EUR nemških posojil malim in srednje velikim podjetjem. To so področja, kjer je kreditni krč povzročil največ škode. To pa ni naključje. Ker se moramo soočiti z dejstvom, da je bančno kreditiranje omejeno s kapitalom banke in da banka obtiči, dokler ne poveča kapitala ali proda posojila naprej. Torej, prej ko bomo spravili v pogon kakovostno in nadzorovano listinjenje, bolje bo.
Nazadnje bomo s pametnim nadzorom in previdnostjo preprečili nove zlorabe v prihodnje, ne pa z ureditvijo za stare in minule zlorabe. Glede odborov na ravni 3 lahko vidimo, da je bil kljub problemom in napakam pri nadzoru Parlament tisti, ki je bolje kot države članice prepoznal, da lukenj ni mogoče zamašiti brez sredstev. Zato je za te odbore zahteval več sredstev. Mednarodni računovodski in revizijski organi bodo tudi imeli koristi od bolj razpršenega in nevtralnega financiranja, EU pa lahko pri tem prednjači - vendar ne neskončno dolgo, saj se ji morajo pridružiti še druge države. Veseli me, da sem to pojasnila. Financiranje bi morali zahtevati tudi od uporabnikov, na primer vlagateljev.
Gospod predsednik, sedanja gospodarska kriza je kriza prevelike proizvodnje in prekomernega kopičenja kapitala. Kot sedaj vsi priznavajo, smo dejansko v krizi kapitalizma. Nekateri se trudijo to krizo predstaviti kot finančno ali likvidnostno, da bi zavedli delavce in jim ne bi bilo treba s prstom pokazati na prave vzroke, katerih posledice so vse večja brezposelnost, nižji dohodki, ohlapna delovna razmerja in vsesplošen napad nanje.
Ukrepi, s katerimi naj bi nadzorovali računovodske standarde prek kontrole kreditnih linij in lastnih sredstev, so neuspešni, a ne samo pri povečanju odgovornosti bank; dejansko gre za ukrepe, ki jih banke same želijo, da bi ohranile svojo neodgovornost pod pretvezo površnega nadzora in kontrole, saj bosta le-ta, namesto da bi zaščitila interese malih vlagateljev, ki so bili in so še vedno izpostavljeni tveganjem gospodarske krize, ohranila konkurenčne pogoje za banke in jim omogočila uporabo novih instrumentov za povečanje dobička.
Zadržanost bank, ki so jo pokazale celo v primeru sofinanciranja države v zameno za minimalen nadzor, je značilna za banke in za njihovo pomanjkanje odgovornosti, ki v tržni džungli vodi do višjih dobičkov in cen, medtem ko morajo delavci zopet plačati ceno krize. Delavce odločitve Evropske unije glede premagovanja krize niso preslepile ali zmedle. Vedo, da te odločitve prenašajo celotno breme krize na njihova pleča in da želijo priskrbeti kapitalu še več dobička.
v imenu skupine IND/DEM. - (SV) Hvala, gospod predsednik. Preživljamo svetovni finančni polom, ki nam vztrajno povzroča probleme. Analizirati moramo, zakaj se je to zgodilo, še preden začnemo ukrepati na ravni EU. Povedal bi rad naslednje. Prvič, imamo kapitalizem brez lastnikov. Velikih podjetij nič več ne upravljajo delničarji, ampak pokojninski skladi, zavarovalnice in druge vrste skladov. To vodi v razmere, v katerih lahko uradniki upravljajo podjetje na kakršen koli način, to pa počnejo tako, da zadovoljijo svoje interese, kar močno povečuje tveganja - rezultat vsega tega pa imamo sedaj na dlani. Imamo banke, ki so "prevelike, da bi lahko propadle", kot slišimo reči. Zakon Glass-Steagall je to želel preprečiti, vendar ga je ZDA odpravila. Morali bi razmisliti o tem, da morda to ni del rešitve. Imamo jamstva za vloge za male varčevalce in tudi precej velike varčevalce. To pomeni, da ljudi, ki vlagajo denar v banke, niti malo ne skrbi, ali so te banke varne, saj vedo, da jih bodo zaščitili davkoplačevalci. To je problem. Vodilni v centralnih bankah ne pokajo mehurčkov, ampak so pohvaljeni kadar poskrbijo, da mehurčki rastejo ad infinitum.
Alanu Greenspanu je razlaga, zakaj so se zadeve tako poslabšale, ki je v praksi zelo tehtna, prinesla velik sloves. Drugorazredna posojila so izvor vsega zla, uvedli pa so jih politiki, ki nam sedaj pravijo, da bomo to rešili tako, da bomo trgu odvzeli moč. Dvomim v to. Regulativni sistem iz Basla II je bil zaobiden z bančništvom v senci. Zdaj se pogovarjamo o novih pravilih za kapital. To pomeni še več bančništva v senci in ne bo pomagalo. Zato menim, da bi morali zadeve reševati drugače, in sprašujem, kaj je mogoče storiti. Odkrili bomo, da je na ravni EU mogoče storiti bore malo. Gre za svetovni problem, ki bi se moral reševati drugje.
Rad bi podal nekaj opazk. 1. Kot poročevalec, odgovoren za mikrokredite, pozdravljam dejstvo, da poročilo vsebuje zahtevo, ki je zajeta tudi v mojem poročilu, in sicer, da se oblikuje sistem upravljanja tveganj, ki odraža mikrokreditne lastnosti, tj. brez tradicionalnega zavarovanja in presežka. Upam, da se bo to zgodilo čim prej. Rad bi se zahvalil gospe Berès za njeno spremembo predloga. 2. Zelo kritičen sem bil do nadzorne ureditve že med razpravo o spremembi leta 2005. To velja zlasti za nadzor matičnih ustanov, kar dejansko povzroča tudi ustavne pomisleke v zvezi z uporabo v državi odvisnih družb, čeprav se slednje večinoma nahajajo v novih državah članicah.
To ranljivost je zdaj zmanjšal, če ne kar odpravil kolegijski sistem, ki je po mojem mnenju samo korak v pravo smer, ne pa dejanska rešitev. Toda zaradi kompromisa menim, da to stanje predstavlja napredek, predvsem zato, ker obstoječi kompromis zagovarja tudi, da bi bilo treba hitro izdelati osnutek uredbe o celovitem nadzornem sistemu na podlagi gradiva De Larosièra, ki bo po našem mnenju že dober, prav tako pa bo precej koristil komunitarizaciji.
Posebej bi se rad zahvalil za solidarnost, izkazano državam zunaj evrskega območja v zvezi s spremembo člena 153(3), saj s sprejetjem mojega predloga ločena premija za tveganje ne bo začela veljati pred koncem leta 2015 za posojila tem državam, ki so jih večinoma prejele v evrih iz javnega financiranja ali od centralne banke. Ob upoštevanju vseh teh točk predlagam skupinsko glasovanje o kompromisu, vključno s 5 % ohranitvijo, kar samo po sebi označuje določeno mero napredka.
(DE) Gospod predsednik, gospe in gospodje, finančna kriza je jasno pokazala, da je treba okvir finančnega trga Evropske unije popraviti. Moja skupina podpira predloge, ki so se oblikovali v trialognih pogajanjih, zlasti predloge za novo Direktivo o kapitalskih zahtevah za banke. Zaradi 5 % ohranitve za listinjenje se bo nadzor na podlagi tveganja povečal, zloraba sredstev za poseben namen bo izginila, kakovost strukturiranih produktov pa se bo izboljšala. Vendar pa mi je žal, da je pravilo o medletnih medbančnih posojilih zelo omejujoče in da so tihi kapitalski vložki sprejeti kot kapital polne vrednosti samo za prehodno obdobje.
(DE) Gospod predsednik, najprej bi rad povedal, da smo s tem drugim projektom, o katerem razpravljamo danes, začeli zato, da bi ureditev finančnega trga postavili na običajno osnovo. Krizo finančnega trga je mogoče deloma pripisati propadu trgov, deloma pa neuspešni ureditvi. Sestavili smo seznam ukrepov, ki jih morajo urediti bonitetne agencije. Sprejeli smo resolucije o Direktivi o kapitalskih zahtevah, plačah vodilnih delavcev, hedge skladih, računovodskih predpisih in evropski nadzorni strukturi. Danes obravnavamo drugo točko.
Pogajanja potekajo na podlagi glasovanja v odboru, ne v običajnem postopku prve obravnave, temveč na podlagi sporazuma med Svetom, Komisijo in Parlamentom. Priznam, da je gospod Karas dosegel veliko. Toda mnogi kolegi poslanci, kot jaz, imamo drugačno mnenje, kot je dejal gospod Klinz. Tu gre predvsem za ohranitev za listinjenje. Kriza trga listinjenja in finančnega trga je nastala tudi zato, ker so se ustvarili produkti finančnega trga brez lastnega tveganja. Zato si banke med seboj ne zaupajo več, ker nobena nima vrednostnih papirjev, za katere prevzemajo odgovornost prek tveganja. Predlog omenja 5 % ohranitev. Po mojem mnenju je 10 % mnogo primernejše in zato sem vložil spremembo. Prepričan sem, da bo Svet, če sprejme vse druge stvari, moral razmisliti o 10 % ohranitvi. Kot Parlament imamo odgovornost, da državljanom damo dodatna zagotovila, da se tovrstna svetovna kriza finančnega trga ne more več ponoviti.
Drugi dokument o Direktivi o kapitalskih zahtevah (DKZ) po mojem mnenju ni dober primer boljše ureditve po Lamfalussyjevem postopku, ki smo ga razvili v 10 letih, odkar sem aktivna. Podprla bom rezultate, ker moramo trgu poslati močan signal, toda ljubši bi mi bil pristop, ki bolj temelji na načelih, in preglednejše posvetovanje v političnem procesu. To je posledica pritiska, da se doseže ta rezultat na hitro. Upam, da se bo Lamfalussyjev postopek ustrezno upošteval tudi konec leta, ko se bo DKZ celoviteje preučila. Toplo priporočam, da Odbor za ekonomske in monetarne zadeve ponovno uvede ta postopek.
V svojem zadnjem govoru bi se rada navezala na besede gospe Berès in povedala gospodu McCreevyju, da je na žalost tisto, kar je storil za ureditev teh finančnih trgov, zares premalo in prepozno. Rada bi se zahvalila kolegom iz Odbora za ekonomske in monetarne zadeve za njihovo sodelovanje v teh 10 letih. Upam, da bodo z novim mandatom dobili komisarja, ki se bo izključno posvečal finančnim trgom, obravnaval portfelj, ki se dejansko osredotoča na to zelo pomembno temo, ki nas je pripeljala do današnje stiske, in ki bo zares predan ureditvi in ustreznemu evropskemu nadzoru finančnih trgov.
(DE) Gospod predsednik, gospe in gospodje, če želite osušiti barje, ne vprašate najdebelejših žab, kako naj to storite. Prav v tem je problem poročila o Direktivi o kapitalskih zahtevah, o kateri danes razpravljamo. Če nočemo še naprej ustanavljati slabih bank naslednjih deset ali dvajset let, potem moramo banke in kreditne ustanove pripraviti do tega, da prevzamejo precejšnje poslovno tveganje, če se še naprej ukvarjajo s kritičnimi produkti. Pet odstotkov ni precej.
Finančne ustanove zahtevajo trdno kapitalsko osnovo in morajo med seboj tekmovati uravnoteženo prek usklajene opredelitve lastnih sredstev, zlasti hibridnih instrumentov, in sorazmerne okrepitve upravljanja glavnih tveganj. Nujno je povečati preglednost in uskladiti interese izdajateljev in investitorjev v postopku listinjenja. Ohranitev vsaj 5 % listinjenih produktov v bilanci stanja, izogibanje večkratni uporabi takšnih produktov in večja potrebna skrbnost investitorjev so koraki v tej smeri. Oblikovanje kolegijev nadzornikov za čezmejne skupine in okrepitev vloge Odbora evropskih bančnih nadzornikov sta potezi v smeri celovitejšega evropskega nadzora.
- (CS) Gospod predsednik, trdno verjamem, da bi morali biti ukrepi, o katerih tu razpravljamo, tudi preventivni, saj je položaj zelo resen. Število izvedenih finančnih instrumentov na svetovnem trgu je petkrat večje kot svetovni bruto domači proizvod in ta mehurček se bo razpočil, pri tem pa obstaja tveganje, da bo bruto domači proizvod dramatično padel, zlasti v Združenih državah. Trpel bo ves svet, vključno z evropskimi državami. Obstaja tudi nevarnost hiperinflacije, saj prevladuje prepričanje, predvsem v Združenih državah, da je mogoče vse težave rešiti z vnosom vse več denarja v sistem, čeprav ima ta strategija velike pomanjkljivosti. Zato menim, da je preventivni vidik izjemno pomemben in da bi bilo treba preprosto prepovedati nekatere bolj kontroverzne instrumente, ki se uporabljajo na finančnih trgih, na primer bančništvo v senci.
Kar zadeva poročilo gospoda Hoppenstedta, jutranji pozitiven izid Coreperja tlakuje pot za sprejetje na prvi obravnavi. Dogovor o tej strateški pobudi je zelo dobrodošel, saj pošilja pravi signal: signal o naši odločenosti, da se odzovemo na finančno krizo, okrepimo finančni nadzor in izboljšamo standardni proces ocenjevanja za finančno poročanje in revidiranje. Toda to je le prvi korak v zelo dolgem procesu. V naslednjih mesecih se veselim nadaljnjega dela z vami v novem Parlamentu.
Dovolite mi, da povem nekaj o listinjenju. Gospa Powles je podala precej močan prispevek v zvezi s tem. Zelo je naklonjena listinjenju in izpostavila je dobre vidike le-tega in znesek denarja, ki se prispeva kapitalskim trgom za mala in srednje velika podjetja ter na splošno posojilodajalcem v vseh državah članicah Evropske unije. Če se morda komu zdi, da ne vidim koristi listinjenja v teh letih, naj povem, da vsekakor jih! Koristi listinjenja sem se zavedal na svojem prejšnjem položaju in dolgo preden sem prišel sem. Toda vprašanje je, kakšen delež bi moral imeti originator v tej zadevi. Strinjam se s tem, kar je povedala gospa Bowles: da bo v prihodnosti kakršen koli delež pritegnil kapitalsko zahtevo. Ne moremo zagotovo vedeti, kdaj se bo končala obstoječa finančna kriza. Toda ne glede na to, kdaj se bo končala, mislim, da smo lahko povsem prepričani, da bodo morale v prihodnjih letih finančne ustanove imeti na vseh ravneh več kapitala in bolj kakovostnega kot protiutež danim posojilom. Mene ne bo tu - toda mnogi izmed vas boste -, a ne glede na konec bo to neizogiben rezultat te finančne krize - ne takoj, morda ne srednjeročno, toda dolgoročno bo to zagotovo. Če bi pogledal v svojo kristalno kroglo, bi to videl v prihodnjih letih. Torej razpravljamo o odstotku. Moje stališče o tem je znano. O tem imam že dolgo zelo trdno stališče.
Različne spremembe so bile predlagane na stopnji Sveta ministrov in pri Evropskem parlamentu o različnih "prepovedih" tega in onega, čemur moji uradniki na mojo zahtevo zelo zelo nasprotujejo, ker sem trdno prepričan, da je preprost predlog o 5 % nečesa boljši kot 55 % od nič. Več kot je prepovedi - lahko imamo 5 %, 10 %, 15 % -, 15 % od nič je še vedno nič. Zato pozdravljam priložnost, da se Komisija v svojem poročilu do konca leta vrne na to zadevo, da bi zagotovila precej strožje besedilo. V to trdno verjamem, ker nočem biti priča določenim prepovedim. Vendar pa se povsem strinjam s tem, kar so gospa Bowles in drugi povedali o prednostih listinjenja za kapitalski trg. Upam, da nisem kdaj dajal drugačnega vtisa.
Na koncu bi se rad predsedniku pridružil pri dobrih željah za poklicno pot tistih poslancev, ki zapuščajo Parlament, kar koli že bodo počeli. Večino od njih sem tako ali drugače spoznal v petih letih, kar delam tukaj, in cenim njihove prispevke, čeprav se nisem vedno strinjal z njimi. Najbrž ne bi smel izpostavljati posameznikov, toda rad bi posebej omenil gospoda Purvisa. Njegovi nasveti so bili vedno modri, pretehtani in ne dogmatični ter njemu posebej želim zelo uspešno prihodnost.
Zato je povsem jasno, da je to pomemben korak naprej, ni pa končen korak, ker naznanjamo, opozarjamo na in spodbujamo nadaljnje korake v tem sporazumu in določamo smer te razprave. Z drugimi besedami, razprava se bo nadaljevala, mora se. Menim pa, da je pomembno, da zdaj v tem parlamentarnem obdobju pošljemo jasen signal, da smo sposobni, da želimo ustvariti zaupanje, varnost in stabilnost, da se znamo hitro odzvati in da vemo, kaj je še treba narediti v prihodnosti. Zato vas pozivam, da ta korak naredimo skupaj in z veliko večino.
poročevalec. - (DE) Gospod predsednik, sam sem že podal mnenje o določenih zadevah v prvem krogu pogajanj. Vendar pa bi rad ponovno zelo jasno povedal, da svet, vključno z našimi partnerji v Združenih državah, na Kitajskem in v drugih krajih, spremlja Evropsko unijo, Svet, Komisijo in Parlament, da bi videl, kako se bodo odzvali na krizo. Povedal sem že, da je prišlo do odziva, ki ga lahko vidimo v določenih predpisih, ki se popravljajo. V ZDA se zadeve nekoliko premikajo, kar zadeva Direktivo o pozavarovanju in druge takšne zadeve, kot so zavarovanja. Poleg tega velja splošno prepričanje, da če mi Evropejci nimamo nič konkretnega v naših rokah, potem se naši partnerji ne bodo odzvali.
Mislim, da je morda pomembno še enkrat poudariti, da sem sodeloval pri uvedbi enotnega evropskega trga kot koordinator med uvedbo evra in pri drugih takšnih zadevah. To so mejniki, ki so seveda zaznamovali to delo in tudi oblikovanje politike. Zabavno je bilo delati z vsemi vami in ponovno bi se rad zahvalil kolegom poslancem, Komisiji in Svetu - kot sem že povedal - za njihovo sodelovanje. Vsem tistim, ki se po svoji odločitvi ne bodo vrnili, želim vse najboljše v prihodnosti.
Obstajajo številne naloge, med njimi je prenos sporočila, kako pomembna je Evropska unija in kako pomembno delo opravlja Evropski parlament. Prav tako je pomembno, da volitve potekajo v Nemčiji 7. junija in drugje med 4. in 7. junijem, da se pozornost ljudi usmeri v to, kako pomembno je naše delo. Upam, da bo nato volilna udeležba visoka. Ponovno se vam vsem lepo zahvaljujem in vam želim vse najboljše v prihodnosti. To je moj zadnji govor, kot sem že povedal.
Zavedam se, da trenutno v volilni kampanji mnogi moji kolegi poslanci postajajo živčni. Toda to je enakovredno obtožbi prevare, goljufije in nepravičnega bogatenja na moj račun. Gre za obtožbo za resno kaznivo dejanje. Gospod Martin v javnosti vedno znova kleveta, javno obtožuje in obrekuje Parlament, njegove poslance, celo uradnike in zlasti svoje avstrijske kolege s popačeno resnico, polresnico in neresnico in tega ne morem več prenašati. Zahtevam, da umakne to obtožbo, se opraviči in da mu predsedstvo izreče grajo.
Sodišče je razveljavilo odločbo tega Parlamenta z dne 24. maja, da ne potrdi mojega mandata po razglasitvi s strani nacionalnih organov, Evropskemu parlamentu pa je bilo naloženo, da plača stroške. Namen pravočasne sodbe Sodišča je bil povrniti zakonito sestavo Parlamenta pred koncem mandata, toda 4. maja ob 17.00 je predsednik Pöttering temu Parlamentu enostransko, dvoumno in zmedeno predstavil zadevo ter ponovno pozval Odbor za pravne zadeve, da potrdi moja pooblastila, čeprav je dobro vedel, da gre le za potrditev na papirju. Ne samo to, ni zahteval izrednega zasedanja Komisije, saj je bila to zadnja seja v parlamentarnem mandatu, razen če se odloči, da mi bo mandat podaljšal tudi za naslednje obdobje.
v imenu skupine Verts/ALE. - Gospa predsednica, podajam zahtevo za vrnitev zadeve v odbor in rada bi pojasnila, zakaj. Ko smo razpravljali o tej zakonodaji, smo veliko govorili o oceni vplivov. To pomeni: vsakič, ko uvedete nov predpis, morate znati povedati, kakšen bo njegov vpliv. Kar zadeva nove predpise v poročilu gospoda Corbetta, o katerih bomo glasovali danes, se ne zavedamo, kakšne bodo posledice dramatične spremembe oblikovanja zakonodaje s tem, ko bomo odborom in številnim poročevalcem omogočili, da predstavijo povsem nasprotujoče si postopke in spremembe za glasovanje na zasedanju.
predsednik Odbora za ustavne zadeve. - (DE) Gospa predsednica, reforma Evropske unije je že sama po sebi težka, reforma Evropskega parlamenta pa se zdi še težja. Vendar moram gospe Frassoni povedati, da ta postopek reforme zdaj traja dve leti in pol. Imeli smo skupino za reformo, katere članice je bila gospa Frassoni. Naš odbor je upošteval zaključke skupine za reformo, drugega za drugim. Z drugimi besedami, danes na plenarnem zasedanju predstavljamo nekaj, o čemer smo razpravljali, debatirali in odločali dve leti in pol. Zato ni razloga, da bi to točko vračali odboru. Danes bi morali zaključiti ta končni akt in se pripraviti na novo parlamentarno obdobje s številnimi izboljšavami našega dela. Zato glasujem proti predlogu, ki ga je vložila gospa Frassoni.
Kot Evropski parlament smo neposredno izvoljeni predstavniki državljanov Evropske unije. Gospe in gospodje, vsi utelešamo bogato raznolikost evropske celine in prek naših političnih družin odražamo številna prepričanja in stališča. Še več, pred nekaj dnevi smo praznovali peto obletnico zgodovinske širitve Evropske unije, združitev naše celine na podlagi skupnih vrednot. Kot piše v naši Berlinski deklaraciji z dne 25. marca 2007: "Mi, državljani Evropske unije, smo se združili za boljši jutri."
Gospe in gospodje, na vso moč sem si prizadeval zagotoviti, da je Parlament prek svojega predsednika in predstavnikov političnih skupin zastopan v pomembnih organih, ki oblikujejo našo skupno prihodnost. Predsednik Evropskega parlamenta zdaj sodeluje na letnih zasedanjih voditeljev držav ali vlad G8 in na vrhih s tretjimi državami, kot so vrh EU-Afrika, vrh EU-Latinska Amerika in vrh EU-ZDA. Jutri zjutraj bom sodeloval na vrhu trojke o zaposlovanju, jutri popoldne pa na vrhu za ustanovitev vzhodnega partnerstva v Pragi.
Med dosežke v tem parlamentarnem obdobju štejemo tudi to, da vloga Parlamenta na zasedanjih Evropskega sveta ni več omejena na nastopni nagovor predsednika. Parlament zdaj sodeluje tudi pri institucionalnih in ustavnih razpravah vrhov. Na medvladni konferenci, ki je pripeljala do sporazuma o Lizbonski pogodbi, je Evropski parlament v celoti sodeloval na ravni voditeljev držav ali vlad prek svojega predsednika, na sami medvladni konferenci pa prek delegacije, ki so jo sestavljali trije poslanci. To je ogromen korak naprej.
Gospe in gospodje, reforma delovnih metod in postopkov Evropskega parlamenta je bila in ostaja pomemben projekt. Zato je konferenca predsednikov ustanovila delovno skupino z natančnim pooblastilom, v kateri so bile zastopane vse skupine. Delo je bilo uspešno zaključeno. Veliko - približno 80 % - predlogov delovne skupine je bilo uresničenih in izvedenih. Mednje sodijo preoblikovanje plenarnih razprav, reforma zakonodajnega postopka, izboljšanje dela v odborih na podlagi intenzivnejšega sodelovanja med odbori kot tudi možnost poročil o zakonskih iniciativah ali nasprotujočih resolucij.
Kot poslanci Evropskega parlamenta lahko nudimo vpogled v bližnjevzhodne odnose z dodatnega vidika, saj razmišljamo in delujemo izven običajnih diplomatskih poti. S tem v mislih sem si prizadeval za ustanovitev delovne skupine, ki bi obravnavala krizo na Bližnjem vzhodu. Zlasti glede na dogodke na Bližnjem vzhodu je pomembno, da odločno podpremo rešitev z dvema državama - Izrael znotraj varnih meja in palestinska država znotraj varnih meja. Ne smemo dovoliti, da se ta načela postavijo pod vprašaj.
Vdahniti moramo življenje temeljem, na katerih stoji Evropska unija. Zato sem vam še posebej hvaležen za vašo spodbudo in neprekinjeno podporo moje pobude za vzpostavitev "Hiše evropske zgodovine". Zlasti bi se rad zahvalil ne le podpredsedniku Miguelu Angelu Martínezu Martínezu za njegovo neomajno podporo, temveč tudi svojim kolegom poslancem v tem Parlamentu. "Hiša evropske zgodovine" se bo uporabljala kot kraj, kjer se bo spominjalo evropske identitete in jo obnavljalo. Osnovne odločitve o ustanovitve Hiše so že bile sprejete.
Iskreno se zahvaljujem svojemu osebju v kabinetu, predvsem pa vam, kolegom poslancem, zlasti Uradu in predsednikom političnih skupin, za vaše zaupljivo sodelovanje. Ravnokar smo imeli še eno sejo konference predsednikov. V ponedeljek zvečer je potekala seja predsedstva, danes pa imamo še eno. O najpomembnejših vprašanjih evropske demokracije ni bil sprejet skoraj noben sporen in zares kontroverzen sklep in dogovorili smo se o osnovnih vprašanjih. Ustvarili smo vez zaupanja, za kar se iskreno hvaležen.
Toda namesto da bi predstavil dolgovezen seznam direktiv in uredb, bi rad poudaril, kakšen pomen ima naše skupno delo, ki je v ozadju pogosto zelo tehnične zakonodaje, o kateri tu razpravljamo in jo sprejemamo. Ta pomen je v skupnem interesu vseh Evropejcev. Pogosto slišimo, da je Evropa odmaknjena od svojih državljanov, toda ali so vprašanja, kot so varnost igrač, raziskave o preprečevanju redkih bolezni ali Alzheimerjeve bolezni, varstvo potrošnikov, okoljevarstveni ukrepi in boj proti globalnemu segrevanju, energetska politika ali zaščita človekovih pravic v svetu zares odmaknjeni od vsakodnevnih življenj državljanov?
Pod vašim predsedstvom je ta Parlament doživel velik napredek. V mislih imam interno reformo, ki ste jo izpeljali in ki bo naredila našo ustanovo preglednejšo in učinkovitejšo, ter novi statut za poslance Evropskega parlamenta in njihove pomočnike. Pod vašim predsedstvom je ta Parlament pomnožil pobude v okviru evropskega leta multikulturnega dialoga, ki izkazujejo priznanje velikemu bogastvu kulture in ver v naši družbi in pošiljajo v svet najboljšo možno podobo Evrope: podobo odprtosti in strpnosti. Pod vašim predsedstvom je Parlament uvidel pomen, ki ga pripisuje prihodnosti sredozemske regije in želji, da pomaga vzpostaviti mir na Bližnjem vzhodu.
Gospod predsednik, 25. marca 2007 ste v našem imenu podpisali Berlinsko deklaracijo ob 50. obletnici Evropske unije. Ta deklaracija opominja tiste, ki so morda pozabili na cilj našega vsakodnevnega dela, namreč povezovanje svobodne, demokratične, strpne Evrope, ki spoštuje načelo pravne države. Vaša pobuda za ustanovitev Hiše evropske zgodovine predstavlja trajno dimenzijo dela, ki ste ga opravili vi in vaši predhodniki ter vsi tisti, ki so na tak ali drugačen način prispevali k naši skupni zgodovini.
Zdaj ni čas, da bi ocenjevali vaše delo. Zapuščina predsednika Evropskega parlamenta je vedno izpostavljena političnemu drobnogledu. Lahko se strinjaš ali ne s tem ali onim. Ocena dela predsednika mora biti osredotočena na to, kar je predsednik storil za uspeh tega Parlamenta. Podali ste svoje zaključke. Ni kaj dodati. Zato ostaja vprašanje: kaj je predsednik kot človek naredil za ta Parlament? Meni in mojim kolegom v Skupini socialdemokratov v Evropskem parlamentu je jasno, da ste Parlamentu zagotovili dostojanstvo, tako navznoter kot navzven.
Ta Parlament se ne vede vedno dostojanstveno. Toda to velja za vse parlamente sveta. Dostojanstvo večnacionalne skupne parlamentarne skupščine, ki jo sestavlja veliko več kot 700 poslancev iz 27 držav, ki pripadajo osmim različnim parlamentarnim skupinam, različnim veram, imajo različne barve kožo, prihajajo iz različnih političnih tradicij in so izkusili različen zgodovinski razvoj, je treba varovati. Težko jih je združiti in jim zbuditi občutek enotnosti po lastni predstavi. Točno to ste storili. In za to si zaslužite našo iskreno zahvalo.
Gospod predsednik, v dve leti in pol trajajočem mandatu ste se ukvarjali z mnogimi dejavnostmi. Da bi poudaril, kar sem povedal o tem, kako ste opravljali svojo funkcijo, bi rad v imenu naše skupine izpostavil eno točko, o kateri smo se povsem strinjali z vami in pri kateri ste temu Parlamentu dali glas, ki se je razlegal daleč prek meja političnih skupin, ter s tem glas ljudem, prikrajšanim za državljanske pravice, na kraju, ki je nastal točno tako, kot sem opisal. Povzdignili ste glas proti škandalu v Guantanamu, ko to ni bilo lahko narediti. To, gospod predsednik, bo ostalo večen mejnik v vašem mandatu. Dokazali ste, da ste izpolnili zahtevo, ki ste si jo zadali, namreč biti strpen in svetovljanski človek na eni strani ter biti predan svojemu temeljnemu krščanskemu duhu na drugi strani.
Upam, da boste pisali o svojih izkušnjah in vtisih. Preveč bodo zanimivi, da bi jih pustili ob strani in nanje pozabili. Nadalje, kot nas je naučil pesnik Emerson, zgodovina ne obstaja, samo biografija. Parlament je z leti postal močnejši. Njegova vplivnost se bo še povečala z Lizbonsko pogodbo, če in ko bo končno ratificirana. Zanimivo bo videti, kakšne načrte bodo predstavili naslednji predsedniki, da bi še naprej širil vlogo, ki ste jo odigrali vi, in spodbujal skupne vrednote in načela, ki so nam vsem draga.
Menim, da lahko danes v imenu mnogih trdim, da ste zaslužili naše spoštovanje in naklonjenost. Kot za vas je tudi zame to zadnji govor na plenarnem zasedanju v moji trenutni vlogi. Svojo skupino vodim že od leta 2002 in kot pravi pregovor, me je doletelo "sedem let skomin". Čeprav ne bom več sedel na tem sedežu, vem, da se zavedate, da bi z veseljem sedel na vašem mestu. Predsednik, zahvaljujem se vam v imenu svoje skupine. Zahvaljujem se vsem službam, tolmačem in vsemu osebju, ki je pripomoglo k odličnemu delu, ki sre ga opravili kot predsednik Parlamenta.
Dogodki - v mnogih primerih tragični - so si sledili drug za drugim, v tem obdobju še posebej hitro, in v mnogih primerih, predvsem v zadnjih dveh letih in pol, je Parlament prek vas, gospod predsednik, opravljal ključno vlogo pri posredovanju predlogov. Naša vloga je postala vedno bolj politična in pomagati nam mora pri premagovanju strankarskih nasprotij, ki nas razdeljujejo znotraj naših držav, da bomo tako lahko dosegli skupne cilje in skupne interese naših narodov ter zagotovili bolj pravičen, varen in miren svet.
Ko sem pred dvema letoma in pol pred vas stopila kot kandidatka za predsedstvo Evropskega parlamenta v imenu svoje skupine, sem veliko pozornost posvečala potrebi, da predsednik Parlamenta predstavlja ustanovo, v kateri ne prevladujejo interesi držav članic in kjer ni pritiskov finančnih lobijev, ki vodi prav tako svobodno vodstvo, ki je izbrano na podlagi zaslug in ne politične zvestobe, in da lahko spregovori vedno bolj razdeljeni in nezainteresirani javnosti. Takrat smo močno kritizirali skupno odločitev, ki ste jo sprejeli vi in skupina socialdemokratov v Evropskem parlamentu, da bi onemogočili vsak poskus ponovnega začetka razprave o ustavi po referendumih leta 2005, velika napaka, zaradi katere so si lahko države ponovno prilastile proces evropske reforme.
Dve leti in pol kasneje v skupini Zelenih/Evropske svobodne zveze ocenjujemo, da je imelo vaše delo, predsednik Pöttering, vzpone in padce. Odobravali in podpirali smo vaše delo na Bližnjem vzhodu, predvsem delo v predsedstvu Evrosredozemske parlamentarne skupščine. Cenimo vaše neomajno proevropsko prepričanje, idejo o Parlamentu, ki bo odprt za državljane, skupine, zveze in celo najdrznejše kulturne pobude, ter vašo odločenost glede Statuta asistentov.
Vendar pa je tudi jasno, gospod predsednik, da se je pod vašim predsedstvom naš parlament še naprej postopoma spreminjal it ustanove, ki zahteva in se bori za demokracijo, v skupščino, ki je vse prevečkrat podredljiva in previdna, da ne bi preveč zamajala te ali one vlade. Odločila se je, da se ne bo borila in zagotovila preglednosti privilegiranih področij, ki jih vidijo volivci - pomislimo samo na neslaven propad delovne skupine za lobije, ki je bila danes ukinjena, saj ni dosegla ničesar, kljub zelo odločni resoluciji, sprejeti pred enim letom, ali tišini v zvezi z zadevo glede dveh sedežev v Strasbourgu in Bruslju ter o zapravljanju denarja in CO2, ki je naši volivci ne razumejo.
Hvala, gospod Wurtz. Gospe in gospodje, v imenu vseh se zahvaljujem gospodu Wurtzu, ki je bil poslanec od leta 1979 in ki sedaj zapušča Parlament. Hvala tudi trem drugim poslancem, ki so bili v Parlamentu vse od leta 1979 in sedaj odhajajo: Klaus Hänsch, bivši predsednik, Ingo Friedrich, bivši podpredsednik in kvestor, in Karl von Wogau, bivši predsednik the Odbora za ekonomske in monetarne zadeve in trenutni predsednik Pododbora za varnost in obrambo. V imenu vseh se jim iskreno zahvaljujem za njihovo veliko predanost, prav tako pa tudi vsem ostalim poslancem, ki odhajajo. Hvala lepa.
Zame je bil ključen moment v Parlamentu takrat, ko so Francozi rekli "ne", ko so Nizozemci rekli "ne" in ko so Irci rekli "ne", Parlament pa je še kar naprej zavestno ignoriral želje ljudi. Enostavno ne razumete, kajne? Ne pomeni ne in prav neverjetno je, da je 499 poslancev Parlamenta glasovalo v nasprotju z irskim "ne" in nadaljevalo s Pogodbo. Kakšen Parlament je to? Če bi verjeli v demokracijo, ne bi na silo rinili stran tistih treh referendumskih rezultatov.
Kar je še huje, zdaj se tako bojite mnenja ljudstva - saj veste, da izgubljate bitko - da ste se spustili celo na nivo zlorabe. Gospod Watson je rekel, da se obnašam kot angleški nogometni huligan, jaz pa sem samo prijazno pripomnil, da je komisar Barrot obtožen ponarejevalec. Gary Titley je rekel, da sem paranoičen reakcionar, ki živi na robu družbe. Mogoče ima prav, ne vem; toda Danny Cohn-Bendit, velik zagovornik svobode izražanja, je rekel, da so nasprotniki Pogodbe umsko bolni in Martin Schulz, vodja socialistov je po enem od glasovanj proti rekel, da se ne smemo ukloniti populizmu in da glasovanje proti odpira vrata fašizmu.
Gospod predsednik, mogoče nekateri kolegi tega ne verjamejo, toda pogrešal vas bom. Ves čas, odkar vas poznam, najprej kot vodjo krščanskih demokratov in nato kot predsednika Parlamenta, ste vzor dostojanstva, zadržanosti in vljudnosti. Ste anglofil in evrofil in predstavljate vse, kar je v integracijski tradiciji najboljše. Brez dvoma vam bo odleglo, če vam povem, da se ne spomnim, da bi se kdaj strinjal z vami.
Spomnite se, kako smo nasprotovali vaši razlagi Poslovnika Parlamenta. Tisti, ki smo hoteli referendume o Ustavni pogodbi, smo to izkazali v miroljubni razlagi glasovanja. Naša pravica do tega je nesporno določena v Poslovniku. Samovoljno ste se odločili, da ne boste upoštevali teh pravil - niste jih poskušali spremeniti, ker bi to predolgo trajalo, ampak jih enostavno niste upoštevali. Ni pravi čas, da se ponovno prerekamo o tem. Naj povem le to: predsednik Parlamenta mora predstavljati celoten Parlament, vključno s pogledi manjšine, in kadar nas obravnavate drugače, dopuščate despotizem. Na primer, praktično vsak mesec so tukaj demonstracije o tem ali onem, ki jih dopuščamo, ko pa smo mi dvignili transparente z eno samo besedo "referendum", ste nad nas poslali varnostnike, da so nam odvzeli transparente, mnogi med nami pa smo morali pozneje plačati kazen.
Kolegi, ne pričakujem, da si boste premislili glede želje po centralizaciji oblasti v Bruslju. Vendar pa bi vas z vašega lastnega stališča prosil, da ste bolj pravični pri obravnavanju tistih, ki smo v manjšini. Če bi lahko premagali svoje refleksno nasprotovanje do nas, bi ugotovili, da bi vam to pomagalo pri izboljšanju vaših demokratičnih referenc. Vse organizacije potrebujejo kritike. Vaše vztrajanje, da je Evropa absolutno dobro in da je vsaka kritika ali neodkrita ali ksenofobična, vam nikakor ne koristi, saj so brez kritičnega opazovanja bruseljske ustanove postale napihnjene, same sebi namenjene in pokvarjene.
predsednik Sveta. - Gospod predsednik, hvaležen sem, da ste mi dali priložnost, da povem nekaj besed v imenu predsedstva in Sveta v zvezi z vami in odzivi predstavnikov političnih skupin. Predvsem je pomembno, da je pet let te zakonodajne oblasti sovpadalo s prvimi petimi leti članstva Češke republike in drugih držav, ki so se takrat pridružile, v Evropski uniji. Še bolj zato, ker je imela Češka republika priložnost predsedovati Svetu ob zaključku te zakonodajne oblasti.
Najprej bi rad izkazal spoštovanje vam, gospod predsednik, za zgleden način vodenja te ustanove v zadnjih dveh letih in pol. To dokazuje vaše kakovosti, predvsem poštenost in integriteto, ki jih tako spoštuje Parlament, spoštovanje, ki presega strankarska politična nasprotja. Kot eden redkih poslancev, ki so bili izvoljeni v letu 1979, ste v to ustanovo uspeli vnesti svoje bogate izkušnje, modrost in znanje. Če govorim predvsem v imenu predsedstva, lahko rečem le, da zelo spoštujemo vse vaše vrline, ki ste jih pokazali v stikih z nami, tako pred kot tudi med našim predsedovanjem. V imenu Sveta vam izražam dobre želje za prihodnost.
V zadnjih petih letih je Parlament učinkovito uporabljal svojo moč, pooblastila in posebne pravice, ne le na pomembnem področju soodločanja, kjer sta Svet in Parlament na nasprotnih straneh mize in imata včasih zelo različne poglede na stvari in cilje. Kljub tem razlikam obe ustanovi sodelujeta in skupaj zagotavljata delovanje sistema. Lahko se ne strinjamo, lahko si konstruktivno nasprotujemo, vendar pa to počnemo v okviru dogovorjenih pravil in postopkov. Menim, da sta lahko obe ustanovi ponosni na naša skupna prizadevanja za delovanje sistema in v zadnjih petih letih lahko najdemo številne primere, ki dokazujejo, da deluje in da deluje zelo učinkovito.
Če mi dovolite osebno pripombo, se vam za to toplo zahvaljujem, predvsem za vaš vedno prijazen in spoštljiv odnos do dela. Niste bili le vljudni, ampak ste tudi ostro ukrepali, kadar je bilo potrebno. In vedno ste ravnali dostojno. Želela bi poudariti, kako pomembno je bilo za Parlament in za celotno Evropsko unijo, da ste bili dovolj pogumni in odločno branili demokratična načela in privilegije Parlamenta, če je bilo treba tudi pred voditelji držav.
Gospa podpredsednica, gospe in gospodje, toplo se vam zahvaljujem za vaše pozitivne besede. Vsem kolegom poslancem, ki se ne potegujejo za ponovno izvolitev, želim vse najboljše v prihodnosti in upam, da se bomo še kdaj srečali. Vsem kolegom poslancem, ki se potegujejo za ponovno izvolitev in bodo ponovno izvoljeni, bi rad rekel, da upam, da bomo, če bom seveda sam ponovno izvoljen, nadaljevali z dobrim delom. To, kar so danes tukaj povedali predsedniki političnih skupin, me je spodbudilo, da nadaljujem po poti proti združeni Evropi. Hvala vsem in upam, da se bomo še videli.
v imenu skupine ALDE. - (DE) Gospa predsednica, skupina zavezništva liberalcev in demokratov za Evropo želi na podlagi člena 154 in člena 155(2) Poslovnika podpreti zahtevo skupine Zelenih/Evropske svobodne zveze glede spremembe vrstnega reda glasovanja o spremembah in uvrstitve sprememb 1 c, p, 2, 5, 6 in 9 na glasovanje pred sporazumno spremembo 10. To se med drugim nanaša tudi na dejstvo - mogoče je na vaših seznamih glasovanja kaj drugače -, da po tem, ko je naša skupina včeraj sprejela predlog, skupina ALDE ne bo več podprla sporazumne spremembe 10. V zvezi s postopkom glasovanja člen 154 pojasnjuje, katera sprememba bo najprej obravnavana v primeru, da obstajajo ustrezne ali nasprotujoče zahteve. Za nas je pomembno, da je sodna odločba izdana preden pride do kakršnega koli poseganja v obnašanje posameznikov. Zaradi tega smo umaknili spremembo.
Gospa Harms, nihče v tem Parlamentu ne želi omejiti pravice brezplačnega dostopa do interneta. Ta vidik smo vključili v sporazum, o katerem smo več mesecev razpravljali s češkim predsednikom Sveta. V teh razpravah so tesno sodelovale vse politične stranke. Zahtevam, da se ohrani predlagan vrstni red in da se zavrne vrstni red glasovanja, ki sta ga sedaj predlagali skupina Zelenih/Evropske svobodne zveze in skupina zavezništva liberalcev in demokratov za Evropo.
poročevalka. - (FR) Gospa predsednica, najprej bi v zvezi z zahtevo po spremembi seznama glasovanja, če sem razumela pravilno, rada izpostavila, da, če so sporazum vključile službe na podlagi smiselnosti, še preden so skupine predložile spremembo, je to zaradi tega, ker vsebuje več, kot sprememba 46. Vključuje določbe, ki niso omejene izključno na omejevanje dostopa do interneta, ampak vključujejo tudi vse naprave, ki bi lahko negativno vplivale na pravice uporabnikov.
Že pred tem glasovanjem sem se posvetovala s službami in sem zelo pozorno prisluhnila povedanemu. V skladu s členom 155(2) imam kot predsednica pristojnost, da se odločim o vrstnem redu glasovanja. Menim, da je to vprašanje tako pomembno, tako znotraj kot tudi izven Parlamenta, da bi bilo ustrezno, če bi glasovali o predhodnih spremembah, hkrati pa to počnem tudi na postopkovni podlagi, saj, kot razumem, sprememba 10 predstavlja sporazum, ki je bil predlagan šele po glasovanju odbora. Zdi se mi, da obstajajo tako postopkovni, kot tudi drugi razlogi za spremembo vrstnega reda glasovanja.
v imenu skupine PPE-DE. - (FR) Gospa predsednica, trenutno je bilo za to poročilo predloženih 89 sprememb. To je popolna zmeda in zaradi glasovanja, ki ga bomo opravili, ne bomo mogli izvesti objektivne razprave s Svetom in Komisijo. Teh 89 sprememb se med sabo popolnoma razlikuje. Predlagam, da posredujemo to poročilo nazaj na Odbor, saj, kot je povedala gospa Estrela, imamo za to dovolj časa.
Gospa predsednica, pravila so zelo jasna, da ima po glasovanju vsak poslanec pravico v 60 sekundah podati obrazložitev glasovanja. Zavedam se, da so naši tolmači že dolgo tu. Zavedam se, da zaradi nas ne more oditi na kosilo veliko ljudi. Ali lahko predlagam kompromis, ki ga je v takšnih okoliščinah zadnjih uporabil vaš kolega podpredsednik, Alejo Vidal-Quadras in sicer, da je ljudem dovolil, da podajo obrazložitev glasovanja eden za drugim, kar je znatno pospešilo postopek.
v pisni obliki. - (PT) Sporočilo Evropske komisije COM(2007) 281 za vse evropske institucije predstavlja izziv: "Čas je, da začnemo na Brazilijo gledati, kot na strateško partnerico, kot tudi na pomembno akterko v Latinski Ameriki in regionalno vodilno silo". To partnerstvo je bilo vzpostavljeno 4. julija 2007 v Lizboni, v času portugalskega predsedovanja Evropski uniji. 12. marca 2009 je Evropski parlament sprejel priporočilo Sveta, ki navaja, da je treba s "strateškim partnerstvom doseči reden in strukturiran dialog med kongresniki v Brazilskem nacionalnem kongresu in poslanci v Evropskem parlamentu".
Kljub tej izjavi o načelih in mojim pozivom predsedniku tega Parlamenta z žalostjo opažam, da Parlament še vedno vztraja pri anahronističnem mnenju, po katerem naj bi Brazilija postala edino gospodarstvo BRIC brez neodvisne parlamentarne delegacije. To je v nasprotju s samo odločitvijo Parlamenta in dokazuje obžalovanja vredno vztrajnost in kratkovidno stališče glede na dejanski pomen Brazilije v svetu. Upam, da bodo naslednji poslanci v Parlamentu, predvsem portugalski poslanci, pomagali spremeniti to obžalovanja vredno stanje in vzpostaviti neposredno in produktivno komunikacijo z Brazilskim nacionalnim kongresom.
Vendar pa pod nobenim pogojem ne moremo sprejeti zahrbtnih zmanjševanj finančnih omejitev skupne kmetijske politike, pod pretvezo, da ima neporabljena sredstva. Proračuna Skupnosti ni mogoče reciklirati s pomočjo mehanizmov prilagodljivosti. Namesto tega bi bilo politično in materialno koristno, če bi razpravljali o povečanju proračuna skupnosti, da s tem ne bi vplivali na obstoječe politike Skupnosti, vključno s SKP, ki bo uporabljena pri reševanju krize in izboljševanju konkurenčnosti EU.
Pri upravljanju sklada ne smemo pozabiti, da skupna kmetijska politika vključuje številne nepravičnosti in neenakosti. Razlike v subvencijah, s tem pa tudi v dohodkih kmetov, vodijo do ohranjanja in celo do povečevanja teh nesorazmernosti. Te nesorazmernosti se ne nanašajo le na ekonomski položaj prebivalcev podeželja, ampak tudi na celotno infrastrukturo, vključno z dostopom do interneta. Zato ne smemo pozabiti, da na primer nemški kmetovalci prejmejo subvencije, ki so dvakrat višje od subvencij, ki jih prejmejo poljski kmetovalci in trikrat višje od tistih, ki jih prejmejo romunski kmetovalci.
Ena izmed najpomembnejših sprememb je pristojnost predsednika Evropskega parlamenta, v skladu s katero lahko pozove nacionalne parlamente (držav, ki so podpisale Pogodbo o pristopu države k Evropski uniji), da med svojimi poslanci imenujejo določeno število opazovalcev, ki je enako številu sedežev te države v Evropskem parlamentu. Ti opazovalci sodelujejo v parlamentarnih postopkih pred uveljavitvijo pristopne pogodbe in imajo pravico do besede v odborih in političnih skupinah. Nimajo pa pravice do glasovanja ali potegovanja za izvolitev na položaje znotraj Parlamenta.
v pisni obliki. - (SV) Na prvi obravnavi Evropskega parlamenta o telekomunikacijskem paketu je večina poslancev glasovala za spremembi 138 in 166, o katerih je tekla razprava. S tem je Evropski parlament jasno izrazil, da je za prepoved dostopa neke osebe do interneta potrebna sodna odločba in da imajo uporabniki pravico do svobodnega izražanja in zasebnosti. Vendar pa se je Svet odločil, da ne bo upošteval želje Evropskega parlamenta in je zbrisal spremembi 138 in 166. Evropski parlament in Svet sta se sedaj dogovorila o kompromisu. Ta kompromis ne bo vseboval sprememb 138 in 166 v izvirni obliki. Zaradi tega smo na današnjem glasovanju glasovali proti kompromisu.
Junijska lista in Dansko junijsko gibanje si zelo prizadevata, da bi bili spremembi 138 in 166 vključeni v telekomunikacijski paket in sta zaradi tega predložili številne spremembe, ki so jih aktivisti na internetu označili kot "spremembe za pravice državljanov" in ki so jih podprle tudi nekatere druge politične skupine v Evropskem parlamentu. Če bi naše predloge poslanci v EP podprli, bi obstajala velika možnost, da bi se Evropski parlament in Svet končno dogovorila o telekomunikacijskem paketu, ki resnično varuje pravice in zasebnost uporabnikov interneta.
v pisni obliki. - (DE) Danes poskušamo gospodarske interese podpreti z lepa ali z grda. Kar nenadoma naj bi bila zmeda zakonov o avtorskih pravicah vključena v pravni okvir zagotavljanja telekomunikacij. Zadostuje že, če EU uvede dolžnost glede opozarjanja strank o nevarnostih kršenja "intelektualnih avtorskih pravic"; sankcije bi se lahko potem urejale na nacionalni ravni. Tako lahko kasneje vsakdo zvali krivdo na drugo osebo. V tem poročilu so večji razvijalci programske opreme poskušali vključiti tudi velike ovire za manjše razvijalce.
In zadnje, ker se je nezadovoljstvo gospoda Toubona, vidnega gorečega zagovornika zakona Hadopi, ko je bila sprejeta sprememba 1, uporabnikom interneta poznana pod imenom "Bonova" sprememba, spreobrnilo v veselje in odobravanje, ko je gospa Trautmann sporočila, da bo to besedilo šlo v tretjo obravnavo, pri tem pa je bil spremenjen celoten kompromis, obstaja tveganje, da bo jasno izražena volja večine v tem Parlamentu poteptana, kot so bili izidi referendumov v Franciji, na Nizozemskem, na Irskem ...
v pisni obliki. - (EL) "Telekomunikacijski paket", ki sta ga zahtevala Komisija in Svet, predstavlja morebitno grožnjo državljanskim pravicam. Spremembe, ki smo jih predložili, so pozivale k varstvu državljanskih pravic, enakost dostopa, preglednosti in svobode na internetu, kot medija, kjer prihaja do izmenjave idej in ne kot vira, ki ga nadzirajo politiki in poslovneži. Uporabniki interneta so stranke, vendar so tudi državljani. Še naprej se bomo borili za zaščito posameznih svoboščin za vse evropske državljane.
v pisni obliki. - To poročilo izboljšuje način, na katerega načelo enake obravnave velja za samozaposlene in pomagajočim zakoncem v EU. Vendar pa Irska že omogoča, da lahko zakonci samozaposlenih oseb postanejo samozaposleni plačniki prispevkov ustreznega zavarovanja, če je dokazano komercialno partnerstvo med zakoncema. Oseba se lahko na primer odloči, da bo plačevala prostovoljne prispevke, kar omogoča, da ostane še naprej zavarovana, ko izstopi iz obveznega sistema zavarovanja. Socialno zavarovanje je v nacionalni pristojnosti in zaradi tega sem glasovala proti spremembi14. Ker je bila sprejeta ta sprememba člena 6, sem se skupaj s preostalimi irskimi kolegi v EPP-ED odločila, da se bomo vzdržali končnega glasovanja.
v pisni obliki. - (SV) Sistemi socialnega varstva se razlikujejo glede na to, kje v Evropi živite. S tem ni nič narobe, kot mislijo mnogi. Ampak gre za naravno posledico dejstva, da se države razlikujejo in da so javne demokratične volitve pripeljale do različnih političnih sistemov, ki so bili izglasovani. Normalno je, da kot zagovorniki medvladnega sodelovanja EU zavračamo besedila tako v predlogu Komisije glede direktive in poročilu Evropskega parlamenta, ki skuša podeliti EU več pristojnosti nad nacionalnimi sistemi socialnega varstva.
Spremenjena pravila Evropskega sklada za prilagoditev globalizaciji, ki so bila danes sprejeta, naj bi temu skladu omogočila, da se učinkoviteje uporablja z vidika sofinanciranja izobraževanja in delovnih mest delavcev, ki so izgubili službo zaradi gospodarske krize. Nova pravila razširjajo področje uporabe sklada in zagotavljajo začasno povečanje stopnje sofinanciranja s 50 % na 65 %, da bi tako lahko zagotovili dodatno pomoč iz sklada v času finančne in gospodarske krize. Vendar pa bodo države, ki se soočajo s finančnimi težavami, imele le malo koristi od sklada, glede na to, da bodo še vedno morale podpirati visoko stopnjo sofinanciranja.
Iz načrta za okrevanje gospodarstva je dodeljenih 200 milijonov EUR za postavitev plinovoda Nabucco, preko katerega bo potekala oskrba z zemeljskim plinom iz regije Kaspijskega morja v EU. Romunija podpira ta projekt. Ključne interesne točke za Romunijo vključujejo financiranje tega načrta okrevanja za projekte povezovalnih plinovodov med Romunijo in Madžarsko (30 milijonov EUR) in Romunijo in Bolgarijo (10 milijonov EUR), kot tudi za razvoj infrastrukturne opreme, ki omogoča obrnitev pretok plina v primeru kratkoročnih motenj v oskrbi (80 milijonov EUR).
Prizadevanje Komisije glede povečanja naložb v energetsko infrastrukturo je zadnji v dolgi vrsti primerov domišljavosti, s katero so okuženi uradniki v Berlaymontu. Predlagane naložbe so obsežne in drage, hkrati pa še vedno ni bilo z ničemer podkrepljeno, da bi te naložbe morale biti obravnavane na ravni EU. Skupaj so v letih 2009 in 2010 predlagane naložbe v višini 3,5 milijarde EUR - denar, ki naj bi bil zagotovljen iz proračunov držav članic. To za Švedsko pomeni znatno povečanje članarine za dodatne 1,4 milijarde SEK: dejstvo, da Komisija ne verjame, da ima na voljo dovolj časa za izvedbo temeljite ocene vpliva tako obsežnega predloga, je skrajno grozljivo.
v pisni obliki. - (SV) Predlog o rezervaciji približno 4 milijard EUR za projekte na področju energetike znotraj evropskega energetskega programa za okrevanje je dober. Vendar pa je vsebina postala vse preveč osredotočena na fosilna goriva. Poleg tega ni nobene podpore za projekte, namenjene izboljšanju učinkovitosti uporabe energije. V začetni fazi je Komisija predlagala, da se rezervira 500 milijonov EUR za "trajnostna mesta" - predlog, ki ga je bil umaknjen.
Prvič, ohranitev zavarovanja posojil je pomemben in pravilen instrument za vključevanje finančnih institucij v poslovno tveganje pri zadevnih posojilih. Vendar pa je za to potrebno zelo veliko zadržanje. 5 % zadržanje, dogovorjeno v trialogu ne izpolnjuje te zahteve. Evropska komisija je prvotno pozvala k 15 % zadržanju v posvetovalnem postopku, nato pa se je uklonila pritisku s strani industrije in predlagala 5 %. Konzervativci in liberalci v Odboru za ekonomske in monetarne zadeve so celo to nizko stopnjo udeležbe pri poslovnem tveganju želeli razglasiti za nepotrebno s pomočjo zagotavljanja garancij s strani finančnih institucij. Poslanci stranke SPD v Evropskem parlamentu podpiramo veliko večje zadržanje in bomo to zahtevo tudi izpostavili v prihodnjih reformah direktive o kapitalskih zahtevah.
Drugič, opredelitev temeljnega kapitala, podana v poročilu gospoda Karasa, krši konkurenčno nevtralnost uredbe. Določa, da tihi kapitalski vložki v prihodnje ne bodo več v celoti šteli kot temeljni kapital, čeprav so lahko v celoti vključeni v primeru likvidnosti. To na široko odpira vrata nepošteni konkurenci proti javnim bankam v Nemčiji. Opozarjamo, da so tihi kapitalski vložki dokazan instrument za refinanciranje, ki je skladen z zakonodajo EU. Ker so v izidu trialoga upoštevane obrazložitvene spremembe, ki smo jih predlagali, poročilo zavračamo.
Nadzor finančnih institucij znotraj EU trenutno ni naloga, ki bi jo morala opraviti EU. Tega ne smemo pozabiti. Vendar trenutni predlog kaže na ambicije močne politične elite. Pri tem nejasnem sklicevanju na finančno krizo in njene verjetne posledice za nadzor in varnosti, ne gre za nič drugega, kot za nesramen poskus izboljšanja položaja EU. Seveda nam ne preostane ničesar drugega, kot da glasujemo proti poročilu in nadomestnemu predlogu resolucije.
v pisni obliki. - (PT) Gospe in gospodje, glasoval sem za poročilo gospoda Wojciechowskega o zaščiti živali pri usmrtitvi. Številni ljudje se sprašujejo, kako je mogoče zaščititi živali pri usmrtitvi. To se sliši paradoksalno, vendar je mogoče. Vsakdo, ki je bil priča usmrtitvi živali ali opazoval takšno dejanje, se zaveda, kako boleča je lahko smrt za živali. Uvedba nove zakonodaje na tem področju bo omejila nepotrebno trpljenje živali in prav zaradi tega je potrebna zakonodaja.
Pravno priznanje takšne prakse je del veliko širšega pojava, pojava islamizacije naših družb. Naši zakoni in običaji se postopoma spreminjajo, da bi se prilagodili islamskemu zakonu šarija. V Franciji vse več in več lokalnih oblasti posredno financira izgradnjo mošej. Pripravljajo se šolski jedilni listi, ki ustrezajo islamskim prehranskim zahtevam. V nekaterih mestih, kot je Lille, imajo plavalni bazeni samo oddelke za ženske. Z ustanovitvijo Conseil français du culte musulman leta 2003, je gospod Sarkozy, ki je bil takrat minister za notranje zadeve, uvedel islam v francoske ustanove.
v pisni obliki. - (IT) Gospod predsednik, gospe in gospodje, zelo žalostno je, da bi se moral Evropski parlament na koncu svojega mandata odločiti za shizofreničen pristop glede tako občutljive zadeve, saj je res shizofrenično, da se na eni strani postavljamo v prihodnost, četudi ta uvaja tehnologije, namenjene učenju nasilja in posiljevanja, ter se na drugi strani pahniti nazaj v preteklost, da bi ponovno uvedli plemenske obrede in pomirili tiste, ki morajo gledati prelivanje krvi in še več nesmiselnega trpljenja v očeh žrtve.
Vendar pa poročilo vsebuje tudi zahteve glede sistemov minimalnih plač. Socialdemokrati verjamemo, da je zagotovilo o spodobni plači, s katero je mogoče živeti, zelo pomembno za vsakogar in menimo, da bi morala EU to spodbujati. To je še posebej pomembno, če želimo rešiti problem "zaposlenih revežev". O tem, kako se bodo države članice odločile svojim državljanom zagotoviti dostojno plačo in ali bodo to naredile s pomočjo zakonodaje ali pa bodo to prepustile socialnim partnerjem, da urejajo preko kolektivnih pogodb, morajo še naprej odločati države članice same.
v pisni obliki. - (PT) To poročilo vsebuje številna nasprotja. Vendar pa v bistvu vztraja na obstoječih smernicah neoliberalnega kapitalizma, čeprav je tu in tam ublaženo, vseeno pa ne spreminja temeljnih politik, ki predstavljajo samo bistvo trenutne gospodarske in socialne krize. Vodilno načelo pa ostaja nespremenjeno. "Kriza" se ponovno zlorablja za "prodajanje" recepta "še več istega": prožnost, notranji trg, zasebno-javno partnerstvo in tako dalje, pri tem pa se pozablja na dejstvo, da tudi politike EU predstavljajo bistvo krize in so jo še poslabšale.
Pozivamo državljane, da so "pripravljeni na spremembe", ko za delavce sprememba predstavlja izgubo delovnega mesta in gotovost, da ne bodo mogli najti nove zaposlitve, zahvaljujoč vašim politikam. Govorite o "sociali", medtem kot Sodišče Evropskih skupnosti tepta pravice delavcev v imenu konkurenčnosti in svobode opravljanja dejavnosti. Dodajate prožnost, čeprav to v evrogovoru pomeni le "negotovost". Pretvarjamo se celo, da posebno pozornost namenjamo ženskam in materam, medtem ko vaša nespametna politika "spola" prinaša izgubo njihovih posebnih socialnih pravic, kot so bile pravice, ki so jih imel v Franciji na področju upokojitve in nočnega dela.
Vendar pa poročilo vsebuje tudi zahteve glede sistemov minimalnih plač. Socialdemokrati verjamemo, da je zagotovilo o spodobni plači, s katero je mogoče živeti, zelo pomembno za vsakogar in menimo, da bi morala EU to spodbujati. To je še posebej pomembno, če želimo rešiti problem "zaposlenih revežev". O tem, kako se bodo države članice odločile svojim državljanom zagotoviti dostojno plačo in ali bodo to naredile s pomočjo zakonodaje ali pa bodo to prepustile socialnim partnerjem, da urejajo preko kolektivnih pogodb, morajo še naprej odločati države članice same.
v pisni obliki. - Skupina EPP-ED na splošno podpira namero izvirnega poročila gospe Jean Lambert. Vendar pa je v odboru druga politična skupina v poročilo vnesla nepomembna stališča, ki ne le, da ne spadajo v predvideno področje uporabe poročila, ampak za katere se je vedelo, da so za našo skupino nesprejemljiva. To so naredili namerno, zaradi nizkotnih strankarsko političnih razlogov, da mi poročila, kot je bilo predstavljeno na plenarnem zasedanju, ne bi mogli podpreti. Zaradi tega samo predložili alternativno uredbo, ki vsebuje vse elemente njenega poročila, ki jih podpiramo.
Že samo dejstvo, da si mora EU postavljati takšno vprašanje, kaže na enega izmed temeljnih problemov v Bruslju. Preveč pozornosti se posveča zaščiti delovnih mest in premalo ustvarjanju delovnih mest. Evropski socialni model je predvsem odgovoren za dejstvo, da so številni Evropejci brezposelni. Evropski socialni model daje ravno nasprotne rezultate, kot bi jih moral: vzpostavlja dvotirno ekonomijo trga dela, ki zagotavlja ugodnosti tistim, ki delajo in omejuje možnosti tistih, ki so brez dela, da bi ga pridobili. Prav tako je ogromen socialni strošek neskončnega urejanja EU, kar odvrača delodajalce, da bi zaposlovali nove delavce. Toliko o bahavem načrtu EU, da bo postala do leta 2010 najkonkurenčnejše gospodarstvo na svetu.
Pripravljalni proces pred konferenco je bil še posebej zapleten, saj je imelo veliko število držav resne pomisleke glede procesa v luči tega, kar se je zgodilo leta 2001. Zaradi njihovih pomislekov, da bo konferenca izkoriščena kot platforma za izražanje sovraštva in nestrpnosti v najskrajnejši obliki, so se številne države članice, vključno z mojo, odločile, da se konference ne bodo udeležile. Ti pomisleki so bili potrjeni s posredovanjem ene izmed članic ZN na samem začetku konference. Ne samo, da je bilo to za nas popolnoma nesprejemljivo, ampak je bilo tudi popolnoma v nasprotju s samim duhom in namenom konference.
Žal, čeprav se temu verjetno ni dalo izogniti, je ta incident in posledičen odhod vseh držav članic, kot tudi drugih članic ZN prišel na naslovnice poročil, ter zasenčil soglasno sprejetje sklepnega dokumenta. Istočasno menim, da je treba poudariti zelo konstruktiven in soliden prispevek EU v celotni pripravljalni fazi konference. To še posebej drži v zvezi s pripravo osnutka sklepnega dokumenta, pri čemer je EU odigrala ključno vlogo. Kljub tem motnjam, ki sem jih omenil, predstavlja dejstvo, da končni sklepni dokument konference upošteva vse rdeče niti EU, znaten dosežek.
Čeprav obstajajo znaki, da protidiskriminacijska zakonodaja EU pozitivno vpliva, je žal celoten globalni proces v boju proti tem pojavom še vedno počasen. Dejansko je trend v številnih državah celo negativen. Bili smo priča primerom, ko je trenutna gospodarska kriza začela podžigati rasno nestrpnost in ksenofobijo po vsem svetu. Zaradi gospodarske krize so močne protirasistične politike pomembnejše kot kadarkoli poprej. Tako znotraj Evrope kot tudi širše se soočamo z občutnim povečanjem nasilnih napadov, usmerjenih proti migrantom, beguncem in prosilcem za azil, kot tudi proti manjšinam, kot je romska manjšina.
Interno smo sprejeli zakonodajo, ki posredno in neposredno prepoveduje diskriminacijo na podlagi rase ali narodnosti, diskriminacijo pri delu, izobraževanju in v zvezi z dostopom do blaga in storitev. Zakonodaja prav tako prepoveduje diskriminacijo iz drugih razlogov, vključno z vero, starostjo, spolno usmerjenostjo in invalidnostjo, predvsem na delovnem mestu. EU je prav tako sprejela zakonodajo o prepovedi sovražnega govora na TV programih, prav tako pa je tudi inkriminirala "javno spodbujanje k nasilju ali sovraštvu, uperjenemu proti skupini oseb ali članu takšne skupine, opredeljene s sklicevanjem na barvo, raso, vero, izvor, nacionalno ali etnično pripadnost". Prav tako je v skladu z istim delom zakonodaje kaznivo dejanje javno opravičevanje, zanikanje ali grobo zmanjševanje pomena zločinov genocida, zločinov proti človečnosti in vojnih zločinov.
EU navzven redno izpostavlja vprašanja rasizma in ksenofobije v svojih dvostranskih pogovorih in pogovorih o človekovih pravicah s tretjimi državami, kot sta Rusija in Kitajska. Prav tako smo zagotovili, da sta rasizem in ksenofobija vključena v naše strategije sodelovanja, kot so akcijski načrti v okviru evropske sosedske politike. Veliko se dogaja tudi v različnih večstranskih forumih. Znotraj okvira OVSE države članice usklajujejo svoje delo, da bi tako zagotovile upoštevanje in izvajanje zavez, ki jih je na tem področju dalo 56 držav, ki sodelujejo v OVSE. Tako je tudi znotraj Sveta Evrope in znotraj širšega okvira ZN.
Ti primeri dokazujejo našo skupinsko zavezanost delu, povezanemu s tem vprašanjem, tako interno, kot tudi širše s partnerji po svetu. Durbanska pregledna konferenca je bila del teh širših prizadevanj. Ni bilo enostavno in očitno je izkrivljeno s strani tistih, ki so skušali prikrojiti rezultate konference za svoje ozke politične namene. Kljub temu pa bi morali pozdraviti dejstvo, da je dejansko pritegnilo pozornost tako na nenehno potrebo po boju proti rasizmu in ksenofobiji, kot tudi na zavezo, ki jo imamo in ki jo delimo s številnimi drugimi, da bi odpravili to nadlogo.
v imenu skupine PPE-DE. - Gospa predsednica, iranski predsednik Ahmadinejad je pred kratkim na konferenci ZN o rasizmu v Ženevi izjavil, da je Izrael rasistična država. Najraje bi ga odpravili kot populističnega demagoga, ki se poteguje za publiciteto, vendar pa je v preteklosti sramotno pozval k izbrisu Izraela z zemljevida in Izrael bi bil nedvomno prva tarča jedrskega orožja, ki si ga ta zelo želi izdelati. Zato moramo na njegovo posredovanje gledati v luči njegove neizprosne sovražnosti do judovske države, ki je po mojem mnenju povsem upravičeno zaveznica in močna partnerica EU.
Nič ne bi imelo večjega simboličnega pomena, kot skupinski odhod vseh držav EU iz konferenčne dvorane, kar bi bil odziv na provokativne in nesprejemljive predloge, ki jih je podal iranski predsednik, ki kljub spremembi tona v Washingtonu vztrajno potiska svojo državo v smeri trčenja z zahodom. Žal nekatere evropske države niso bile niti prisotne v konferenčni dvorani, da bi izrazile svoje nezadovoljstvo nad govorom, katerega izključni namen je bil, kot je izpostavil generalni sekretar ZN, obtoževati, razdvajati in celo hujskati.
v imenu skupine ALDE. - Gospa predsednica, najprej želim podati splošno pripombo. Države niso rasistične: rasisti so ljudje. Prepričana sem, ja je v Iranu veliko ljudi, ki ne delijo pogledov s svojim predsednikom, prav tako pa menim, da je šlo za zamujeno priložnost, ko je bila Evropa šibka, tiha, razdvojena in odsotna ter ni spregovorila v imenu tistih ljudi v Iranu in da je prepustila govorniški oder takšnim, kot je gospod Ahmadinejad, da so spregovorili v svojem jeziku rasizma.
Osebno sem nasprotovala bojkotu konference, vendar menim, da je še slabše, da ni bilo nobene evropske strategije. Zakaj je bila Evropa razdeljena? Zakaj? Želim, da mi Svet pojasni - v zvezi s tem sem predložila tudi spremembo k poročilu gospoda Obiols i Germà, o katerem bomo razpravljali kasneje - zakaj ni bilo evropske strategije? Zakaj se 27 evropskih držav ne more dogovoriti o strategiji? Če in ko bo začela veljati Lizbonska pogodba, kar je podprl Svet, potem se bo moralo 27 članic močneje potruditi za skupno strategijo.
Glede vprašanja o obrekovanju vere sem zelo zaskrbljena, da lahko organ ZN sprejme resolucijo, ki poziva k popolni prepovedi obrekovanja religij ali žaljenja religij. Razumem, da je na koncu vse skupaj razvodenelo v končni resoluciji, vseeno pa menim, da je zaskrbljujoče, da lahko ZN kaj takšnega sploh pripravijo. Prav tako se mi zdi ironično dejstvo, da je tudi v tem Parlamentu zelo težko kritizirati - ne žaliti, ampak kritizirati - vere, predvsem pa eno izmed glavnih evropskih ver, zato sva skupaj z mojim kolegom Cappatom predložila spremembo k poročilu gospoda Obiols i Germà, v katerem kritizirava Vatikan za njegovo stališče glede kondomov v boju proti AIDSu. Še enkrat želim pozvati Svet, naj pojasni, kaj je bilo narejenega glede priprave evropske strategije.
EU bo po Durbanu analizirala, kako bo v prihodnje podpirala durbansko agendo. Dejstvo, da se je pet držav članic od 27 na koncu odločilo, da ne bodo sodelovale na konferenci nikakor ne vpliva na zavezo EU glede boja proti rasizmu in diskriminaciji v prihodnje. Imamo stabilen pravni red glede teh vprašanj, na katerem bomo še naprej gradili. Kot je že bilo izpostavljeno - na to gledam, kot na neko vrsto kritike - na koncu priprav na konferenco nismo bili sposobni najti skupnega izhodišča. Nikoli ni bilo nobenega skupnega izhodišča, torej pred konferenco tudi ni bilo stališča EU. S konsenzom je bilo odločeno, da obstajajo nacionalna stališča, torej so delegacije zapustile dvorano po lastni presoji.
V tem pismu je gospa Pillay ponovila, kar je že povedala 8. oktobra v Barceloni na konferenci o zaščiti aktivistov za človekove pravice, pri organizaciji katere je sodeloval tudi Evropski parlament. Gospa Pillay meni, da je zelo pomembno povrniti določeno enotnost v zvezi z varstvom in spodbujanjem človekovih pravic v svetu, predvsem z vidika boja proti rasizmu. Vse države članice Združenih narodov poziva, da se pridružijo izvajanju programa Združenih narodov za boj proti rasizmu, predvsem v obliki, kot je opredeljen v sklepnem dokumentu durbanske konference.
Menim, da mora Evropska unija premisliti o odzivu na to povabilo. Kakor koli že, Evropska unija je sprejela politiko aktivnega boja proti rasizmu. Unija mora še naprej ostati pozorna in zavezana, tako da bodo lahko mednarodna prizadevanja v zvezi s tem vprašanjem še naprej vidno učinkovita. Moje stališče se ujema s tukaj izraženim stališčem: Evropa bi s strategijo, ki ne deluje na neorganiziran način, vsekakor lahko izkoristila to priložnost in enotno izrazila svoje nasprotovanje nesprejemljivim izjavam. Naj nam to služi kot lekcija. Hvaležen sem za izjavo predsedstva, da nam mora to biti lekcija in da - upam, da okrepljeni z ratifikacijo Lizbonske pogodbe - moramo poskrbeti za učinkovitejšo zunanjo politiko o človekovih pravicah Evropske unije, s tem pa tudi učinkovitejšo evropsko delovanje v mnogostranskih organih. V zvezi s tem vprašanjem se lahko le strinjam z govori mnogih poslancev, ki sem jim zahvaljujem. Še enkrat, to nas mora spodbuditi k razmisleku, da bi lahko v prihodnje pripravili učinkovitejše strategije.
poročilu gospoda Pope v imenu Odbora za državljanske svoboščine, pravosodje in notranje zadeve o predlogu Uredbe Evropskega parlamenta in Sveta o vzpostavitvi sistema "Eurodac" za primerjavo prstnih odtisov zaradi učinkovite uporabe Uredbe (ES) št. [.../...] [o vzpostavitvi meril in mehanizmov za določitev države članice, odgovorne za obravnavanje prošnje za mednarodno zaščito, ki jo v eni od držav članic vloži državljan tretje države ali oseba brez državljanstva] (prenovitev) - C6-0475/2008 -,
Trenutna pravila predvidevajo, da je za te naloge namenjenih 10 % virov sklada. Komisija nam predlaga, da bi se ta odstotek zmanjšal na 4 % in da bi se bilance virov prenesle na nov Urad. Na ta način bi bilo razporejanje finančnih sredstev sklada za obdobje 2008-2013 zmanjšano s 628 milijonov EUR na 614 milijonov EUR. S Komisijo se strinjamo, da ti zneski zadostujejo za prvo fazo sklada do leta 2013, ko je predvidena revizija.
Odboru za državljanske svoboščine, pravosodje in notranje zadeve se je zdelo primerno, da mi zaupa dobrodošlo nalogo, da zagovarjam koristnost ustanovitve tega Urada. Predlog sta soglasno podrla dva vpletena odbora: Odbor za državljanske svoboščine in Odbor za proračun. Čeprav Parlament, kot vemo, ne naklonjen ustanavljanju novih agencij, je njegova glavna skrb v vlogi proračunskega organa, pravilno, razumno upravljanje dodeljenih virov, v tem primeru zagotavljanje načelnega sodelovanja med državami članicami o azilu.
To je moj zadnji govor na tem plenarnem zasedanju. Tako kot vi, gospa predsednica, bi se tudi sama rada zahvalila vsem poslancem tega Parlamenta, mojim kolegom v skupini, predsedniku Odbora za državljanske svoboščine in mojim kolegom poslancem v odboru za sodelovanje v zadnjih letih. Sodelovali smo v razpravah in nismo se vedno strinjali, kljub temu pa verjamem, da smo na koncu vedno opravili dobro delo, ki smo ga predstavili na plenarnem zasedanju tega Parlamenta.
Gospa predsednica, ko sem pred 22 leti prvič prišla sem, sem prišla v Evropsko gospodarsko skupnost z 12 državami članicami. Veseli me, da sedaj zapuščam Evropsko unijo s 27 članicami. V izjemno čast mi je bilo sodelovati v samem središču nastajanja evropskega povezovanja. Šlo je za edinstveno, čudovito izkušnjo. Gospa predsednica, prav tako verjamem, da je bil eden izmed največjih uspehov zagotovitev "nikoli več", ki je predstavljal temelj ustanovitve evropskega združevanja; menim, da si lahko čestitamo za to.
Med razpravo o direktivi o vračanju je bilo zelo jasno povedano, da se ta del zakonodaje ne bo uporabljal za prihodnjo zakonodajo o sprejemu prosilcev za azil; kolegi poslanci iz skupine Evropske ljudske stranke (Krščanskih demokratov) in Evropskih demokratov so povedali isto. Menim, da je zelo pomembno, da prosilci za azil dobijo informacije v jeziku, ki ga razumejo. Omejitev določbe o obveščanju prosilca za azil na jezik, ki ga prosilec razume oziroma za katerega se lahko domneva, da ga razume, znižuje obstoječe zahteve in menim, da ne bi bila sprejemljiva s pravnega vidika ali v smislu razlage človekovih pravic. Pravica do ustrezne obveščenosti je temeljna, saj je podlaga za vse druge pravice.
Moj predlog pojasnjuje drugi razlog za pridržanje (člen 8(2)(b)) in ga uvršča v okvir predhodnega razgovora v skladu s smernicami za pridržanje, ki jih je določil Visoki komisariat Združenih narodov za begunce. Prav tako v členu 9(5)(1) predlagam, da pridržanje, kadar pride do spremembe okoliščin ali se pojavijo nove informacije, po uradni dolžnosti presodijo sodni organi na zahtevo prosilca za azil ali, kakor sem rekel prej, če te zahteve ni, avtomatično.
Nazadnje, če se zmanjšajo prvotni predlogi za socialne ugodnosti priseljencev, kakor so pri glasovanju v odboru dosegle druge skupine, potem je po mojem mnenju treba, čeprav smo zdaj v obdobju krize, zagotoviti učinkovit dostop do trga dela. Na ta način bodo prosilci za azil postali neodvisni, se vključili v družbo gostiteljico in znižali socialne izdatke, ki so jim dodeljeni. Prav tako se želim toplo zahvaliti gospodu Barrotu in njegovi komisiji za vsa njegova prizadevanja med pripravljanjem te direktive.
poročevalka. - (NL) Gospod predsednik, dovolite mi, da najprej izrazim nekaj splošnih pripomb. V imenu svoje skupine, Skupine zavezništva liberalcev in demokratov za Evropo, sem bila v preteklih nekaj letih močno vključena v pripravo osnutka evropske azilne politike in politike priseljevanja. Prepričana sem, da lahko skorajda vsakdo vidi uporabnost take politike in potrebo po njej. Navsezadnje je tisto, kar glasno zahteva Evropa brez notranjih meja, skupni pristop na tem področju. Glede na to naj poudarim, da se standardi, o katerih smo se dogovorili, in rezultati, ki smo jih do zdaj dosegli, močno razlikujejo od ambicij, določenih v tamperejskem programu, haškem programu in nazadnje v francoskem Paktu o azilu in priseljevanju.
Prvi del obsega zbiranje prstnih odtisov v roku 48 ur od vložitve prošnje za azil, medtem ko v drugem delu države članice pošljejo na ta način pridobljene podatke centralnemu sistemu Eurodac v roku 24 ur. Poročilo vsebuje določbe, ki dopuščajo podaljšanje 48-urnega roka v naslednjih izjemnih primerih: kadar je treba zaradi resne nalezljive bolezni uporabiti obdobje karantene; kadar so prstni odtisi uničeni; in v primerih višje sile, ki so ustrezno utemeljeni in dokazani, ter za obdobje, dokler te okoliščine trajajo.
Poročilo podpira zamisel o čimprejšnji ustanovitvi decentralizirane agencije za upravljanje sistemov Eurodac, VIS in SIS II, da se zagotovi čim učinkovitejše delovanje teh sistemov. Ta upravljavska agencija bo pripravila osnutek skupnega seznama zahtev, ki jih morajo izpolnjevati vsi, ki imajo dovoljenje za dostop do infrastrukture in podatkov sistema Eurodac. Poleg tega so bile uvedene določbe, katerih namen je prepovedati zagotavljanje podatkov, vnesenih v sistem Eurodac, organom katere koli tretje države, ki nima dovoljenja, zlasti državi izvora prosilcev za zaščito, da se družinski člani prosilcev za azil zaščitijo pred resnimi posledicami, ki bi jim lahko bili podvrženi.
Vendar je tisto, česar si želimo, to izboljšanje in del tega je zagotavljanje usposabljanja. Zagovarjamo stališče, da bi morale biti v to vključene smernice UNHCR - morda kot izhodišče, tudi če ne bi bile vodilo - in da bi morale biti države članice sposobne uporabiti izkušnje, da bi moral biti urad sposoben izvajati skupno usposabljanje ali vsekakor posebno usposabljanje za države članice v skladu s potrebami, pri tem pa uporabljati strokovno znanje samih držav članic in tudi UNHCR ter seveda zadevnih NVO.
V nekem trenutku smo pomislili, da bo sporazum o tem mogoče doseči na prvi obravnavi, vendar čas in seveda naša želja, da bi pripravili paket ukrepov, namenjenih Skupnemu evropskemu azilnemu sistemu, kažeta, da še nismo prišli tako daleč. Vendar smo imeli pomembne razprave o tem med poročevalci v senci in tudi s Svetom in to pojasnjuje določene zdaj predložene spremembe, od katerih so nekatere tehnične v smislu navedbe stvari, ki so običajno v uredbah in so bile opuščene v prvotnem predlogu.
Vendar se je izkazalo, da je malo težje doseči sporazum s Svetom o vlogi Parlamenta. Pričakujemo, da bo Parlament precej dobro vključen v imenovanje direktorja, pri čemer bi kot naš vzor za to morda lahko bila Agencija za temeljne pravice. Druga ovira je, kakor je v svoji predstavitvi dublinskega sistema navedla Jeanine, vprašanje o tem, koliko sodelovanja od držav članic lahko dejansko pričakujemo, tako rekoč z izhodišča, zaradi katerega je to prej obvezno kot prostovoljno. Tako sta to trenutno zagotovo dve veliki vprašanji.
Toplo se zahvaljujem petim poročevalcem za njihovo pomembno in odlično delo. To je prvič, da je Parlament kot sozakonodajalec podal svoje mnenje o azilnih vprašanjih. Treba je reči, da se je ravnokar začel ploden delovni odnos. Zadovoljen sem, da Parlament v veliki meri podpira cilje v predlogih Komisije. Ta podpora je bistvena, če naj odpravimo določene pomanjkljivosti v zakonodajnih instrumentih iz prve stopnje. Takrat so bili instrumenti sprejeti zgolj po posvetovanju Parlamenta.
Vendar bi rad dal pripombe o nekaterih predlaganih spremembah, ki nekoliko zbujajo skrb in so vredne posebne pozornosti. Najprej bom nekaj besed namenil gospodu Popi. Kar zadeva Eurodac, se na splošno strinjam z njegovimi predlogi. Dovolite mi, da se zdaj posvetim gospodu Masipu Hidalgu in dostopu do pogojev za sprejem. Sprejel bom spremembo v zvezi z občutljivim vprašanjem enakovrednosti materialne podpore, ponujene prosilcem za azil, in minimalne socialne pomoči, zagotovljene državljanom.
Najprej bi se rad zahvalil naši poročevalki, gospe Hennis-Plasschaert, pa tudi Parlamentu za uvedbo možnosti odložitve predaj prosilcev za azil, kadar ima država članica težave. Vendar je v okviru dublinske uredbe težko iti dlje, saj ta uredba, gospa HennisPlasschaert, ne more biti instrument kot tak za razporejanje prosilcev za azil med državami članicami. Seveda sem slišal vaš poziv k solidarnosti in Komisija lahko sprejme spremembo v uvodni izjavi uredbe ter s tem da politični signal v smeri vzpostavitve izboljšanih formalnih mehanizmov solidarnosti.
Pravzaprav sem odločen, da bom pozneje predlagal konkretne instrumente za povečanje solidarnosti na ravni Evropske unije in sprostitev pritiska na azilne sisteme v nekaterih državah članicah. Doseči moramo bolj pošteno razporejenost upravičencev do mednarodne zaščite med državami članicami. Unija je Evropskemu skladu za begunce že dovolila podpreti pilotne projekte na tem področju. Poleg tega bo urad za podporo, ko bo začel delovati, lahko zagotavljal strokovno pomoč državam članicam, ki bodo zanjo zaprosile. Izpostavili pa ste težavo, namreč potrebo po večji solidarnosti in večji usklajenosti med različnimi državami članicami.
Poleg tega Komisija meni, da zunanje pristojnosti urada ne bi smele biti omejene na dejavnosti ponovne naselitve in regionalne programe zaščite. Treba se je izogniti spremembam, ki omejujejo pristojnosti urada za podporo. Obstajajo spremembe, ki so namenjene temeljiti spremembi postopka imenovanja direktorja prihodnjega urada. Pozor! Postopek, ki je predlagan v teh spremembah, bi lahko znatno podaljšal imenovanje direktorja. Resnično potrebujemo hitro in učinkovito ustanovitev tega urada. Model, ki ga predlaga Komisija, je horizontalni model, ki se trenutno uporablja za 20 regulativnih agencij v okviru prvega stebra. Odstopanje od usklajenega modela, ko znotraj medinstitucionalne skupine agencij poteka horizontalna razprava, v kateri sodeluje Parlament, bi se nam zdelo obžalovanja vredno.
Končal bom. Porabil sem že precej časa, vendar je delo Parlamenta tako, da želim natančno odgovoriti. Nekateri so kritizirali predloge v zvezi z Dublinom in pogoji za sprejem, češ da so preveč velikodušni. Nekateri pravijo: "Da, vendar bo ta Evropa azila pritegnila neutemeljene prošnje za azil." Drugi so se seveda sklicevali na načelo subsidiarnosti. Iskreno, ne strinjam se s temi kritikami. Samo resnična usklajenost evropskih določb o azilu okoli jasnih standardov, ki spodbujajo poštenost in učinkovitost, bo Evropi omogočila uresničiti svojo željo, da zaščiti tiste, ki dejansko potrebujejo takšno zaščito, in obenem prepreči zlorabe, ki jih spodbujajo nejasni in neenakomerno uporabljani standardi. Izkušnje kažejo, da v državah članicah, v katerih se prošnje za azil obravnavajo objektivno in strokovno, ni prišlo do učinka pritegnitve, daleč od tega. Menim, da boj proti zlorabi postopkov in zvišanje standardov za zaščito nista nezdružljiva.
Ustanovitev Evropskega urada za podporo azilu bo olajšala izmenjavo informacij, analiz in izkušenj med državami članicami in pomagala pri nadaljnjem razvoju praktičnega sodelovanja med upravami, ki so odgovorne za obravnavanje prošenj za azil. Prav tako bo uporabila skupno znanje držav izvora za pomoč pri medsebojnem usklajevanju nacionalnih praks, postopkov in posledično odločitev. Tako Svet kot Parlament podpirata ustanovitev takšnega urada. Predsedstvo meni, da Parlament in Svet na podlagi, ki je sprejemljiva za obe instituciji, lahko dosežeta in bi morala doseči čimprejšnji sporazum o predlogu. Kot poslanci vedo, ta predlog spremlja predlog za spremembo Evropskega sklada za begunce. Ker je sklad namenjen financiranju urada za podporo, bi bilo treba instrumenta sprejeti hkrati.
Predlogi Komisije v povezavi z direktivo o pogojih za sprejem so, kot poslanci vedo, namenjeni spremembi obstoječe direktive z namenom, da se obravnavajo pomanjkljivosti, ki jih je Komisija ugotovila v zadnjih letih. Komisija meni, da je stopnja diskrecije, ki jo državam članicam dovoljuje veljavna direktiva, prevelika in da je to ogrozilo cilj, da se zagotovijo ustrezni pogoji za sprejem prosilcev za azil v vseh državah članicah. Zato je Komisija predlagala številne spremembe v zvezi z zadevami, kot so dostop prosilcev za azil do zaposlitve, izboljšani materialni pogoji za sprejem, boljše obravnavanje potreb ranljivih oseb in uporaba pridržanja.
Dublinska uredba, tj. uredba o vzpostavitvi meril in mehanizmov za določitev države članice, odgovorne za obravnavanje prošnje za azil, je namenjena preprečevanju zlorabe azilnih postopkov, ko na primer ena oseba vloži več prošenj v več državah članicah. Komisija zdaj predlaga številne spremembe, ki so namenjene povečanju učinkovitosti sedanjega sistema in tudi zagotovitvi boljših standardov za zaščito prosilcev za azil. Predlog vsebuje tudi mehanizem za odložitev predaj v primerih, ko je država članica izpostavljena posebnemu pritisku na svoj azilni sistem, zaradi česar prosilcem za azil ne more ponuditi ustreznih standardov za zaščito in pogojev za sprejem.
V Svetu poteka natančno preučevanje predlogov Komisije o sprejemu in Dublinu. Svet še ni opredelil svojega stališča do številnih vprašanj, ki jih obravnavata predloga, in še vedno poteka razprava o določenih ključnih vprašanjih. Ta obsegajo vprašanje dostopa do zaposlitve in pridržanja v okviru direktive o pogojih za sprejem ter vprašanje, kako se najbolje odzvati na potrebe držav članic, ki so izpostavljene posebnemu pritisku, v okviru dublinske uredbe. Predsedstvu je že zdaj jasno, da bo na ravni Sveta potrebnega več dela, da se bo dosegla potrebna raven soglasja med državami članicami v zvezi s temi predlogi, ki bo Svetu omogočila vključitev v razprave s Parlamentom z namenom, da instituciji dosežeta sporazum. To seveda ostaja naš cilj in Parlament je lahko prepričan, da bo Svet v celoti upošteval stališča Parlamenta, kakor jih predstavljajo spremembe, predlagane v zadevnih osnutkih poročil.
Kakor je pravilno povedala kolegica Jeanine Hennis-Plasschaert, in na tem mestu bi ji rad čestital, ta paket temelji na načelu solidarnosti. Solidarnost mora doseči tiste, ki si zaslužijo zaščito, vendar prvič tudi solidarnost s tistimi državami, ki nosijo nesorazmerno breme. Ta solidarnost se uvaja s sporazumom o predlogih Komisije, da se dublinska uredba začasno opusti v primeru držav, ki nosijo nesorazmerno breme. Ta ista solidarnost je vključena tudi v predlog Evropskega parlamenta, da se uvede mehanizem za porazdelitev bremena, ki ne bo več prostovoljen, temveč splošno pravno zavezujoč.
Dve plovili, namenjeni proti Lampedusi, s 130 priseljenci na krovu sta trenutno pred obalo Lampeduse, vendar se Italija noče odpraviti k njim in jih rešiti. V skladu z mednarodnim pravom je treba te osebe pospremiti do najbližjega pristanišča in, kakor je ob prvem incidentu rekel podpredsednik Barrot, je najbližje pristanišče pristanka v tem primeru pristanišče na Lampedusi. Gospod predsednik, ravnanje Italije, ali bolje, italijanskega ministra Maronija je z vidika mednarodnega prava nezakonito, arogantno do Malte in nečloveško do vseh vpletenih priseljencev. Tovrstno ravnanje Italiji ni v čast in ta položaj, gospod predsednik, je resen tudi zato, ker pošilja nevarno sporočilo, da ni dobro reševati priseljencev, saj če jih rešiš, breme njihovega vzdrževanja pade na tvoje rame. To je izjemno nevarno sporočilo.
Zato se tukaj obračam na podpredsednika Evropske komisije, Jacquesa Barrota, in ga prosim, naj brez oklevanja posreduje, da se razreši ta položaj. Prav tako bi ga prosil, naj vztraja pri tem, da mora Italija spoštovati svoje mednarodne obveznosti, in prosim ga tudi, naj vsem državam članicam Evropske unije pojasni, da to ni samo vprašanje med Malto in Italijo, temveč odgovornost vseh, zato jo moramo nositi vsi. Gospod predsednik, če solidarnosti ne bomo pokazali v praksi, bomo spodkopali zaupanje, ki je med nami, in spodjedli tudi zaupanje vseh evropskih državljanov. Če resnično verjamemo v solidarnost, ne smemo dovoliti, da prevlada nacionalni egoizem. Vsakdo mora odigrati svojo vlogo. Hvala.
Predlog vsebuje več vidikov, ki jih bo v bližnji prihodnosti vsekakor treba pregledati. S tem mislim na položaj prosilcev za azil, primere, v katerih so lahko pridržani, temeljno razliko med pojmoma "zadržanje" in "pridržanje", objekte, v katerih so lahko pridržani, formulacijo izjem od predaje, obstoj izjem od splošnega načela določanja, katera država je odgovorna za obravnavanje prošnje, posebne podrobnosti o tem, kdo so "ožji družinski člani", in pomoč, ki bi jo morale prejeti države članice, ki morajo obravnavati večje število prošenj.
v imenu skupine ALDE. - (NL) Kakor sem že povedala v svojem prvem nagovoru Parlamenta, med državami članicami še vedno obstajajo velikanske razlike in želena uskladitev v zvezi s tem dejansko ni uspela. Tega ne moremo več zanikati. Direktive prej kot standardni postopek predvidevajo številne postopkovne standarde. Glede na mnoge razlike, ki jih zdaj poskušamo odpraviti, se je Skupina zavezništva liberalcev in demokratov za Evropo povsem jasno odločila za pragmatičen pristop.
Menimo, da je v zvezi s tem ključnega pomena, da se ustanovi Evropski urad za podporo azilu ter opravi predlagana prenovitev direktive o pogojih za sprejem in uredbe Eurodac. Zato je škoda, in to povem malo vstran od Komisije, da moramo še vedno čakati na objavo prenovitve postopka in direktive o pogojih. Njuna objava je predvidena 24. junija. Vendar bi bilo z vidika večje koherence in boljše priprave zakonodaje bolj logično, če bi bila ta dva predloga vključena v sedanji azilni paket.
Igra, ki jo igrajo na Malti, v resnici ni tako čista in to bom takoj razložil. Zgolj iz spoštovanja, ki ga je treba izkazovati državi članici Evropske unije, te igre nočem imenovati umazana, vendar bi naš kolega poslanec moral odkrito povedati, da si je Malta vedno prizadevala ohraniti prekomerni obseg svojih teritorialnih voda, ki segajo celo do otoka Lampedusa. Italijanska vlada je Malto večkrat zaprosila, naj zmanjša velikanski obseg svojih teritorialnih voda. Vendar Malta raje vztraja pri položaju, kakršen je, tako da lahko ohrani tudi svojo prošnjo za visoke prispevke Evropske unije.
Če preidem na jedro tega poročila, poudaril bi, da je naša dolžnost - namesto da nadaljujemo s temi spori, ki spominjajo na petelinje boje v Manzonijevem slavnem romanu -, da je dolžnost naših držav članic, da se ne pustimo zapeljati sirenskim glasovom dobrodelnosti, začinjene morda s hinavščino ter zelo posebnimi političnimi in gospodarskimi interesi, temveč da se prisilimo k zelo strogi uporabi nedotakljivega načela azila ter s tem ne popustimo niti za ped tistim, ki ga želijo uporabiti za nedopustne namene, ki niso v skladu s plemenitimi načeli, ki ga navdihujejo, in preprečimo njegovo izkoriščanje, ki je v korist ravno tistim kriminalnim združbam, ki organizirajo in izkoriščajo trgovanje z nezakonitimi priseljenci, ki jih imamo v mislih v okviru sedanjih razmer.
v imenu skupine Verts/ALE. - Gospod predsednik, tudi jaz sem poročevalka v senci za ta paket in navezala bi se na to, kar je gospod Díaz de Mera García Consuegra tukaj povedal o moralni dolžnosti. Prav tako, ko govorimo o strogi uporabi, ki jo je omenilo nekaj poslancev, se nekateri bolj ukvarjamo s tem, da bi bila uporaba pravil dejansko poštena in da ljudem, ki potrebujejo zaščito, ne bi preprečevala, da bi zaščito dejansko dobili. Ena od točk o tem paketu je, kako to izboljšati in zagotoviti, da bo delovanje vseh držav članic v skladu z istim visokim standardom.
Zaradi dogodkov v letih 2005 in 2006 smo morali obravnavati nezakonito priseljevanje, vendar je v tem procesu prosilec za azil dobesedno padel s krova. Čeprav sem za ustanovitev agencije za sodelovanje, imam nekaj pomislekov glede njene oblike in naloge. Kako bomo sestavili zanesljiv seznam varnih dežel izvora? Kakšne vire bomo uporabili za izdelavo takšnega seznama? Kako lahko zagotovimo ustrezno zaščito za vire informacij, ki prihajajo iz držav, ki niso varne? Ali se takšni viri lahko javno razkrijejo in kako verodostojen bo takšen seznam za neodvisnega sodnika? Od Sveta bi rad slišal, kako naj bi se izognili tej težavi.
Zakaj praktičnega sodelovanja nismo prenesli na Frontex? Področje te agencije je omejeno in bi bilo zelo primerno za obravnavanje te naloge, če bi agenciji povečali sredstva. Tako bi se lahko tudi ustrezno odzvali na resnična dejstva na terenu, ki jih Frontex tako ali tako že preverja. Na podlagi naših izkušenj z nezakonitim vstopanjem prosilcev za azil in priseljencev bi lahko pripravili ustrezne ureditve za zagotavljanje sprejema prosilcev za azil. Meni se zdi to zelo praktična rešitev.
Zakaj? Vsi prosilci za azil naj bi imeli hiter dostop do trga dela. Moje mnenje je, da je sprejetje te odločitve stvar držav članic. Predlaga se, da se skupina posameznikov, ki smejo vložiti prošnjo za azil, razširi na posameznike s težavami z duševnim zdravjem - da, poznam veliko ljudi, ki imajo težave z duševnim zdravjem, pa vsi nimajo pravice do azila - ali na primer na vse starejše ljudi. Uporabljajo se nedoločeni pravni pojmi. Prav tako ne sprejemam tega, da se vsem prosilcem za azil dodeli socialna pomoč na enak način kot lastnim državljanom. Ker pa ni tako, se približno 95 % preprosto ne da azila. S temi spremembami se po mojem mnenju predlaga napačna pot. Zato bom skupaj z delegacijo Avstrijske ljudske stranke glasoval proti tem spremembam.
V zvezi s poročilom gospe Lambert o ustanovitvi Evropskega urada za podporo azilu menimo, da je to odločilni korak proti uresničitvi sodelovanja med državami članicami na področju Skupnega evropskega azilnega sistema. Skupina socialdemokratov podpira to poročilo, vendar smo predložili tudi spremembe. Želimo si več preglednosti in odgovornosti, za kar si po mojem mnenju prizadeva tudi poročevalka. Želimo si ustrezne vključenosti UNHCR in NVO in dodal sem spremembe, ki v sistem uvajajo dobre ravni nadzora s strani Evropskega parlamenta.
(PL) Gospod predsednik, Listina Evropske unije o temeljnih pravicah, Evropska konvencija o varstvu človekovih pravic in odločbe Evropskega sodišča za človekove pravice vsebujejo izčrpne informacije o pravicah do azila. To je temeljna pravica v primeru pregona v državi izvora osebe zaradi rase, vere, etničnega porekla, političnega prepričanja ali članstva v določeni politični skupini, kar je danes na svetu precej pogosto. Dati ljudem to pravico bi moralo pomeniti tudi, da se jim zagotovi pravica, da razvijejo svoja življenja. To mora biti temeljni pogoj.
Da bi to dosegli, moramo prosilcem za azil zagotoviti dostop do trga dela, saj je to najboljši način, da se prosilcu za azil omogoči samozadostnost. To prav tako preprečuje družbeno osamitev in pomaga prosilcu za azil bolje spoznati kulturo države gostiteljice. Prosilcem za azil bi bilo treba zagotoviti dostop do najširšega obsega postopkovne pomoči, kar vključuje pravico do visokokakovostne pravne pomoči, da se jim olajša razumevanje njihovih pravic.
(EL) Gospod predsednik, sistem Eurodac se uporablja za zbiranje prstnih odtisov prosilcev za azil. Čeprav priznavamo, da se poskuša izboljšati prejšnji okvir delovanja sistema Eurodac, še vedno dvomimo o dveh glavnih zadevah: prvič, spoštovanje temeljnih pravic ljudi, ki pridejo v Evropo zaradi boljše prihodnosti, saj so v osnovi to "kartoteke evropske policije", s katerimi se kategorično ne strinjamo. Drugič, ali so ukrepi, ki se sprejemajo, v skladu s temeljnimi načeli same Unije, kot je na primer varstvo osebnih podatkov, in ali so predvideni ukrepi v skladu z načelom sorazmernosti. Ne strinjamo se z odvzemom prstnih odtisov otrok, ki so stari 14 let.
Gospod predsednik, rad bi se zahvalil vsem govornikom in se zlasti še enkrat zahvalil poročevalcem. Dodal bom le nekaj pripomb, povezanih predvsem z vprašanjem jezika in namenjenih zlasti gospe Lefrançois. Moram reči, da je Komisija menila, da je predlog, da je treba prosilce za azil obveščati v jeziku, ki ga verjetno razumejo, uravnotežen. Namen tega ukrepa je omogočiti ustrezno obveščanje prosilcev za azil in obenem omogočiti preprečevanje morebitnih primerov zlorabe s strani nekaterih prosilcev za azil.
Zdaj bi se rad zahvalil Parlamentu. Vendar mi dovolite, da izrazim svoje presenečenje predvsem nad govorom gospoda Pirkerja. Gospod Pirker, ne morem vam dovoliti, da bi izkrivljali predlog Komisije. Ko vas slišim govoriti, da bi pregled Dublina lahko vodil v "nakupovalni" forum, tega ne morem dovoliti, to ni mogoče in ni res. Predlog Komisije ne spreminja načel, na katerih temelji dublinski sistem. Prosilci za azil ne bodo mogli izbirati države za azil, čeprav je res, da bo odgovorna država določena na podlagi objektivnih meril, vendar ob upoštevanju bolj človeških vidikov in zlasti ponovne združitve družine.
Ne morem verjeti, da ste kot član Skupine Evropske ljudske stranke (Krščanskih demokratov) in Evropskih demokratov neobzirni do tega problema ponovne združitve družine. Ne morem vam dovoliti, da bi izkrivljali ta predlog. Tudi za Komisijo je to vzpostavitev jasnih zagotovil za preprečevanje zlorabe sistema. Med drugim smo uvedli mehanizem za določitev ranljivih oseb. Države članice morajo seveda zagotoviti pošteno in uravnoteženo izvajanje načel, ki smo jih predlagali.
Ne morem verjeti, da Evropski parlament ni sposoben doseči širokega soglasja na podlagi dela, ki so ga opravili poročevalci. Seveda pripadate različnim političnim družinam, ki so občutljive za različna politična in filozofska vprašanja, vendar ne pozabimo, da ta Evropa, ki je bila priča pregonu in včasih velikim tveganjem, ki so ogrožala življenja preganjanih oseb, ni vzor na tem področju. Ne gre za idealistično pridiganje; gre za zvestobo našim vrednotam. Vztrajam pri tem. Osebno potrebujem zelo široko podporo Evropskega parlamenta.
Naj na koncu svojih pripomb povem, da je na tem področju pred nami nadaljnje delo, saj je Komisija že objavila svojo namero, da predloži nadaljnje zakonodajne predloge z namenom, da se dokonča Skupni evropski azilni sistem. Ti predlogi bodo povezani z azilnimi postopki in standardi glede pogojev, ki jih morajo izpolnjevati prosilci, da se jim prizna status begunca, ter vzpostavitvijo sistemov za preselitev ljudi pod zaščito UNHCR. Čim prej moramo doseči napredek, obenem pa zagotoviti, da hitrost ne bo ogrozila kakovosti. Prepričan sem, da se lahko o tem vsi strinjamo.
Vendar je za nas zelo pomembno, da lahko določimo dejanske prosilce za azil, tiste, katerih prošnja za politični azil je dejansko popolnoma utemeljena. Z izboljšanjem sistema registracije lahko te primere seveda rešujemo veliko hitreje. Vendar bi obenem rad razpravljal še o eni težavi, ki je povezana z mrežami, natančneje, kriminalnimi dejavnostmi mrež, ki trgujejo s prosilci za azil. Te mreže zaslužijo velike vsote denarja s prevozom prosilcev za azil v države članice Evropske unije. Prav tako mislim, da mora biti boj proti tej kriminalni dejavnosti naša glavna skrb in da je treba razviti strategijo za reševanje tega vprašanja.
Pozdravljam komisarjevo jasnost glede različnih nalog Urada za podporo azilu in Frontexa. Gre za zelo različne stvari z zelo različnimi nameni, čeprav sta seveda sodelovanje in izvajanje znotraj njihovega okvira pomembna. Eden od vidikov, ki smo se ga dotaknili, je bil vidik informacij o tretjih državah - državah izvora prosilcev za mednarodno pomoč. Seveda je to ena od stvari, ki jih bo pregledal Urad za podporo azilu: kako zbrati te informacije iz različnih virov v različnih oblikah in morda v obliki, pri kateri bodo imeli ljudje več zaupanja, da informacije ne bodo politično uporabljene.
Mislim, da nas je veliko zelo začudenih nad tem, da je neka država pripravljena sprejeti ljudi iz Čečenije kot begunce s precej veliko stopnjo sprejema, medtem ko druga država v bližini noče sprejeti nikogar iz Čečenije. Veliko nas meni, da je to popolnoma neverjetno, če so tam zunaj iste informacije. Zato je tudi zaupanje v kakovost informacij in način, na katerega jih lahko potem uporabijo države članice, izjemno pomemben del izboljšanega sodelovanja, ki mu bomo priča. Z veseljem pričakujemo, da bomo videli uresničitev tega.
poročilu Tadeusza Zwiefke v imenu Odbora za pravne zadeve o dvostranskih sporazumih med državami članicami in tretjimi državami, ki so povezani s sektorskimi zadevami in zajemajo pravo, ki se uporablja za pogodbena in nepogodbena obligacijska razmerja, o predlogu Uredbe Evropskega parlamenta in Sveta o uvedbi postopka za pogajanja o dvostranskih sporazumih med državami članicami in tretjimi državami, ki so povezani s sektorskimi zadevami in zajemajo pravo, ki se uporablja za pogodbena in nepogodbena obligacijska razmerja, ter za njihovo sklenitev - C6-0001/2009 -
poročilu Gérarda Depreza v imenu Odbora za državljanske svoboščine, pravosodje in notranje zadeve o dvostranskih sporazumih med državami članicami in tretjimi državami o sodnih odločbah in sklepih v zakonskih sporih, o starševski odgovornosti in preživninskih obveznostih, o predlogu Uredbe Sveta o uvedbi postopka za pogajanja o dvostranskih sporazumih med državami članicami in tretjimi državami, ki so povezani s sektorskimi zadevami in zajemajo pristojnosti, priznavanje in izvrševanje sodnih odločb in sklepov v zakonskih sporih, o starševski odgovornosti in preživninskih obveznostih ter pravo, ki se uporablja v zadevah v zvezi s preživninskimi obveznostmi, ter za njihovo sklenitev - C6-0035/2009 - in
Predlog uredbe uvaja mehanizem, na podlagi katerega se bodo države članice lahko ponovno pogajale in pogajale o dvostranskih sporazumih s tretjimi državami članicami na področju pravosodnega sodelovanja v civilnih in gospodarskih zadevah ter jih sklenile. Podoben mehanizem je predviden v zvezi z dvostranskimi sporazumi na področju pristojnosti, priznavanja in izvrševanja sodnih odločb in sklepov v zakonskih sporih, o starševski odgovornosti in preživninskih obveznostih. To je odziv na praktično težavo, ki se je pojavila kot posledica Mnenja 1/03 Sodišča Evropskih skupnosti o novi Luganski konvenciji, v skladu s katero so Skupnosti pristojne za sklenitev zunanjih sporazumov v enaki meri, v kakršni so uporabile mandat za sprejetje pravnih sredstev na področju pravosodnega sodelovanja v civilnih zadevah v skladu s členom 61(c) Pogodbe ES.
Predlagani instrument uvaja poseben postopek. Zaradi tega morajo biti pravni okviri predlaganega mehanizma strogo omejeni tako glede področja uporabe kot obdobja veljavnosti. Prvi pogoj je izpolnjen z omejitvijo predlagane uredbe na dvostranske sporazume na področjih pristojnosti, priznavanja in izvrševanja sodnih odločb in sklepov v civilnih in gospodarskih zadevah. Drugi pogoj je izpolnjen s klavzulo o časovni omejitvi veljavnosti, v skladu s katero sporazum, sklenjen v skladu s tem postopkom, avtomatično preneha veljati v trenutku, ko sporazum s tretjo državo sklenejo Skupnosti.
Vsekakor se mi zdi potrebno, da se v pravne okvire vključi izvajanje zunanjih pristojnosti na področju, ki vključuje poseben zakon o pogodbenih in nepogodbenih obligacijskih razmerjih, in tudi zakonske spore. Vendar se zdi, da je treba pojasniti, da se predlagani mehanizem ne bo uporabljal samo za sektorske sporazume, ki jih določa omejeno področje uporabe tega predloga, temveč tudi za druge sporazume, kot so dvostranski dogovori in regionalni sporazumi med omejenim številom držav članic in sosednjimi tretjimi državami - seveda samo v zelo omejenih primerih, v zvezi s posebnimi zadevami in z namenom reševanja lokalnih težav.
Bil sem skeptičen glede potrebe po določitvi klavzule o časovni omejitvi veljavnosti do 31. decembra 2014, če mora Evropska komisija v skladu s predlagano uredbo predstaviti poročilo o uporabi resolucije do 1. januarja 2014. Poleg tega je postopek pogajanj o sporazumih s tretjimi državami pogosto zapleten in dolgotrajen, državam članicam pa ne pušča veliko časa za uporabo novega postopka. Zato kompromisni predlog, da bi uredba prenehala veljati 31. decembra 2019, državam članicam omogoča zapletenejšo in učinkovitejšo uporabo postopka.
Kljub drugačnemu mnenju Evropske komisije sam menim, da bi morala Komisija v svojem poročilu o uporabi uredbe uredbo predstaviti v povezavi z drugimi zakonodajnimi instrumenti, kot je Bruselj I. Predlagani mehanizem, ki vključuje dvostopenjsko nadzorno delovanje Komisije, bo nedvomno služil zagotovitvi kohezije s pravnim redom. Vseeno sem si prizadeval doseči čim večjo prožnost v predlaganem postopku, skrajšanje obdobij, v katerih naj bi se Komisija odzvala, in zmanjšanje upravne obremenitve. Demokratično pooblastilo in vloga Evropskega parlamenta nista vprašljiva, zato prav tako vztrajam, da se Evropskemu parlamentu in državam članicam zagotavljajo informacije na vsaki stopnji od namere države članice, da se začne pogajati s tretjo državo, do sklenitve sporazuma.
Želim poudariti, da je postopek za sklenitev dvostranskih sporazumov s tretjimi državami edinstvena priložnost, da pokažemo, da je Evropska unija sposobna reševati težave svojih državljanov v njihovo korist, kar je še posebej pomembno v povezavi z gospodarsko krizo in naraščajočim evroskepticizmom v veliko državah članicah. Na koncu, gospod predsednik, moramo kljub določenim, povsem pravnim razlikam v pristopu pokazati naš pragmatizem v povezavi s tem, obenem pa seveda spoštovati pravni red Evropskih skupnosti.
V bistvu, gospod predsednik - in s tem se strinjam - so težave, ki se jih trudimo rešiti s tema dvema instrumentoma, resne in zelo pogosto zares tragične. Vsak od nas je slišal za primere ali pozna primere, ko je zakon z osebo iz tretje države propadel in ko oče ali pogosteje mati nima več pravice videvati otrok, ki jih je zakonec odpeljal v svojo državo izvora ali drugam, in včasih ne more odkriti, kje so otroci. Enako velja za možnost prejemanja plačil preživnine.
Kaj pa je izvor vprašanja, s katerim se ukvarjamo danes? Zakaj se morajo evropske institucije ukvarjati s tem problemom? Odgovor je preprost. Za pogajanja o sporazumih z eno ali več tretjih držav v zvezi z vsemi temi vprašanji in za njihovo sklenitev je izključno pristojna Skupnost. Da so ta vprašanja izključno skupnostne narave, izrecno potrjujejo odločbe Sodišča Evropskih skupnosti in mnenja pravnih služb. To pomeni, da je tisto, kar se je zdelo zelo preprosto, dejansko malo bolj zapleteno in bolj občutljivo. Vprašanje torej je: ali je glede na sedanje stanje pogodb in sodno prakso Sodišča Evropskih skupnosti pravno mogoče državam članicam dopustiti, da izvajajo eno od izključnih pristojnosti Skupnosti in, če je, pod kakšnimi pogoji?
Prav ta zelo natančna in restriktivna pravna načela so bila podlaga za spremembe, ki sem jih predložil, in pogajanja v trialogu s Svetom in Komisijo, ki sem se jih udeležil. Ponavljam, da se dobro zavedam tragedij, ki se dogajajo nekaterim našim sodržavljanom, in si bom odločno in zelo prizadeval, da bi jim pomagal. Zato sem na koncu pristal na kompromis, ki je bil dosežen na pogajanjih s Svetom in Komisijo, vendar želim, da je povsem jasno, gospod predsednik, komisar, da mora izključna pristojnost Skupnosti ostati kot taka. Države članice se z odobritvijo brezštevilnih odstopanj in širjenjem področja uporabe na koncu ne smejo ponovno polastiti tistega, kar je izključna pristojnost Skupnosti. V tej smeri sem ravnal in to smer bom v prihodnje zagovarjal.
Kar zadeva usposabljanje, vsekakor ne smemo spregledati bistvenega napredka, doseženega v več pogledih zlasti zaradi prispevka evropske mreže za sodniško usposabljanje na področju usposabljanja. Vendar menim, da moramo vseeno preseči sedanji model usposabljanja, ki v glavnem temelji na nacionalnih šolah za podiplomsko izobraževanje, če naj vzpostavimo močnejšo skupno pravosodno kulturo, ki je še vedno ni. Zaradi tega sem izpostavila potrebo po razvoju v dobro organiziran evropski inštitut za usposabljanje sodnikov in odvetnikov z ustreznimi sredstvi, opozorila pa sem tudi na potrebo po preprečevanju nepotrebnega podvajanja med obstoječimi ustanovami in izpostavila pomembno vlogo nacionalnih šol.
Drugič: potrebujemo učinkovitejši vsestranski mehanizem ocenjevanja pravosodja, pravosodnih organov in izvajanja direktiv Evropske unije. Poročilo zato predlaga ustanovitev skupine strokovnjakov, ki bo stalno spremljala uporabo prava Skupnosti ter kakovost in učinkovitost pravosodja, po vzoru schengenskega sistema vzajemnega ocenjevanja. Namen te skupine je tudi določiti vse slabosti sistema in zakonodajne pomanjkljivosti na področju pravosodnega sodelovanja v kazenskih zadevah, da bo imel evropski zakonodajalec na voljo vse vire informacij za pravilno ocenjevanje politik in ureditev.
Prepričan sem, da se o tem povsem strinjamo. Vendar gre tudi za to, da bo ta prožnost na področjih, na katerih Skupnost ne izvaja svoje pristojnosti, državam članicam zagotovila institucionalni okvir za pomoč državljanom pri dostopu do pravnega varstva v tretjih državah, predvsem na področju družinskih pravic. Prav tako je res - gospod Zwiefka in gospod Deprez sta opozorila na to -, da moramo imeti v mislih pravila v zvezi z ločitvijo, skrbništvo nad otroki, pravice do obiskovanja in preživninske obveznosti ter neprijetne razmere, do katerih lahko pride zaradi zakonodaje, ki se vsesplošno uporablja na teh področjih, na mednarodni ravni.
Poročilo obravnava tudi vprašanja, ki se pojavljajo pri izvajanju načela vzajemnega priznavanja, in res je, da je treba spremljati prenos ter popolno in dosledno uporabo veliko obstoječih instrumentov, ki temeljijo na načelu vzajemnega priznavanja. Res pa je tudi, da vzajemno priznavanje ne more obstajati brez povečanja medsebojnega zaupanja med pravosodnimi organi držav članic. To je dejansko glavni sestavni del vzajemnega priznavanja. Zato sem hvaležen Evropskemu parlamentu, da zagovarja oblikovanje resnično skupne pravosodne kulture, kakor ste pravkar omenili, gospa Pagano.
Postopek, ki ga uvajata predloga, se bo uporabljal predvsem za pogajanje o dvostranskih sporazumih med državo članico in tretjimi državami ter za njihovo sklenitev. Vendar se bo v določenih primerih uporabljal tudi za pogajanje o regionalnih sporazumih med več kot eno državo članico in/ali več kot eno tretjo državo ter za njihovo sklenitev. V zvezi z regionalnimi sporazumi se bo postopek, ki ga uvaja predlog na področju družinskega prava, uporabljal za spremembo dveh že obstoječih konvencij med nordijskimi državami ali za ponovno pogajanje o njiju. Pri predlogu na področju prava, ki se uporablja za obligacijska razmerja, bo na področje uporabe predloga dejansko spadalo le nekaj regionalnih sporazumov. Ti bi na primer lahko zajemali delovanje letališča na obmejnem območju, skupne vodne poti dveh ali več držav ali čezmejne mostove in predore.
V okviru teh serij vzajemnega ocenjevanja so strokovnjaki preučevali tudi vprašanja, povezana z medsebojnim vplivanjem evropskega naloga za prijetje in predajo in bolj na splošno načela vzajemnega priznavanja na eni strani ter načela sorazmernosti na drugi strani. Vendar je treba načelo sorazmernosti uravnovesiti tudi z drugim načelom, ki ga Parlament prav tako ceni - namreč načelom subsidiarnosti. Dejstvo je, da imajo pravosodni organi v različnih državah članicah različne poglede na to, kaj je huda kršitev.
predsednik Odbora za državljanske svoboščine, pravosodje in notranje zadeve. - (FR) Gospod predsednik, ta kratki trenutek želim, nikakor ne v imenu Odbora za državljanske svoboščine, pravosodje in notranje zadeve, temveč bolj v imenu svoje skupine, izkoristiti za to, da podam svojo izjemno pozitivno oceno poročila gospe Pagano. Čestitam vam za vaše poročilo, gospa Pagano. Menim, da ste s pripravo tega poročila izdelali izjemno natančen seznam točk, ki bi morale biti nazorno predstavljene, komisar, v stockholmskem programu, ki ga, kolikor vem, Komisija dejavno pripravlja.
Državne meje, zarisane po drugi svetovni vojni, so ločile skupnosti in družine. Rad bi vam predstavil primer tega v naši bližini tukaj v Evropi. Vas Szelmenc je bila nekoč del Madžarske. Vendar je zdaj en del vasi, Nagyszelmenc, na ozemlju države članice Evropske unije, Slovaške, medtem ko je drugi del, Kisszelmenc, v Ukrajini.
Osnutek uredbe predvideva postopek glede pristojnosti, ki naj bi se uporabljal med državami članicami in tretjimi državami v povezavi z zakonskimi spori, starševsko odgovornostjo in preživninskimi obveznostmi. Uredba ne bo nadomestila predpisov Skupnosti, temveč se bo uporabljala samo, če zadevna država članica dokaže, da obstaja poseben interes na podlagi gospodarskih, geografskih, kulturnih ali zgodovinskih odnosov, zlasti med zadevnima državo članico in tretjo državo, za podpis dvostranskega sektorskega sporazuma s tretjo državo. Hkrati Komisija izjavlja, da ima predlagani sporazum samo omejen vpliv na enotno in dosledno uporabo obstoječih uredb Skupnosti ter delovanje sistema, ki se izvaja na podlagi omenjenih uredb.
Po tej ugotovitvi - to je izredni postopek - menim, da bodo spremembe, o katerih smo razpravljali in ki smo jih predložili in jih bo Parlament po mojem mnenju jutri sprejel, omogočile sprejetje tega paketa ukrepov na prvi obravnavi. Upam pa tudi, da bo Komisija omogočila, da bomo na naslednji stopnji in naprej lahko nadaljevali z razvojem dejanskega evropskega sistema zasebnega prava. To je čedalje bolj potrebno, kakor je na primer poudaril gospod Sógor v prejšnjem govoru. Govorimo o težavah, ki najbolj neposredno vplivajo na ljudi, in če bomo sposobni rešiti njihove težave, bodo spoznali, da Evropska unija deluje.
Evropski nalog za prijetje in predajo - kakor so omenili drugi - in celotno kazensko pravosodje temeljita na medsebojnem zaupanju. Zato morajo države članice dokazati, da si zaslužijo to zaupanje, z visokokakovostnimi pravnimi sistemi in spoštovanjem na primer Evropske konvencije o človekovih pravicah in odločb Sodišča v Strasbourgu. Ne moremo dopustiti, da bi na podlagi evropskih nalogov za prijetje in predajo državi EU bile predane osebe, ki bi bile potem poslane nazaj v tretjo državo, kjer bi jih mučili. Ob nasprotovanju Strasbourgu je treba uporabiti zaščitne ukrepe za temeljne pravice v evropskem nalogu za prijetje in predajo. Menim, da so se vlade EU izognile izzivu, da bi odpravile bistvene razlike med pravnimi sistemi in neenotno spoštovanje pravice do poštenega sojenja in človekovih pravic.
Prav tako si moramo prizadevati, da zagotovimo, da bo v prihodnje kakovost kazenskopravne zakonodaje boljša. Upajmo, da bo po Lizboni - vesela sem, da je češki senat ratificiral Lizbonsko pogodbo - manj novinarskih konferenc v zvezi s predlogi držav članic, ki ne vodijo nikamor in se jih, tudi če se odobrijo, nikoli ne izvaja pravilno. Vseevropsko pravosodje in visoki pravni standardi so ključni za naše državljane, kadar potujejo, delajo in ustanavljajo podjetja v drugih državah in kadar si morajo ljudje prizadevati, da se zagovarjajo v tujem jeziku. Skrajni čas je bil, da smo zagotovili, da so vsi, ki so se zapletli v kazenskopravnem sistemu druge države članice, seznanjeni s svojimi pravicami in da so jim zagotovljeni ustrezna pravna pomoč, tolmačenje in prevajanje.
Nazadnje, odkrito moram povedati, da me obhaja nekaj dvomov o priporočilu Evropskega parlamenta, ki ga je pripravila gospa Pagano. Zahvaljujem se ji, da je poudarila in podprla uporabo e-pravosodja, še toliko bolj, ker sem bil odgovoren za pripravo osnutka poročila in še vedno dolgujem zahvalo vsem, ki so sodelovali, da bi zagotovili njegov uspeh. Vendar moram, ker sem seznanjen s temami, povezanimi s temeljnimi svoboščinami žrtev, osumljencev in obtožencev ter potrebo po izvajanju sodniškega usposabljanja sodnikov in zaposlenih, pripomniti, da moramo na tem področju še veliko narediti - vsekakor vsaj v Italiji. Poleg tega, kar zadeva evropski nalog za prijetje in predajo, se moji dvomi povsem odkrito spremenijo v čisto nasprotovanje. Vseeno se zahvaljujem poročevalcem, da so te teme obdelali strokovno in natančno.
(EL) Gospod predsednik, tudi jaz bi rad čestital trem poročevalcem, gospodu Zwiefki, gospodu Deprezu in gospe Pagano. Kot poročevalec v senci bi rad čestital predvsem gospe Pagano za njeno poročilo ter se ji zahvalil za njeno prijaznost in obenem za njeno tesno sodelovanje z menoj pri poročilu. Prav tako bi rad izrazil svoje zadovoljstvo, da, kakor pravi komisar, Komisija sprejema skoraj vse točke v poročilu. Poročilo gospe Pagano kot tako in seveda vse, kar je danes povedala v Parlamentu, v celoti podpiram.
Komisar, niti ta predlog o najmanjših postopkovnih jamstvih ni bil podprt in naša zahteva - in te besede so namenjene tudi Svetu - je, da ga podprete vi. Za zaključek naj povem, da seveda med pravosodnimi sistemi obstajajo razlike, da pa obstajajo tudi možnosti za zbliževanje. Zato je treba izvajati priporočilo o ustanovitvi strokovnega odbora za preučitev vseh razlik in podobnosti prava, tako da bomo imeli posebna strokovna priporočila o zbliževanju naših zakonodaj in medsebojnem zaupanju v pravosodne sisteme.
Gospod predsednik, na začetku tega dela smo vedeli, da hodimo po tankem ledu. Po eni strani smo obravnavali izjemno naravo in neobičajno pomembnost pravnih instrumentov. Po drugi strani smo se zavedali, da čas teče in da se konec tega mandata Evropskega parlamenta neizogibno približuje, tretjič in zadnjič pa so tako države članice kot državljani Evropske unije pričakovali, da jim bo vsaj v nekem natančno določenem času na voljo pomoč pri reševanju zadev, ki so zanje izjemno težke, obenem pa tako pomembne.
Zato bi se rad še enkrat iskreno zahvalil gospodu Deprezu za njegova vztrajna prizadevanja pri tem, da nas zadrži znotraj določenih meja. Prav tako bi se rad iskreno zahvalil gospodu Kohoutu za neobičajno dinamično delo predstavnikov češkega predsedstva in komisarju Barrotu za zares popolno sodelovanje predstavnikov Komisije. Rad bi se zahvalil tudi svojim kolegom poslancem, ki so danes govorili tukaj in so ves čas našega dela prispevali k njegovemu končnemu uspehu, ter tudi našim sodelavcem, predvsem celotnemu osebju Odbora za pravne zadeve, ki je v končni uspeh vložilo zares veliko težkega dela in je bilo z vsem srcem pri stvari.
Gospod predsednik, ne bom potreboval niti dveh minut. Prepričan sem - v odgovor na tisto, kar sem razumel kot poziv Sveta in željo gospoda Zwiefke -, da bomo zaradi našega dobrega sodelovanja, vsaj tako je moje mnenje, na prvi obravnavi jutri dosegli sporazum. Zato bom svojim političnim prijateljem v navodilih za glasovanje svetoval, naj podprejo besedilo sporazuma, ki smo ga dosegli na pogajanjih s Svetom in Komisijo, ne glede na, lahko bi dodal, moje osebno mnenje in izboljšave, za katere si želim, da bi bile narejene v tem besedilu.
Gospod predsednik, gospe in gospodje, rada bi se zahvalila Svetu za podporo načelom in predvsem, če mi dovoli, komisarju Barrotu, s katerim sva imela zelo koristne pogovore, ki so bili izjemno koristni pri delu, ki smo ga potem predstavili v sejni dvorani. Prav tako bi se rada toplo zahvalila poslancem, ki so delali na tem poročilu, mi dajali zamisli in seveda prispevali vse svoje izkušnje, predvsem gospodu Demetriouju, gospe Ludford in izvrstnemu gospodu Deprezu.
Hotela sem reči, da so gospod Demetriou, gospa Ludford in gospod Deprez zadeli žebljico na glavico; opredelili so izziv, pred katerim je Evropska unija, saj so oblikovanje skupne evropske pravosodne kulture - kar seveda pomeni odločen boj proti dejavnikom, ki jih je omenil gospod Deprez -, vzpostavitev neodvisnosti sodstva, zagotovitev jamstev in izgladitev razlik med različnimi pravosodnimi sistemi izzivi, ki nas čakajo. Vseeno menim, da smo zaradi dela, ki smo ga opravili, lahko optimistični.
Gospodu Romagnoliju bi rada povedala - to govorim s svojega lastnega stališča, ki bi moralo biti tudi njegovo -, da v Italiji v bistvu zaradi pogleda na razmere vsekakor obstaja pesimizem, vendar moramo biti pripravljeni sprejeti optimizem, in delo, ki ste ga opravili tudi vi, gospod Romagnoli, ter vaš prispevek k poročilu pomenita, da Evropsko unijo lahko gradimo skupaj, Evropska unija pa je resničnost tudi za nas Italijane.
MEDIA Mundus se bo začel leta 2011 in bo izhajal iz MEDIA International. Njegov namen je okrepitev kulturnih in komercialnih odnosov med strokovnjaki evropske filmske industrije in tistih iz vsega sveta. Koncept MEDIA Mundusa je nov, ambiciozen in inovativen, ker spodbuja sodelovanje med strokovnjaki, kar ni značilno za evropske programe, in v nasprotju z obstoječimi programi prav tako temelji na vzajemni koristi, ne samo za naše ustvarjalce filmov, pač pa tudi za ustvarjalce filmov iz tretjih držav na različnih področjih. Prvi je usposabljanje, kar vključuje vodje in udeležence usposabljanj iz Evrope in tretjih držav. To bo izboljšalo dostop do trgov tretjih držav in zgradilo zaupanje in dolgoročne komercialne odnose, kar je običajno. Če ste v šoli sedeli skupaj pri usposabljanju za filmsko industrijo z nekom iz Azije, z nekom iz Afrike ali iz Amerik, je jasno, da boste kasneje v poklicnem življenju imeli vzgib za sodelovanje.
Prepričana sem, da bo MEDIA Mundus povečal izbiro potrošnikov, tako da bodo ljudje imeli možnost gledati evropske filme. Na evropske trge bo prinesel kulturno raznolikost s pridobivanjem bolj kakovostnih filmov z manjših trgov zunaj Evrope v Evropo in dal bo možnost evropskim filmom na mednarodnem trgu. Tako bo ustvaril nove poslovne priložnosti za strokovnjake iz Evrope in po svetu. To je seveda zelo pomemben gospodarski prispevek. Gre za vprašanje konkurenčnosti, predvsem pa za vprašanje kulturne raznolikosti - naše kulturne raznolikosti - ki je naša najdragocenejša dobrina, in kulturne raznolikosti tistih, ki živijo na drugih celinah, ki predstavlja njihovo najdragocenejšo dobrino. Imamo čudovito priložnost, da si to delimo, kar bo podprl MEDIA Mundus.
Veliko smo se naučili od projekta Erasmus Mundus, ki je odprl vrata našim študentom, ki želijo iti v tretje države in obratno. V smislu globalizacije je to dejansko potrebno in MEDIA Mundus gre v isto smer glede filmskih ustvarjalcev. Je čudovit primer organizacije medkulturnega dialoga na tem področju, ki ima seveda tudi komercialni vidik, pa vendar gre predvsem za kulturni dialog.
Z MEDIA Mundusom seveda krepimo mobilnost naših filmov, filmskih ustvarjalcev in študentov ter s tem namenom se zgodi, na kar nas opominja Wim Wenders, namreč Evropi dajemo nov obraz, evropske sanje spreminjamo v resničnost. Sporočila o ameriških sanjah dobivamo preko filmov že desetletja in danes je položaj še vedno isti. Če bomo sčasoma šli tako daleč in evropske sanje prenesli svetu preko slike v sodelovanju s tretjimi državami, bomo za stabilizacijo Evropske unije naredili mnogo več, kot bi to lahko storili na številne druge načine.
v imenu skupine PSE. - (DE) Gospod predsednik, komisarka, gospa Hieronymi, tudi jaz bi vam želela čestitati za to poročilo. Vsi v Odboru za kulturo in izobraževanje smo lahko zadovoljni in ponosni na to, kar smo dosegli v tako kratkem času. Pokazali smo, da lahko delamo prožno in da nas ne veže postopek, pač pa upoštevamo skrbi tistih, ki delajo v filmski industriji in ki nestrpno čakajo na uspešen zaključek te politike. Svoje delo smo pospešili in še vedno bomo lahko delali, potem ko bo politika sprejeta in resolucija potrjena. Nismo vztrajali pri obravnavi. Tisti, ki nenehno kritizirajo naše delo in črnijo pozitivne stvari, ki smo jih naredili, bi to morali vedeti.
Zadovoljna sem, da v letu ustvarjalnosti in inovacij pomagamo ustvarjalnim, da postanejo bolj inovativni, in jim omogočamo nadaljnje usposabljanje in večjo globalno vključenost. V digitalnem svetu se stvari vsakodnevno spreminjajo, tehnologija je drugačna in obstajajo novi viri in novi izzivi. Zato je treba ustvariti še eno mrežo. Ta potrebuje finančno podporo, ki jo dajemo. Če si želimo nadaljnjo rast naše evropske filmske industrije in promovirati idejo Evrope, ne potrebujemo le boljše kakovosti, ki je že zdaj zelo dobra, a bi lahko bila še boljša, ampak moramo dati našim ustvarjalnim umetnikom finančno pomoč.
Kar se tiče čezmejnega sodelovanja in razširjanja v tretjih državah, bi rada podala primer. Zame je Revni milijonar primer uspeha. Ta film, ki je obkrožil svet, je bil podprt s programom MEDIA Mundus v višini 830 000 EUR in postal je svetovna uspešnica; začeli smo se bolj zavedati nujnega stanja v določeni državi. Vendar je prav tako pokazal, kaj pomeni sodelovanje na čezmejni osnovi. Zato menim, da je ta program odličen program in sem zadovoljna, da smo ga zaključili brez kakršnih koli težav v tako kratkem času.
Ta tema pa nam v premislek daje nekaj drugega. V mislih imam evropski kulturni vpliv na svetu - vpliv, za katerega se zdi, da se manjša, in to me zelo skrbi. Prav tako opažam, da naša celina ne sodeluje v medkulturnem dialogu kot enakovreden partner. Krščanske tradicije, ki so oblikovale Evropo, so danes na splošno pod vprašajem in zdi se, da Evropa nima drugega pojmovanja svoje identitete. Zato ne preseneča, da izgublja. Majhen delež Evrope v svetovnem kroženju avdiovizualnih del je pomemben primer tega.
Gospa Pack je pravilno povedala s stavkom Wima Wendersa, da morajo evropske slike povedati evropske zgodbe, izraziti raznoliko evropsko zgodovino in evropsko rahločutnost. Kaj je bila tragedija evropske zgodovine in kateri so veliki upi miroljubne in boljše prihodnosti? To je osnovno kulturno razumevanje Evropske unije, ki ga ne želimo gojiti sami zase, pač pa ga moramo sporočiti zunanjemu svetu. Zato je evropska kulturna politika, posebej pa filmska politika, vedno ambasadorka evropske identitete. Zato sem zadovoljna, da smo ta program uspeli postaviti na noge.
Takoj bi rada povedala, da mora biti v naslednjem parlamentarnem mandatu ta program razširjen, treba ga je poživiti in vložiti vanj več sredstev, tako da bo program MEDIA Mundos zares lahko izpolnil svojo vlogo in pokazal, katere so evropske vrednote in kaj je evropska raznolikost. Prav tako morajo obstajati koprodukcije, sodelovanje, usposabljanje v najboljšem smislu besede, položaj, kjer zmagajo vsi in ki obogati vse strani. V tej dobi globalizacije in digitalizacije bo to blagovna znamka evropske politike o kulturi.
Danes bi prav tako želela izkoristiti to priložnost, da se zahvalim gospe Hieronymi za dobro sodelovanje in zato, ker ji je uspelo v Parlamentu razjasniti, da medtem ko ima kultura ekonomsko stran, je vedno več kot le dobrina. Gre za identiteto, raznolikost, kulturno soočenje - v najboljšem pomenu besede. Ker je to tisto, kar gane srca in razum ljudi. Večje zaupanje v Evropo kot kdajkoli mora biti naša obveza za prihodnost. Zaradi tega, gospa Hieronymi, se najiskreneje zahvaljujem za vaše sodelovanje in vam v prihodnosti želim vse najboljše.
v imenu skupine GUE/NGL. - (CS) Gospod predsednik, komisarka, gospe in gospodje, zahvaljujem se gospe Hieronymi za odlično delo in ji želim še veliko uspešnih let. Razvoj mednarodnega avdiovizualnega okolja si zasluži našo pozornost, ker je zanimivo področje dejavnosti in ker odpira velik prostor za sodelovanje znotraj Evropske unije in prav tako z drugimi državami sveta. Nadaljnja poglobitev tega sodelovanja, vključno s proračunom v višini 15 milijonov EUR za program MEDIA v obdobju 2011-2013, bo povečala izbiro potrošnikov in prinesla bolj kulturno raznolike izdelke na evropski in mednarodni trg. Hkrati bo pripomogla k medsebojnemu razumevanju med ljudmi iz različnih kulturnih tradicij. Ostali zelo dragoceni vidiki teh projektov EU vključujejo stalne tečaje usposabljanja strokovnjakov na avdiovizualnem področju, različne promocijske dejavnosti, ki se osredotočajo na kino, in priložnosti povečanega kroženja filmov. Prav tako je očitno, da je avdiovizualno področje predvsem domena mlajše generacije, ki uporablja televizijo in naprave, ki delujejo preko internetnih protokolov, in večkanalno digitalno televizijo kot osnovne vire informacij, skupaj z drugimi internetnimi tehnologijami. Podpora teh sistemov preko projekta EU lahko zato pomaga izboljšati kakovost storitev za te uporabnike.
V zvezi s tem pa bi želela poudariti še nekaj, kar se mi zdi bistvenega pomena. Vsi internetni mediji predstavljajo neomejeno alternativo tradicionalnim sredstvom sporočanja. Na žalost so celo v demokratičnih družbah ta tradicionalna sredstva sporočanja pogosto neuspešna zaradi komercialnih interesov ali ker njihovo upravljanje pripada določeni politični sredini in posredno zahteva od zaposlenih, da izvajajo samocenzuro. Zaradi tega veliko informacij doseže svoje občinstvo v izkrivljeni ali izbrani obliki. V nasprotju velika razširjenost interneta ter filmov in informacij, ki jih razširjajo, ponuja resnično neodvisno, pluralistično medijsko okolje, prosto monopolov in kartelov. Zato moramo podpreti vse projekte, ki krepijo to alternativo v razmerju do osrednjega medijskega sveta, in vesela sem, da je češko predsedstvo prispevalo k uspešnemu zaključku projekta MEDIA Mundus.
(SL) S programom MEDIA Mundus smo na dobri poti, da bolje promoviramo evropski film in tudi evropsko znanje. S pomočjo filma beležimo, ohranjamo, predstavljamo in prodajamo kulturno raznolikost Evrope. Ob hitrem razvoju sodobnih tehnologij pa je potrebno tudi nenehno izobraževanje. Škoda bi bilo, da prav zaradi zaostanka v razvoju in pomanjkanja znanja v nekaterih državah in na manj razvitih kontinentih ne bi nastajali filmi, ki beležijo življenje, naravno in kulturno dediščino ter zanimive zgodbe in zgodovino prebivalcev teh držav.
Zaradi prevlade ameriškega filma, ki ima veliko tržišče, evropski film težje konkurira na svetovnem tržišču, čeprav ima mnogokrat več kvalitet kot marsikatera ameriška limonada ali veliki spektakel. Zato je program MEDIA Mundus dobra poteza za navezovanje stikov s filmskimi ustvarjalci in distributerji v tretjih državah za izmenjavo informacij in znanja s tega področja. Evropska unija je tudi na tem področju igra povezovalno vlogo med kontinenti in gledalci iz različnih držav.
Dobili bomo nov uspešen program, izgubili pa našo poročevalko in poznavalko za to področje. Tudi sama se osebno zahvaljujem tebi, Ruth, za tvoje delo, za tvojo širino in sodelovanje. Ko sem prišla pred petimi leti kot nova poslanka v Evropski parlament, je bila prav Ruth tista, na katero sem se najprej obrnila za nasvete in informacije, in vedno je bila pripravljena razumeti in pomagati. Tako da se še enkrat najlepše zahvaljujem in ti želim, da bi bila še naprej srečna v družini in tudi uspešna pri delu, ker vem, da ne boš počivala v prihodnje.
Nekateri poslanci veste, da se boste vrnili, jaz tega ne vem - seveda si to tudi želim, in se tudi tukaj sedaj zahvaljujem vsem članom iz odbora, sekretariatu, Parlamentu, da sem imela možnost delati v Odboru za kulturo in izobraževanje, kjer je bilo delo zelo prijetno, lepo. Ne glede na politično skupino smo se skupaj trudili za dobrobit kulture, izobraževanja, mladih, športnikov. In kljub temu, da sem iz majhne države, so tudi moje ideje prodrle v tem odboru in so bile potem potrjene tudi v Parlamentu. Hvala za sodelovanje.
Prepričan sem, in o tem ne smemo dvomiti, da je Komisija sposobna upravljati s proračunom tako, da ima to kar največji vpliv in se ne izgubi v posameznih projektih. Kot je povedal prestižni profesor, je program MEDIA Mundus za avdiovizualno sodelovanje s tretjimi državami dokaz, da se je mednarodno avdiovizualno okolje znatno spremenilo, posebej v smislu tehnologije. Namen te pobude je razviti priložnosti za sodelovanje na avdiovizualnem trgu, spodbuditi raziskave in usposabljanje ter financirati koprodukcijske projekte, da bi spodbudili sodelovanje med avdiovizualnimi strokovnjaki.
Ta program je zakoreninjen v politiki. Ustvarjen je bil v okviru ukrepa MEDIA International, ki se je od leta 2007 osredotočal na razvoj odnosov Evropske unije z avdiovizualnimi trgi tretjih držav. Cilj tega ukrepa je bil izpolniti najnujnejše potrebe tretjih držav in izboljšati vsesplošno učinkovitost MEDIE 2007. Pomembno je bilo rešiti nove probleme in izzive, ki izhajajo iz globalizacije trgov, ki vpliva na evropski avdiovizualni sektor.
Ta pripravljalni ukrep je tako pripravil pot programu Evropske unije za razširjeno pomoč, ki spodbuja globalno sodelovanje v avdiovizualni industriji. Potem je zelo hitro Evropska komisija - kateri čestitam - sprejela predlog za vzpostavitev programa MEDIA Mundus. S proračunom 15 milijonov EUR za obdobje 2011-2013 bo program ponujal nove možnosti za mednarodno sodelovanje in mreženje - in ta koncept mreženja je izjemno pomemben - med avdiovizualnimi strokovnjaki iz Evropske unije in tretjih držav. Avdiovizualni mediji so zelo priljubljeni med mladimi. Ogromno prispevajo k spodbujanju kulturnega dialoga, in tudi tukaj je naloga v tem sektorju vzpostaviti nova globalna ravnotežja med Združenimi državami in drugimi celinami, ki so velike proizvajalke, ter Evropo, ki ima svoj upravičen položaj.
Podpiramo predlog Evropske komisije, saj pomeni, da se bo ta sporazumni program, do katerega smo prišli, lahko izvajal. Mnogo upanja gojim za to besedilo; podpiram ga, saj je v skladu z mojimi trdnimi prepričanji o spoštovanju, o medkulturnem dialogu in o nudenju podpore ustvarjalnemu delu, o usposabljanju in avdiovizualni industriji in iskreno se zahvaljujem gospe Hieronymi. Vem, da ji bomo v naslednjem parlamentarnem obdobju dolgovali, da nadaljujemo delo v tej smeri.
(EL) Gospod predsednik, komisarka, gospe in gospodje, predlog Komisije o programu MEDIA Mundus pozdravljajo vsi, ki si želijo, da bi evropski avdiovizualni sektor rasel, postal močnejši in bolj konkurenčen ter da bi izvažal na ostale dele sveta. Evropska avdiovizualna industrija se je v zadnjih letih precej izboljšala in njen mednarodni profil se je v zadnjih 20 letih spremenil, predvsem kot posledica tehnološkega napredka. To je vodilo v intenzivni gospodarski razvoj in naložbe ter, posledično, povečano povpraševanje po avdiovizualnem gradivu na določenih trgih. Na žalost pa obstajajo ovire, ki vplivajo na trženje evropskih del v tujini, vključno z nezadostnim financiranjem evropskih avdiovizualnih podjetij.
Podpora Skupnosti avdiovizualnemu sektorju upošteva dejstvo, da Evropska unija in države članice spodbujajo sodelovanje s tretjimi državami in pristojnimi mednarodnimi organizacijami v kulturnem sektorju, ker poudarja pomen spoštovanja različnih kulturnih dimenzij za spodbujanje raznolikosti, in nazadnje, ker distribucijski sektor določa raznolikost avdiovizualnih del in izbir potrošnikov. Še vedno je na mednarodnem trgu dostopnih malo evropskih avdiovizualnih del, medtem ko se avdiovizualna dela iz tretjih držav, kar izključuje dela Združenih držav, srečujejo s podobnimi problemi omejene dostopnosti na evropskih trgih. Evropski distributerji so v osnovi mala podjetja z omejenimi sredstvi za pridobitev dostopa na mednarodne trge. Posledično nov program daje na razpolago sredstva, tako da se lahko sprejmejo ukrepi za izboljšanje distribucije, trženja in promocije evropskih avdiovizualnih del v tretjih državah in, z razširitvijo, tretjih držav v Evropi.
Komisarka, spet vam je uspelo zaključiti ta projekt; je pomemben projekt, vendar ga je treba presojati na podlagi pomena, ki se mu daje, in gotovo ne dohaja vaših ambicij v smislu financiranja. Zato bo treba za naslednje finančno obdobje urediti povišanje sredstev za ta program. Ti ljudje, ki potujejo, morajo biti deležni vsake razpoložljive možnosti in svoboščine in ravno v povezavi s tem mnogokrat naletimo na nerešene probleme glede viz, socialnega varstva in statusa umetnika. Veliko še moramo storiti, da bodo umetniki resnično mobilni.
(PL) Gospod predsednik, filmi iz tretjih držav so precej pogosto distribuirani na Poljskem. Redko so visokokakovostni in veliko težje je našim evropskim filmom doseči trge in gledalce tretjih držav. Ob tem pa je zelo pomembno, da podpremo širitev naše kulture. Bistveno je, da promoviramo evropske filme v drugih državah. Bistveno je, da zagotovimo tem filmom boljši položaj na trgih tretjih držav. Poleg tega bo okrepitev filmske industrije prav tako zagotovila, da bodo filmi bolj kakovostni. Tudi to bo imelo veliko vrednost.
Razvili smo 11 partnerstev usposabljanja z Latinsko Ameriko, Indijo, Kanado, Turčijo, Ukrajino, Moldavijo in Gruzijo, ki pokrivajo filme, televizijske oddaje, animacijo in dokumentarce. Na primer, sodelovanje na področju risank med EU, Latinsko Ameriko in Kanado za usposabljanje in razvoj strokovnjaka za risanke. Na primer Prime Exchange je delavnica za avtorje in producente iz Indije in Evrope za večje razumevanje financiranja in elementov trženja filmov. Opravljena je bila na primer tudi promocija distribucije, ki jo je izvedel Klub evropskih producentov, ki je organiziral koprodukcijske delavnice na Kitajskem in v Indiji.
Dolma je organizirala mesec dokumentarcev v Čilu, projekt Paris je ustvaril koprodukcije med Japonsko, južno Korejo in Evropo in EuropaCinema vključuje mrežo 230 evropskih kinematografov in 148 kinematografov po svetu z namenom izmenjave filmov. Tako smo priča konkretnim dejanjem. Ne gre za velike besede, ampak za dejanja, da bi pomagali strokovnjakom, da sami delajo, kar znajo najbolje: to je snemanje filmov, prikazovanje filmov in njihovo potovanje. Zahvaljujem se vsem tistim, ki so pripomogli, da je to postala resničnost.
Vsakdo, ki obžaluje pomanjkanje ali nezadostno evropsko kulturo po svetu, glede česa imajo čisto prav, lahko le pozdravijo program MEDIA Mundus in zanj navdušeni glasujejo. Je odličen primer, kako lahko prenesemo svoje kulturno sporočilo svetu. Zato vas iskreno prosim, da to sporočilo energično prenesete svojim vladam. Skupna promocija evropske kulture ne pomeni manj nacionalne identitete za naše dežele in države članice Evropske unije. Nasprotno, saj okrepi njihovo nacionalno identiteto in združuje našo evropsko kulturo, zato da smo lahko bolj učinkovit ambasador v svetu.
Gospod predsednik, gospe in gospodje, naša današnja razprava je še posebej pomembna, kot vemo, iz dveh razlogov: prvič, ker govorimo o eni izmed snovi, ki je povzročila veliko škode in smrti med državljani in delavci v obratih, kjer se uporablja in proizvaja, namreč azbestu. Drugič, ker razpravljamo o enem izmed prvih ukrepov za izvedbo izjemno pomembne uredbe, ki je na nek način zaznamovala to parlamentarno obdobje, gre za REACH.
Z vprašanjem, ki smo ga zastavili, in osnutkom uredbe, o katerem bomo danes glasovali - naj takoj povem, da pomirim Komisijo in podpredsednika Tajanija, ki je tukaj v njenem imenu - da ne nasprotujemo osnutku izvedbene uredbe, ki jo je Komisija sprejela glede tega vprašanja. Sklicujem se na točko 2.6 tega osnutka ukrepa, ki vsebuje manjkajočo Prilogo 17, ki bi morala ponoviti določbe Priloge 1 Direktive 76 - direktive o nevarnih snoveh, katero bo zamenjal REACH in bo zato preklicana - ta točka 2.6 razširja prepoved dajanja na trg azbestnih vlaken in izdelkov, ki vsebujejo azbest.
V tej isti odločbi pa obstajajo izjeme, ki jih dopuščajo nekatere države članice - in sicer gre za štiri države - ki lahko obdržijo izdelke, tržene pred letom 2005, na trgu, ter diafragme, ki vsebujejo krizotilni azbest, uporabljen v proizvodnji v obstoječih obratih za elektrolizo. Možnost uporabe teh izjem je seveda podvržena skladnosti države članice z vsemi pravili Skupnosti o varstvu delavcev, kar pomeni, da ti obrati, ki prihajajo h koncu svojega življenjskega cikla, ne povzročajo težav za zdravje delavcev.
Direktiva 83/477/EGS, kakor je bila spremenjena z Direktivo 2003/18/ES, o varstvu delavcev pred tveganji zaradi izpostavljenosti azbestu pri delu, vsebuje niz ukrepov za zagotovitev zadostnega varstva zdravja delavcev, če so slednji izpostavljeni tveganjem, povezanimi z izpostavitvijo azbestnim vlaknom. Podjetja morajo priskrbeti dokaze o njihovi zmožnosti za opravljanje del rušenja ali odstranjevanja azbesta. Pred rušenjem ali odstranjevanjem azbesta morajo pripraviti načrt, ki določa ukrepe, potrebne za zagotovitev, da delavci niso izpostavljeni koncentraciji azbesta v zraku, ki je večja od 0,1 azbestnega vlakna na cm3 med povprečnim osemurnim delovnikom.
Obstajajo podrobne zahteve glede postopka odstranjevanja in odlaganja azbesta na odlagališčih; na primer področje shranjevanja mora biti ponovno zakrito vsak dan in pred vsakim stiskanjem. Odlagališče mora biti pokrito s končno plastjo, da bi preprečili raznos vlaken. Treba je sprejeti ukrepe za preprečevanje kakršne koli uporabe zemlje po zaprtju odlagališča. Morebitni izvoz azbestnih vlaken ureja Uredba (ES) št. 689/2008 in po letu 2005 je bil zabeležen le en primer, v katerem so bila azbestna vlakna izvožena iz Evropske unije v tretjo državo.
Sklepi, ki se nanašajo na azbest, iz Priloge XVII uredbe REACH so bili zastavljeni, da bi prepovedali proizvodnjo azbestnih vlaken znotraj Evropske unije, kar pomeni, da bo možnost izvoza izključena. Odpadki, ki vsebujejo azbest, so nevarni odpadki. Baselska konvencija in Uredba (ES) št. 1013/2006 o pošiljkah odpadkov prepoveduje izvoz azbestnih odpadkov v države, ki niso članice OECD. Glede pošiljk med državami članicami Evropske unije in OECD so slednje predmet predhodnega pisnega obvestila in postopka soglasja.
Namen tega odstopanja, ki je bilo ponovno preučeno pred 1. januarjem, je bil, da bi podjetja lahko pripravila načrte za ustavitev uporabe azbesta. Danes smo tukaj z 18-mesečno zamudo; zato je čas za napredek. Res je, da kot del pregleda Priloge XVII k REACH Komisija predlaga razširitev veljavne prepovedi na uporabo in trženje azbestnih vlaken in izdelkov, ki vsebujejo azbestna vlakna, vendar ohranja možnost uporabe azbesta v tovarniških obratih za elektrolizo brez časovne omejitve, čeprav obstajajo alternative brez azbesta in jih uporabljajo mnoga podjetja.
Komisija prav tako sprejema določbo, ki dovoljuje dajanje na trg izdelkov, ki vsebujejo azbest, v skladu s sistemom, ki bi se lahko razlikoval od države do države. To je nesprejemljivo, kajti uporaba te snovi je odgovorna za veliko število bolezni, povezanih z izpostavitvijo azbestnim vlaknom. Še več, število ljudi, ki umirajo zaradi teh bolezni, se bo v naslednjih nekaj letih verjetno še naprej povečevalo, ker je ta snov bila do pred nekaj leti še v uporabi. Učinki azbesta na zdravje so že dolgo poznani.
Zdi se, da sojenje Eternit, ki se je začelo v Turinu glede dogodkov pri Casale Monferrato, kjer ni bilo ene družine, ki ne bi utrpela izgube, brezpredmetno. Asbest bi morale operativno prepovedati države članice ob uvedbi direktive z leta 1999. Države bi morale sprejeti vse možne preventivne ukrepe, da bi zaščitile izpostavljene delavce, z uvedbo direktive z leta 2003, zapreti tovarne, nevtralizirati kontaminirana mesta in izplačati nadomestila žrtvam in lokalnim prebivalcem. To se ni zgodilo nikjer. Storjeno je bilo malo ali nič.
Omenil sem že sojenje v Turinu, kjer so obtoženi švicarski in belgijski lastniki. Vsi so se zavedali problema, toda zelo malo je bilo storjenega, predvsem pa se je industrija otresla svojih odgovornosti s pomočjo vrzeli, ki so jih ustvarile pasivne javne oblasti. Pasivnost je razvidna iz dogodkov v Italiji, v Brioni, kjer azbest ni bil odstranjen, v Porto Margheri in v Cengiu, kjer so smrti še vedno prisotne. Danes industrija zahteva od Komisije, da sprejme še eno izjemo od uredbe REACH z leta 2006, ki je že odobrena za omejeno obdobje, za krizotilna azbestna vlakna.
Res je, da nizkonapetostni elektrolizni obrati predstavljajo omejeno uporabo in obstaja le nekaj takih objektov, če pa industrialci trdijo, da je nemogoče uporabiti katero koli alternativo, potem bi objekte morali zapreti. To bi lahko bilo izsiljevanje, toda alternativa za ta proces je bila iznajdena na Švedskem z uporabo brezazbestne membranske tehnologije kot nadomestila pri nizki napetosti, podobna rešitev pa je prav tako bila sprejeta za proizvodnjo vodika. Zakaj 'da' v nekaterih državah članicah in 'ne' v drugih? Ker so bile v dolgi bitki za prepoved PCB neštete opustitve in ustavitve, ki jih je podpiral celo Generalni direktorat Evropske komisije za podjetništvo in industrijo. Tudi v tem primeru ni bil postavljen dober primer.
Evropski parlament si prizadeva kompenzirati napake drugih. Ta resolucija poziva Komisijo, da do leta 2009 premosti zakonodajno vrzel o prepovedi rabljenih izdelkov, ki vsebujejo azbest; strešnikov, letalskih delov in česar koli drugega, kar bi morali enkrat za vselej zavreči. V pripravi pa so datumi v okviru strategije za prepoved azbesta vseh tipov do leta 2015, vendar so ti cilji že bili zastavljeni leta 1999. Preteklo je deset let in umiranja so se nadaljevala.
Med prvimi pobudami tega parlamentarnega obdobja je Konfederalna skupina Evropske združene levice/Zelene nordijske levice pozvala k vzpostavitvi sklada Skupnosti za nadomestila žrtvam ter za sredstva ad hoc za dekontaminacijo. To je bila posebna zahteva za Komisijo, ki se danes upogiba pod voljo multinacionalk. Vendar moramo preiti k praktičnim dejanjem in zavezam. Šele ko bodo te vzpostavljene, začenši z zahtevami te resolucije, smo lahko bolj razumevajoči. Danes ta volja ni očitna, zato bomo volili proti odobritvi te izjeme.
Podobno kot je povedal Satu Hassi, je zgodovina o azbestu dolga in imam zelo močan občutek, da moramo biti glede tega oprezni. Ko sem ležal v bolniški postelji zaradi operacije na odprtem srcu in se smilil samemu sebi, sem na televiziji gledal potres v Italiji in to je moje probleme postavilo v drugačno luč. Prav tako me je v zvezi s tem spomnilo, da se pri takšnih nesrečah azbest lahko sprosti v atmosfero. Azbest je pogosto varen, ko je pokrit. Takoj ko pa pride na plano, pa se pojavi nevarnost, tako mora eno od sporočil biti, da moramo pogledati tvegana območja Evropske unije, da bi ugotovili, kje moramo poudariti tveganje in ga spremljati v prihodnosti.
Kot drugo moram nekoliko simbolično omeniti dejstvo, da je moj zadnji govor v Parlamentu ravno na temo REACH in njegove uporabe, s katerim sem se ukvarjal od začetka parlamentarnega mandata, ko se je zdelo, da nikoli ne bomo prišli do konca tega zakonodajnega potovanja, no, pokaže pa se, da sem srečnež, ki ima prav tako srečo, da sem spoznal ljudi, kot ste vi, gospod predsednik; pri sodelovanju smo prišli do pravih dogovorov in prišli smo do rezultatov, za katere menim, da so resnično pomembni za evropske državljane.
Želel bi se jima zahvaliti za delo, ki sta ga opravila, in za sodelovanje v številnih zvezah, ki so bile koristne za Parlament. Zato se jima kot član Evropskega parlamenta in danes kot komisar in podpredsednik Komisije zahvaljujem za izjemno dragocen prispevek k delu Parlamenta, saj sta pokazala, da obstajajo - kljub občasnim komentarjem določenih novinarjev - dobri predstavniki, ki prisostvujejo na zasedanjih in resnično služijo institucijam, ki predstavljajo pol milijarde Evropejcev. Zato se jima želim zahvaliti v svojem zadnjem govoru v tem parlamentarnem mandatu komisarja.
Kot sem povedal, sem se gospodu Sacconiju želel zahvaliti kot članu Odbora za okolje, javno zdravje in varnost hrane, da je izpostavil to ključno vprašanje, in gospodu Bowisu, katerega govor in pripombe so pokazale, kako pomembna je ta tema za vse državljane. Mislim in upam, da je ta razprava uspela pregnati dvome in skrbi: Komisija bo redno poročala Parlamentu glede izvajanja uredbe in naj razjasnim, da ne bo ogrožala varstva delavcev, zdravja in okolja.
Treba ga je izboljšati, ker smo videli v kratkem času, ko je bila dovoljena razprava glede tega, da obstajajo med letalskimi družbami različni interesi, ki so vsi popolnoma legitimni, da podjetja čakajo, da nadomestijo druga podjetja, če prva ne morejo izpolniti svojih zavez, da obstajajo različni interesi med letalskimi družbami in letališči, kar se je zgodilo šele pred kratkim, in predvsem obstajajo interesi potnikov, najpomembneje med tistimi, ki uporabljajo letalske družbe in letališča v najbolj oddaljenih regijah, ki bi bili bolj izpostavljeni tveganju, če bi odločitev o ohranitvi ali ukinitvi slotov bila odvisna samo od njihove dobičkonosnosti za zadevna podjetja.
To je zelo občutljiva tema, ki jo bomo po mojem mnenju morali ponovno načeti. Moram povedati, da razlog ali dovolj dober kompromis, če želite, ki je podlaga našemu hitremu sprejemu predloga v oblikah, ki bodo predstavljene tukaj, leži v tem, ker smo prepričani, da bo Komisija spoštovala svojo zavezo in se vrnila k tej temi na bolj premišljen, globok način, da bo enkrat za vselej rešila to temeljno vprašanje, ne le za prekoračitev trenutne krize, pač pa tudi za zaključek procesa prestrukturiranja in liberizacije globalnega letalskega trga, ter za izgradnjo boljšega letalskega trga v Evropi.
Gospod predsednik, spoštovani poslanci, še enkrat se bi kot bivši poslanec Parlamenta želel zahvaliti Odboru za promet in turizem in njegovemu predsedniku za njihovo plodno delo, ko sem bil poslanec, in za sodelovanje, ki so mi ga izkazali, ko me je doletela čast, da sem bil imenovan in potrjen s strani Parlamenta za evropskega komisarja za promet. Temu plodnemu partnerstvu, gospe in gospodje, smo priča spet danes, zato se moram spet zahvaliti Parlamentu, posebej odboru za promet, ki mu predseduje gospod Costa, ker so tako hitro obravnavali predlog Evropske komisije o slotih.
Glede na to sem tudi sam zaskrbljen, podobno kot gospod Costa. Predlog Komisije ni dokončna rešitev. Morda ta predlog obravnava nujni položaj, toda potrebno ga bo ponovno podrobno preučiti, da bi preoblikovali celotni sistem; 15. aprila sem gospoda Costo v odgovor na njegovo zaskrbljenost in pripombe obvestil kot predsednika odbora, da se Generalni direktorat Komisije za energetiko in promet že pripravlja na čimprejšnjo predstavitev predloga za spremembo uredbe.
Pravilo o uporabi slotov se je že dvakrat v preteklosti prenehalo izvajati z namenom reševanja kriz. Je globalni odgovor na globalno krizo, odgovor, ki se ne nanaša samo na eno ali dve državi članici, ampak na celotni sistem letalskega prevoza v Evropski uniji, v najresnejših okoliščinah - na napade, ki so se zgodili 11. septembra, in krizo SARS (sindrom akutnega oteženega dihanja) - pa so bili sprejeti podobni ukrepi. Kriza, ki je prizadela sektor letalskega prevoza, je verjetno resnejša kot omenjene, in še vedno ni nobenih pokazateljev, kdaj bomo priča izboljšavam.
Realnost je takšna, da promet nenehno upada. Prekinitev izvajanja pravila use it or lose it v poletni sezoni bo v korist vsem podjetjem, evropskim in drugim, kot so izpostavili IATA in mnoga neevropska podjetja. Prepričan sem, da bo ta ukrep, ki bo veljal omejeno obdobje in predstavlja izjemo - prekinitev izvajanja bo veljala od 29. marca do 26. oktobra letos, vendar se bodo sloti obdržali za poletno sezono prihodnjega leta - ki bo podjetjem pridobila nekaj časa in jim omogočila, da se pripravijo na padec povpraševanja.
Prekinitev omogoča letalskim družbam, da zmanjšajo število letov v skladu z upadanjem povpraševanja pod dovoljeno najmanjšo uporabo, brez da bi izgubile pravice do vzleta in pristanka v naslednji sezoni. Po mojem je to upravičeno v obliki izjeme, za eno sezono, kot je povedal podpredsednik, ker je bil zaznan nepredviden upad števila potnikov zaradi mednarodne finančne in gospodarske krize in ker letalske družbe še ne morejo predvidevati, kako se bodo številke potnikov razvijale v prihodnosti. Prekinitev prav tako pomaga varovati okolje, saj bi letalske družbe v nasprotnem primeru bile obvezane leteti z na pol praznimi letali, da bi ohranile svoje slote.
Gospod predsednik, gospod podpredsednik, na začetku je skupina PPE-DE zavrnila uredbo, ki ste jo prav tako predlagali vi, s katero bi pooblastili Komisijo brez pravega postopka soodločanja s strani Parlamenta, da zahteva prekinitev izvajanja pravila preprosto na podlagi komitološkega postopka. Menimo, da če nameravate predstaviti tak predlog za zimski načrt letenja, ga bo moral Parlament skrbno preučiti, ker je treba podrobneje pretehtati interese mnogih različnih vrst letalskih družb ter interese letališč in potnikov. To je 'da' za enkratno prekinitev, vendar 'ne' za možnost razširitve brez vključevanja Parlamenta.
Iskreno verjamem, da zdaj, ko se je pokazalo, da prašičja gripa ni tako virulentna, kot smo se sprva bali, bodo letalske družbe lahko predvidevale, kakšne številke potnikov in razmerij lahko pričakujejo v prihodnjih letih. Pričakovati moramo, da bodo letalske družbe predložile realistične načrte, tako da bodo letališča imela priložnost, da neuporabljene slote ponudijo ostalim letalskim družbam. V našem interesu mora biti, da bodo letališča lahko izrabila svoje zmogljivosti v najboljšem interesu njihovih uporabnikov, potnikov. Še en komentar imam na novo, temeljno spremembo nove direktive o slotih. Menim, da sloti pripadajo javnosti in ne letališčem in letalskim družbam, zato moramo biti na to posebej pozorni v prihodnosti.
Gospod predsednik, gospe in gospodje, ker se ta razprava, to plenarno zasedanje in moja parlamentarna dejavnost približujeta koncu, mi dovolite, da se iskreno zahvalim svojim kolegom v Odboru za promet in turizem ter v sekretariatu Odbora za promet in turizem, prav tako pa predsedniku Odbora za promet in turizem in podpredsedniku Komisije ter njegovi celotni ekipi pri GD TREN. Zadnjih pet let smo sodelovali v korist državljanov Evropske unije. Držal bom pesti za vas, da bo naslednjih pet let podobnih. Odbor za promet in turizem je pomemben odbor in zahvaljujem se vam za odlično sodelovanje.
Spet pa je sektor civilnega letalstva pokazal, da je lahko neenoten glede tega pomembnega vprašanja, kjer velike letalske družbe glasno zahtevajo prekinitev, nizkocenovne letalske družbe pa prekinitve ne želijo. Skrbi me, da se velike letalske družbe, ki jih podpirajo razne zveze, ne bodo zadovoljile z eno prekinitvijo, ampak jih bodo zahtevale več in, ker poznam nezdrav, nedemokratičen vpliv, ki ga nekatere izmed njih imajo na ta in nacionalne parlamente, verjamem, da je to šele začetek procesa in na žalost ne konec.
Moja skupina bo podprla kompromis, ki ga predlaga poročevalec in ki ga je podprl Odbor za promet in turizem, vendar poudarjam, da ta prekinitev, kot moj kolega Georg Jarzembowski pogosto pravi v zvezi z določbo use it or lose it, gre za enkratno izjemo za eno obdobje in ne predstavlja zelene luči za nadaljnje prekinitve. Če Komisija meni, da so nadaljnje prekinitve potrebne, potem morajo biti vključene v spremenjeno uredbo, pri čemer mora v celoti sodelovati Parlament in pri čemer se morajo v celoti spoštovati pravice Parlamenta. To je "da" za razpravo, "da" za sodelovanje, toda "ne" komitologiji.
Govorili naj bi o liberalizaciji, dejansko pa imamo opravka z monopolom. To pravim, ker ima nad odhodi iz letališč Linate in Malpensa monopol družba Alitalia-Air France. Vzemimo Linate, ki je v težavah in z njim 160 000 mest. Ali naj pustimo Linate prenatrpan, da bomo naredili pot letališču Frosinone, ki ga zagovarja podsekretar Letta? Potem se sprašujem, ali so te nestoritve posledica tega, da Alitalia nima letal, ki bi pokrila te storitve in te delovnike? Zakaj jih potem ne damo drugim družbam, ki lahko storitev ponudijo?
Želim vam vse dobro in še posebej bi se rad zahvalil svojim kolegom v Odboru za promet in turizem, predsedniku Costi, komisarju Tajaniju in vsem poslancem Parlamenta; zaključil pa bi rad s pozivom k večji preglednosti, za katero upam, da jo bo naslednji Parlament resnično ponudil, ker smo glasovali za preglednost v povezavi s položajem stažerjev, pomočnikov in mnogih naših sodelavcev, ki pa se na žalost šele mora pokazati. Predvsem pa bi rad poudaril, kaj bi morali ponuditi glede - pravkar končujem, gospod predsednik - preglednosti dela, ki ga opravljamo tukaj, ker je tiskovna pokritost, posebej v večini italijanskih časopisov, demagoška in popolnoma absurdna.
Gospod Tajani, izpostavili ste, da to ni prva in na žalost tudi ne zadnja kriza v letalski industriji, s katero se moramo ukvarjati mi in letalska industrija. Prav je, da se v takšnem kritičnem položaju hitro odzovemo in poskušamo najti razumne rešitve. To smo uspeli storiti. Vendar ne smemo prikrivati dejstva, da je kriza prav tako bila včasih uporabljena, se uporablja in bo uporabljena kot izgovor za organizacijo predpisov, ki v resnici ne služijo letalski industriji ali ljudem, temveč določenim interesom.
V direktivi o zavrnjenem vkrcanju smo z relativno netočno ubeseditvijo "izrednih okoliščin" dali letalskim družbam možnost, da si ta pojem razlagajo zelo široko. In točno to delajo - na račun potnikov. V tej direktivi prav tako nismo naložili glob za zamude. V zadnjih tednih in mesecih so letalske družbe še posebej izkoriščale dejstvo, da jim ni potrebno plačati za zamude, ampak morajo v bistvu potnikom nuditi minimalne pravice - spet na račun potnikov. Iste napake ne smemo ponoviti.
In še nekaj, to je prav tako zadnji šolski dan zame ter za mnoge moje kolege poslance. Na prvi šolski dan običajno dobiš šolsko torbo. Morda bo na zadnji dan prav tako na voljo vrečka z dobrotami. Gospod Tajani, prosim vas za "dobroto". Prosim, čim prej odstranite nesmisel, ki smo ga ustvarili z uredbo o vnosu tekočin in varnostnih pravilih na letalih. Ta uredba ni koristila nikomur in ni varovala nikogar. Povzročila je le jezo. Samo zato, ker noben ni dovolj pogumen in odločen, da bi ljudem to povedal in izvedel to ukinitev, še vedno trpimo zaradi te strašne uredbe. Prosim, napolnite šolsko torbo in prenehajte s to norostjo.
(FR) Gospod predsednik, pravkar sem poslušal gospoda Bosa in ne podcenjujem dejstva, da obstajajo posebni primeri, posebej v Italiji, kjer bi bilo odprtje slotov danes zaželeno. Vendar menim, da moramo ohraniti trezni glavo in priznati, da kriza vpliva na letalsko industrijo hitreje in globlje, kot kdajkoli prej. Nedvomno je to eden prvih sektorjev, na katerega je vplivalo zmanjšanje proračuna - proračunov podjetij, poslovnih potnikov, gospodinjskih proračunov in poletnih popotnikov. Druga možnost bi bilo popolno odprtje slotov, kar bi po vsej verjetnosti pripeljalo v scenarije, kjer bi najmočnejše letalske družbe svoja prazna letala napolnila z najboljšimi sloti, zapustila pa bi najmanj donosne prostorske slote in kjer bi nizkocenovne letalske družbe, ki imajo drugačen ekonomski model, to izkoristile s prodajo nekaterih slotov.
Skratka, to bi v najslabših okoliščinah verjetno pomenilo prerazporeditev vlog. Nič ne bi imelo opraviti s pravo ekonomijo, z delujočim trgom, namesto tega bi verjetno imelo vlogo pri socialnem dumpingu ali pri zagovarjanju pridobljenega položaja v primeru najmočnejših letalskih družb. Zato verjamem, da bo ta moratorij povzročil še najmanj škode, pod pogojem, da bo le začasen, da bodo dogodki in vpliv te krize pozorno spremljani, da bo razvoj dogodkov utemeljen pred Parlamentom in da odpremo trg s sloti, medtem ko si bomo vzeli čas za izvedbo spremembe politike in utrditev nove politike Evropske unije.
To je moj zadnji govor pred Parlamentom. V veliko čast mi je, da po 10 letih dela v istem Odboru spregovorim na dejanskem koncu tega parlamentarnega obdobja, v eni od zadnjih razprav, in da to storim med prijatelji. Povedati bi želel, da mi je bilo v veliko veselje delati s tako močnimi in odličnimi osebnostmi; te izkušnje ne bom pozabil. Ta odbor je elitni odbor, mislim, da je to treba povedati. Opravil je izjemno delo; to je priznanje za delo Parlamenta in priznanje Evropskemu parlamentu. Zahvalil bi se rad vsem kolegom iz vseh političnih skupin. Mislim, da ne bom več deležen tako bogate, poštene, iskrene in globoke politične izkušnje, kot je ta.
Gospe in gospodje, danes razpravljamo o zanimivi temi, ker izkazuje soočenje med popolnoma osnovnim interesom letalskih družb in interesom potrošnikov in potnikov. Kot smo povedali, v času krize letalske družbe želijo prihraniti, s tem da zahtevajo razširitev teh omejitev na naslednje leto. Če pomagamo letalskim družbam, mislim, da bi bilo razumljivo, da tega ne smejo narediti na račun potnikov. Položaj, kjer letalske družbe uporabljajo to zadevo kot izgovor in odpovedujejo polete brez kaznovanja, je nevaren položaj.
Gospod predsednik, po govorih številnih govornikov, ki po naslednjih volitvah ne bodo več z nami, upam, da mi bodo britanski volivci omogočili, da se vrnem še za en mandat. Danes zadnjič govorim s tega sedeža v Parlamentu, ker bom po spremembah premeščen. Naj še čestitam gospodu Jarzembowskemu za delo, ki ga je opravil v imenu nas vseh v odboru, in se zahvalim gospodu Tajaniju ter gospodu Costi, ker je to zadevo predložil pred nas.
Seveda bomo pri tem podprli Komisijo. Vendar ne podpiram uporabe poenostavljenega postopka v prihodnosti in mislim, da bi bila dobra ideja, če bi obravnavali direktivo o dodeljevanju slotov, morda jeseni ali pozimi, ko se vrnemo. Pripraviti moramo ukrepe, ki bodo vzpostavili pobude, sloneče na trgu, za letalske družbe in letališča. V težkih časih je treba nagraditi učinkovitost in inovacije - sem pristaš regionalnih letališč.
(PT) Gospod predsednik, gospod Tajani, gospe in gospodje, Evropska komisija je prednostno sprejela predlog o spremembi Uredbe (EGS) št. 95/93 o skupnih pravilih dodeljevanja slotov na letališčih Skupnosti. Osnovni cilj tega predloga je ukinitev pravila 80/20 ali, z drugimi besedami, preprečevanje licitiranja predhodno kupljenih slotov, če niso bili uporabljeni. Namen tega ni načelo ad eternum niti lastninska pravica - kot je pravkar povedal predsednik odbora, gospod Costa - ampak začasni ukrep.
Zato bi se v Parlamentu želel zahvaliti in izraziti hvaležnost vam, gospod predsednik, podpredsedniku Tajaniju in vsem kolegom iz moje skupine. Posebej moram omeniti tiste, ki so danes govorili tukaj - gospod Simpson in gospod Savary - ter tiste člane iz drugih skupin, na primer predsednika našega odbora, gospoda Costo, s katerim sem imel čast sodelovati pri več poročilih, ter gospoda Jarzembowskega, ki ga ne smem izpustiti. Vodil je svojo skupino na področju prometa in vedno je bil zelo pripravljen sodelovati, pogosto je zavračal moje ideje, vendar mi je povedal, da me razume, in vedno z veliko elegance in velikim smislom za demokracijo.
Naša dolžnost je, da najdemo rešitev na probleme, ki so nastali, vendar ne smemo pozabiti predčasno reševati probleme prihodnosti. Parlament je pozval Evropsko komisijo, naj pripravi skladen glavni načrt za povečanje zmogljivosti letališč. Več evropskih letališč ima podobne načrte, vendar je nujno njihovo usklajevanje na evropski ravni kot del pobude enotnega evropskega neba, ki je bila nedavno odobrena. Trdno verjamem da se bo kot posledica vzpostavitve Evropskega observatorija lanskega novembra ta želja izpolnila v bližnji prihodnosti. Ta načrt je bistven za trajnostni razvoj sektorja letalskega prevoza, ki je poglavitnega pomena za evropsko gospodarstvo.
Vprašanje slotov ni le evropski problem. Promet na evropskih letališčih ne prihaja le iz Evrope. Zato je treba najti globalno rešitev za vprašanje slotov s pomočjo IATA, Eurocontrola in vseh drugih agencij, ki jih zadeva to področje. Zato verjamem, da je priporočilo Parlamenta Komisiji, da v bližnji prihodnosti ponovno preuči vpliv krize na letalski promet in pregleda Direktivo 95/93 v tem smislu, najprimernejša metoda, ki jo lahko predlagamo v teh negotovih časih.
(CS) Gospod predsednik, gospe in gospodje, kot smo že slišali, na letalski prevoz vplivajo različni kritični dejavniki, vključno s SARS-om in mehiško gripo. Istočasno je upadlo število potnikov. Želela bi omeniti enega od dejavnikov, ki bi lahko igral vlogo pri upadu števila potnikov, in to je kakovost in zmogljivost letalskih storitev, posebej varnostni pregledi. Moram reči, da niso le ponižujoči - na primer, treba se je sezuti in hoditi bos čez varnostni pregled - ampak s stališča higiene predstavljajo obveznost in nevarnost za zdravje. Ne bi bila presenečena, če bi se število potnikov zmanjšalo zaradi strahu pred okužbo - strahu, ki ga mediji trenutno spodbujajo. Zato bi si želela, da bi Evropska unija imela boljši nadzor nad higieno varstvenih pregledov, tako da bi lahko izboljšala dobrobit, varnost in udobje potnikov. Ker je to moj zadnji govor v Parlamentu, se vam vsem zahvaljujem za sodelovanje in vam želim obilo uspeha v prihodnosti.
(CS) Povedati bi želel, da je za sedanji položaj značilna vrzel med stalno izboljšujočimi tehnološkimi zmogljivostmi in varnostnimi ukrepi, ki otežujejo življenje potnikom in osebju na letališčih. Mislim, da je v našem interesu, posebej v gospodarski krizi, ki se širi po svetu - verjetno bo jesen prinesla še en val te krize, še en napad finančne negotovosti - da naredimo vse, kar je v naši moči, da zagotovimo, da bo ta sektor prebrodil krizo in se razširil. Menim, da so tisti, ki imajo sredstva in jih ne dajejo v uporabo, usojeni na propad. Želim si, da bi se Evropska unija izognila takšnemu položaju, in da bi bili na čelu napredka, kar se tiče zračnega prevoza.
Prav zaradi tega razloga bi rad pomiril gospoda Jarzembowskega, ki mi je postavil vprašanje o postopku komitologije: kompromis, ki ga Komisija popolnoma podpira, predvideva uporabo postopka soodločanja, kar se tiče možne obnove za zimsko sezono. To je povsem hipotetično, ker, poudarjam, je ukrep začasen in velja samo šest mesecev. Kljub temu mora pred morebitnim predlogom za obnovo vedno biti predložena ocena vpliva, ki upošteva učinke na potrošnike in konkurenčnost. Prav tako bo del splošnega pregleda uredbe o slotih, h kateri sem se zavezal pred Svetom na zahtevo ministra za promet ZK, kot sem večkrat potrdil v Parlamentu.
Vendar pa kriza narekuje to nujno posredovanje. Podatki, ki jih je predstavilo Evropsko združenje letališč, pravijo, da ima 80 % evropskih letališč manj prometa, v januarju za med 8 % in 10 % manj potniškega prometa in med 25 % in 30 % tovornega prometa. Gre torej za težaven položaj. Tudi jaz se pridružujem upom in željam, ki so jih izrazili nekateri člani, da se bo sedanja gripa izkazala za manj resno, kot se je prvotno pričakovalo. Ne moremo pa skriti dejstva, da je predlog za prekinitev letov iz celotne Evropske unije v državo ali področja, kjer je epidemija prvič izbruhnila, bila prejšnji teden na dnevnem redu zasedanja ministrov za promet Sveta ter Sveta ministrov za zdravje. Lahko bi prišlo do posledic, vendar še nobena odločitev ni bila sprejeta, ker položaj ne velja za dovolj resnega. Vendar je jasno, da v tem sektorju obstaja razprava; nekatere posadke so se odločile za ukinitev letov na področja, kjer so bili zabeleženi primeri gripe, ki je povzročila nadaljnji upad števila letalskih potnikov.
Glede pravic potnikov - ker je to temo poudarilo mnogo vplivnih poslancev - menim, da je poglavitna ohranitev povezav in pogostosti letov, ki bo v korist prav državljanom, ter prebroditev krize. Finančna trdnost in vzdržljivost naših letalskih družb sta glavna parametra za varstvo prednosti notranjega trga in zahvaljujoč notranjemu trgu imajo potniki dostop do različnih povezav, poti in cen, ki jih v Evropi še nismo imeli. Želim, da bi potniki še vedno lahko imeli to možnost izbire. Kar se tiče predpisov o nadzoru, moramo okrepiti spremljanje in uporabo Uredbe 261. S tem namenom bo Komisija objavila - naj to naslovim na gospoda Racka - sporočilo o uporabi uredbe v drugi polovici leta 2009. Na podlagi te ocene bomo naredili zaključke za prihodnost.
Glede vnosa tekočin, kot veste, smo že objavili prej skrivno prilogo, ki stoji za tem, in zahvaljujoč uporabi novih in učinkovitejših tehnologij s stališča varnosti, upamo, da bomo položaj lahko pregledali do leta 2010. Zelo sem bil skeptičen zaradi zadeve s tekočinami, ko sem bil poslanec, tudi danes ostajam in delam natanko na tem, da bi dosegel ta cilj. Glede skrbi, ki so jih izrazili določeni poslanci glede določenih letališč, ki bi po ukrepih lahko zašla v težave - v mislih imam predvsem evropsko letališče, ki tvori del prednostnih projektov EU, letališče Malpensa - lahko ponudim nekaj informacij o letalskih družbah, ki se ne nanašajo na Alitalia-Air France. Naj vam preberem nekaj statističnih podatkov: na letališču Malpensa je nemška letalska družba, Lufthansa, imela leta 2008 8 741 slotov, 24. marca 2009 pa je imela 19 520, kar je več kot 100 % dvig zmogljivosti. Podobno je na Malpensi nizkocenovna letalska družba easyJet imela leta 2008 15 534 slotov, 24. marca 2009 pa jih je imela 22 936, kar je znaten porast, ki predstavlja 47 % dvig zmogljivosti. Prav tako so znani načrti nove letalske družbe Lufthansa Italia, kot lahko vidimo na spletni strani letalske družbe, kjer so javno objavljeni, za razširitev mreže z novimi poleti iz Milana v Rim in v mesti Neapelj in Bari ter v druga evropska mesta - Barcelono, Bruselj, Bukarešto, Budimpešto, Lizbono, Madrid in Pariz. Potem lahko s popolno gotovostjo trdim, da ta ukrep ne bo povzročil nobene škode - in to pravim kot evropski komisar za promet - pomembnemu letališču, kot je Malpensa, ki je vključeno med prednostne naloge Unije.
Zaključil bi rad z zahvalo Parlamentu za to razpravo in potrdil, kar sem povedal v prejšnjem govoru, v odgovor gospodu Jarzembowskemu, gospodu Simpsonu in gospodu Bloklandu, kar se tiče zaveze, ki jo sprejemam danes kot komisar za promet - in upam, da bom to lahko spet naredil kot prihodnji komisar za promet - glede postopka soodločanja za zadeve, ki se nanašajo na vprašanje slotov. Nekatere od predstavljenih idej, kot so tiste, ki jih je vključil poročevalec med začetne spremembe, si zaslužijo primerno preučitev v kontekstu prihodnjega pregleda uredbe o dodelitvi slotov in - ponavljam - osebje Komisije, kateremu se ponovno zahvaljujem za dragocen prispevek, ki so ga podali v teh tednih težkega dela, so pripravljeni to storiti in so že v postopku priprave novega besedila. Kot je določeno v spremembi, o kateri danes razpravljamo, bo Komisija istočasno pazljivo spremljala, kako se bo kriza v letalskem sektorju razvila, in bo predlagala ukrepe, ki bodo to obravnavali, kot je potrebno in primerno, kjer bo velik pomen dan varovanju pravic potnikov. Tega ne bom storil ne le na področju letalskega prevoza, ampak tudi na področju pomorskega, železniškega, cestnega in avtobusnega prevoza. To je zaveza, ki smo jo sprejeli: razpravljamo o zakonodajnih ukrepih. Upam, da jih bo naslednje parlamentarno obdobje privedlo h koncu, saj naš prvotni cilj kljub temu ostaja, da bi odgovorili na potrebe ljudi, ki volijo ta Parlament in ki se na podlagi soglasja Parlamenta zanašajo na Evropsko komisijo, izvršni organ Skupnosti.
Samo dva predloga, za katera upam, da bosta uporabna: prvi je podrobno spremljanje učinkov te prekinitve, saj bo vodila v zmanjšanje števila slotov in bo pomenila, da nekateri sloti, torej nekatere linije, ne bodo uporabljene. Možnost izbire, kaj narediti in česa ne narediti bo v rokah posameznih podjetij. V prihodnje bi bilo bolje to upoštevati, če se bomo spet morali zateči k temu dejanju, saj bi moral obstajati javni nadzor glede te izbire, ki je ne smemo prepustiti izključno merilu donosnosti posameznih podjetij.
Za konec vam bom zaupal majhno skrivnost, medtem ko svoja mesta zasedajo zadnji poslanci. Morda se sprašujete, kako razporejamo svoje spremembe: ali je sprememba X, napisana v latvijskem jeziku, bliže besedilu portugalskega izvirnika kot sprememba Y, napisana v slovenščini? Kdo je odgovoren za to razvrščanje? Odgovor sedi poleg mene. Ta gospod ima čudovito nalogo izvrševanja semantičnega razporejanja. Zakaj je zaupana njemu? Čisto preprosto, ker Paul Dunstan govori 27 jezikov.
To ni nič v primerjavi s komentarji, ki sem jih dobil od članov njegove stranke v e-pošti. Člani UKIP so me opisali kot "pedofila" in "velikega debelega odvratneža". Ko sem imel bombo v svoji pisarni, so mi člani UKIP pisali in gospod Farage je dal izjavo za tisk, da sem si to v bistvu zaslužil. Nedavno sem prejel pošto UKIP, ki pravi, da je britanski prestolonaslednik bolje poznan kot "Velikouhec". To nam pove vse, kar moramo vedeti o Stranki za neodvisnost Združenega kraljestva.
(DE) Gospod predsednik, v imenu skupine Evropske ljudske stranke (Krščanskih demokratov) in Evropskih demokratov bi vas želel prositi, v skladu s členom 151(1) in (3), da zavrnete spremembo 45a, ki jo je pripravila skupina Zavezništva liberalcev in demokratov za Evropo, kot nesprejemljivo, kolikor zadeva izjavo papeža Benedikta, iz naslednjih razlogov. Prvič, ta izjava je bila izrečena leta 2009, medtem ko se poročilo ukvarja s kršenji človekovih pravic, ki so se zgodila leta 2008. Ta sprememba torej ne spreminja besedila, katerega naj bi spremenila. Drugič, ta sprememba primerja izjave, ki jih je izrekel papež, z najresnejšimi kršitvami človekovih pravic, uporabo smrtne kazni, kršitve človekovih pravic na Kitajskem in mučenje povsod po svetu. Ta primerjava kaže cinični prezir žrtev, katerim so bile kršene človekove pravice, povsod po svetu.
"Poudarja pomen spodbujanja spolnih in reproduktivnih pravic kot predpogoja za uspešen boj proti HIV/AIDS, ki povzroča ogromne izgube v smislu človeških življenj in ekonomskega razvoja, ki je še posebej prizadel najrevnejše regije na svetu; zaskrbljen je zaradi izjav papeža Benedikta XVI, ki ustvarjajo vtis, da bi uporaba kondoma lahko vodila v še v večje tveganje okužbe; meni, da bodo takšne izjave resno ovirale boj proti HIV/AIDS;'. Preostanek spremembe ostaja nespremenjen.
Danes obravnavamo primer Roxane Saberi, novinarke, ki se ji je sodilo pred tremi tedni in ki je bila obsojena na osem let zapora zaradi tako imenovanega vohunstva. Dejstvo je, da gospe Saberi ni bil omogočen stik z odvetnikom več kot mesec. Ni bilo možnosti za pravično ali pregledno sojenje, ker je sojenje potekalo brez navzočnosti javnosti. Vsaj dva tedna je gladovno stavkala. Res je, da je z njo prenehala, vendar je njeno zdravje v zelo negotovem stanju.
Danes ni več dvoma, da je oblast prišla v roke skupin, ki ne le iščejo konflikte z Združenimi državami in Izraelom, ampak so tudi izjemno konzervativne, netolerantne in nedemokratične. Zatirajo svoje državljane, sodstvo in vojsko so popeljali v trden primež verskih fanatikov in volivcem preprečujejo, da bi volili za ljudi, ki imajo zmernejše poglede. Pravice žensk in pravice etničnih in verskih manjšin so bile zrinjene na stran, smrtna kazen se pogosto na najokrutnejše načine izvršuje v javnosti kot sredstvo za zatiranje nekonformističnega obnašanja.
V tem pogledu je komentar sekretarja Tire as Măos de Caim, Sergia D'Elie, izjemno primeren in poudarja najpomembnejšo točko: brutalnost Mulahovega režima ni le odgovornost iranskega fundamentalističnega režima. Evropske vlade se z njim strinjajo na podlagi njihovega molka, tolerance in nenehne želje po spravi ter podlegajo iranskemu političnemu in komercialnemu izsiljevanju. Teheranski režim ogroža mir in varnost celotnega sveta in še bolj svojih državljanov preko dejanj, ki se izvajajo že desetletja. Namesto da bi to upoštevala, Evropa postavlja Iran za rešitev problemov Bližnjega vzhoda, čeprav je prav Iran glavni problem.
Iran, država s tisoče let civilizacije in kulture, je danes v obžalovanja vrednem stanju, kar se tiče demokracije, državljanskih pravic in pravosodja. Nekatere izmed naših držav na zahodu nimajo čiste vesti glede tega položaja. Ne pozabimo, da so vlade, kot na primer vlada ZDA in britanska vlada, leta podpirale, oboroževale in ohranjale na oblasti dobro znano pošastno diktatorstvo iranskega šaha. Ko je nacionalna vstaja šaha končno vrgla z oblasti, je bilo neizogibno, da so se islamski ekstremisti znašli na plodnih tleh, kjer so se zakoreninili na oblasti in gojili sovraštvo proti Zahodu.
Potem se je pojavilo izjemno agresivno ravnanje administracij ZDA in stanje drastičnih sankcij, zaradi katerih so običajni iranski ljudje le še bolj trpeli, in to je še poslabšalo njihovo sovraštvo do Zahoda. Upajmo, da bo novi predsednik ZDA, gospod Obama, ki je že pokazal, da se raje bojuje z možgani kot s pestmi, s katerimi je bil prejšnji predsednik Bush tako neuspešen, dal novo upanje za izboljšanje takšnim, kot so iranski ljudje, in za izboljšanje odnosov z Zahodom.
Gospa predsednica, Roxana Saberi je dvaintridesetletna novinarka z dvojnim, ameriškim in iranskim, državljanstvom, ki je diplomirala na več univerzah v Združenih državah, Združenem kraljestvu in v Iranu. Delala je kot novinarka v Iranu, kar je nadaljevala tudi po preteku njene akreditacije, potem pa je bila aretirana in obsojena na osem let zapora zaradi lažne obtožbe vohunjenja za Združene države. V protest zaradi lažnih obtožb in odsotnosti poštenega sojenja je začela gladovno stavko. Zelo je oslabela. Pod zdravstvenim nadzorom je začela piti sladkano vodo in končala gladovno stavko, zdaj pa čaka na obravnavo priziva. Njeno zdravje in življenje sta še vedno ogrožena.
Včeraj je BBC oznanil, da bo naslednji teden, 12. maja, Prizivno sodišče obravnavalo priziv Roxane Saberi, vendar spet za zaprtimi vrati. Obsojamo neutemeljeno odločbo Iranskega revolucionarnega sodišča o Roxani Saberi. Poleg tega mislim, da je zelo pomembno, da še enkrat pozovemo iranske vladne ustanove, da spoštujejo določbe vseh mednarodnih dokumentov o človekovih pravicah, ki jih je Iran ratificiral, posebej Mednarodni pakt o državljanskih in političnih pravicah ter Splošno deklaracijo o človekovih pravicah, ki oba jamčita pravico do poštenega sojenja.
Danes ni prvič, ko na plenarnem zasedanju razpravljamo o Iranu. Tokrat smo zaskrbljeni zaradi nezakonitega zaprtja Roxane Saberi. Najprej je bila prijeta zaradi navidezno manjše kršitve - nakupa vina - čeprav je v Iranu to kršitev. Potem pa je prišla obtožba, da je delala kot novinarka brez uradne akreditacije, ki se je kasneje spremenila v obtožbo, da je vohunka ZDA. Iranska vlada je organizirala enodnevno sojenje za zaprtimi vrati brez prič ali konkretnih, javno objavljenih obtožb.
To ni prvič, da je iranska vlada poteptala človekove pravice, nezakonito zaprla ljudi in sprejela sodbe, ki nasprotujejo mednarodnim standardom. Usmrtitev Delare Darabi, pridržanje novinarke Maryam Malek in zagovornikov delavskih pravic - to je samo nekaj primerov. Priznati moramo, da iranski fundamentalisti še naprej organizirajo politična sojenja v poskusu, da bi še bolj ustrahovali svobodomiselne ljudi. Obžalovanja vredno je, da Iran nadaljuje s politiko samoizolacije na ta način in ne preskuša pobud mednarodne skupnosti ter nove administracije ZDA, da bi normaliziral odnose.
Temu v Iranu pravijo pravica. Srednjeveško mučenje in usmrtitev žensk - celo nosečnic - ter otrok je nekaj vsakdanjega. Zloraba človekovih pravic je vsakodnevno dejstvo, pa še zmeraj nekateri ljudje v Parlamentu podpirajo ta pokvarjen in zloben režim: podobno kot tista evropska podjetja, ki še naprej poslujejo z Iranom, njihove oči in ušesa pa so zaprta za krike zatiranih. Sram naj bo njih in sram naj bo brutalne mule. Zapomniti bi si morali zgodovinske lekcije: vsak fašistični režim je obsojen na propad; svoboda in pravičnost zmeraj premagata zlo.
(NL) Gospa predsednica, moj prvotni čas govora je bil nepravično skrajšan, ko se je približal omejitvi dveh minut in pol, toda zaključek mojega argumenta je bil, da ni mogoče sprožiti sprememb preko tujih intervencij ali drugih oblik vojaškega nasilja. Prav te vrste pristop je v preteklosti pripeljal k rojstvu trenutnega režima. Če Iranu grozite s tujimi intervencijami, se bodo mnogi ljudje, ki sovražijo trenutno vlado, zatekli po podporo prav k tej vladi, da bi branili svojo očetnjavo.
Kadar govorimo o zgodovini EU, običajno poudarjamo, da je sodelovanje ustvarilo temelj za mir v Evropi, ki jo je tako pogosto zaznamovalo ravno nasprotno. Naj vam povem, da je bil moj stari oče švedski vojak na meji z Norveško med drugo svetovno vojno - vojno, v kateri je bila Švedska nevtralna. Moj stari oče se je vojni najbolj približal, ko je občasno ujel bežen pogled nanjo - z varne razdalje. Dolgo časa je bil to odnos Švedske do Evrope: opazovanje od daleč.
Nekaj let pozneje, leta 1997, potem ko se je Švedska pridružila Uniji, sem bil vključen v sestavljanje mladinske organizacije skupine PPE, Mladi Evropske ljudske stranke, sam pa sem postal njen prvi predsednik. Tako sem lahko videl, kako evropsko sodelovanje deluje v praksi. Skupaj smo iskali evropske rešitve evropskih težav. Ne samo, da smo se seznanili drug z drugim, temveč smo se seznanili tudi z zgodovino in kulturo drug drugega. To mi je omogočilo, da sem se seznanil s prestolnicami Evrope - in komaj lahko preštejem cerkve, ki sem jih obiskal med tem procesom.
V 20 letih je Švedska prišla od opazovanja z razdalje do tega, da je dejaven del evropskega sodelovanja. To je posledično vplivalo na švedske prebivalce. Pred desetimi leti je eden od treh Švedov menil, da je članstvo v EU dobro za državo, vendar jih je ravno toliko menilo nasprotno. Danes se je mnenje obrnilo. Skoraj dva od treh Švedov menita, da je članstvo v EU dobro za Švedsko. Junija je na volitvah v Evropski parlament glasovalo več kot 45 odstotkov Švedov. To je osem odstotkov več kot leta 2004 in je nad evropskim povprečjem. Danes je Švedska država, ki ceni in ima pozitivno mnenje o članstvu v EU. Tega smo se ovedeli nekoliko pozno, vendar smo trdo delali, da smo nadoknadili zamujeno. To je zmaga za vse nas, ki verjamemo v evropsko sodelovanje.
Gospod predsednik, poslanci, pred nami je vprašanje usode naše generacije - družbeni problem, ki za razliko od mnogih drugih počasi narašča - in samo v napačno smer. Naš planet ima vročino. Njegova temperatura narašča - in mi moramo ukrepati. Grenlandska ledena plošča se vsako leto stanjša za več kot 100 kubičnih kilometrov. Ledena plošča na Zahodni Antarktiki se čedalje hitreje taja. Vemo, da bi se samo zaradi odtajanega grenlandskega leda gladina morja lahko dvignila celo za dva metra. Posledice bodo zelo hude. Če bi se gladina morja po vsem svetu dvignila samo za en meter, bi svoje domove zgolj v Aziji moralo zapustiti sto milijonov ljudi. Najranljivejši so ljudje v Bangladešu, na vzhodu Kitajske in v Vietnamu.
Bile pa bi tudi druge hude posledice. Vreme se bo spremenilo, zaradi česar grozi izumrtje mnogih rastlinskih in živalskih vrst. To se bo zgodilo tudi, če ostanemo pod ciljno vrednostjo 2 °C, ki so jo določili Združeni narodi, kar sta prejšnji teden v Aquili potrdila tako skupina G8 kot forum gospodarskih velesil. Naše podnebje ogrožata tako naša uporaba fosilnih goriv kot naša odvisnost od njih. To je slaba novica. Kaj je torej dobra novica?
Poleg tega imajo ukrepi proti podnebnim spremembam zelo koristne stranske učinke - učinke, ki sami po sebi upravičujejo ukrepe. Če bomo porabili manj energije, bomo privarčevali denar. Izboljšali bomo javne finance, obenem pa bodo gospodinjstva imela več sredstev. Če bomo vlagali v obnovljivo energijo in energetsko učinkovitost, bomo izboljšali našo varnost preskrbe z energijo. Manj odvisni bomo od uvoza iz držav, ki so včasih politično in gospodarsko nestabilne. Naše naložbe v zeleno gospodarstvo bodo ustvarile nove možnosti zaposlitve in poganjale rast v prihodnjih desetletjih.
Naj navedem poseben primer. Januarja je veliko držav EU prizadela plinska kriza v Ukrajini. Prejšnji teden sem s predsednikom Juščenkom govoril o tem, kako bi se lahko izognili temu, da bi se kaj podobnega ponovilo. Hkrati je pomembno, da lahko pogledamo tudi z drugega vidika. Če bi Ukrajina vlagala v energetsko učinkovitost, tako da bi dosegla enako raven kot Češka republika ali Slovenija, bi bila količina privarčevane energije enaka celotnemu uvozu plina te države za lastne potrebe iz Rusije. Ukrajina bi potem lahko postala povsem neodvisna od uvoza plina iz Rusije, poleg tega pa bi privarčevala veliko denarja - zgolj z izboljšanjem lastne energetske učinkovitosti. Tu moramo iskati odgovore, ki zadevajo podnebje.
Torej kako naj to dosežemo? Evropa mora ukrepati skupaj in kolektivno. Prevzeti moramo vodilno vlogo in držati svoje obljube. Evropa je ključna pri prepričevanju drugih, naj se pridružijo mednarodnemu sporazumu. Po vsem svetu moramo določiti ceno za emisije. Začeti moramo uporabljati nacionalne davke na ogljik in trgovanje z emisijami. Potem se bodo pojavile okolju prijazne alternative. Če se pri določanju cene za uporabo fosilnih goriv ne bo upošteval vpliv na podnebje, se bo globalno segrevanje nadaljevalo. Alternative se ne bodo pojavile. Ukrepi za povečanje energetske učinkovitosti ne bodo postali ekonomsko upravičeni.
Vendar to ni dovolj. Potrebujemo obširnejši odgovor na vprašanje "kako". Ni dovolj, da se emisije omejijo v skupini držav, ki prostovoljno pristanejo na zmanjšanje, a skupaj prispevajo samo 30 odstotkov emisij. Prav tako ne zadostujejo rešitve, ki temeljijo zgolj na omejitvah v večini razvitih držav. Čeprav bi tako imenovane države iz Priloge I zmanjšale svoje emisije na nič, bi zaradi hitro naraščajočih emisij držav v razvoju še vedno presegli ciljno vrednost 2 °C.
Gospod predsednik, poslanci, gospodarska in finančna kriza se je v nekaj tednih razširila po svetu kot požar. Nekateri so nanjo opozarjali, vendar je bila za večino presenečenje - zlasti njena obseg in silovitost. V globaliziranem svetu se težave hitro razširijo tudi na druge. Padec je tako močan, da nihče nima čudežnega zdravila, s katerim bi se iz njega hitro izvili. Usklajeno ukrepanje s strani EU je najboljše orodje, ki ga imamo za spoprijemanje z izzivi krize. Poleg tega gre lahko še veliko stvari narobe. V teh okoliščinah je EU uspelo prevzeti vodilno vlogo v teh časih preskušnje. Dogovorili smo se o garancijah in predpisih za podpiranje bank. Dogovorili smo se o skupnem načrtu za oživitev, da bi spodbudili gospodarstvo.
Nevzdržno je, da so trije od desetih delovno sposobnih Evropejcev izključeni iz trga dela. Naš cilj mora biti aktivna politika trga dela, ki lahko skupaj z dobro delujočimi sistemi socialne varnosti učinkovito obravnava spremembo. Okrepiti moramo zaposljivost posameznika in njegovo sposobnost, da se uveljavi na trgu dela. Poleg tega moramo aktivirati in ponovno aktivirati brezposelne. Zaradi večjega števila zaposlenih bo na voljo več podpore za tiste, ki niso zaposleni. Prav tako se moramo osredotočiti na reforme, posodobitev in prilagoditev novi stvarnosti. Svet zunaj EU ne miruje. Z velikansko hitrostjo se premika naprej. To je nekaj, kar moramo priznati in sprejeti.
Med posledicami gospodarske krize lahko opazimo zamisli o povečanem protekcionizmu. STO potrjuje, da se je število ukrepov, ki omejujejo trgovino, v zadnjih treh mesecih precej povečalo. Zato pozdravljam dogovor iz Aquile o ponovnem začetku kroga pogajanj v Dohi - da se zagotovi, da države sveta ponovno stopijo na pot, ki je ugodna za prosto trgovino in za katero vemo, da dolgoročno koristi vsem nam. Cilj mora biti EU, ki bo iz te krize prišla močnejša.
Vendar je institucionalni okvir pomemben, ker opredeljuje, kaj lahko naredimo in na katerih področjih. Zato je ratifikacija Lizbonske pogodbe tako pomembna. Zaradi Pogodbe bo EU bolj demokratična, preglednejša, učinkovitejša in vplivnejša na mednarodnem prizorišču. Vendar je od vsega najpomembnejše to, da se bo z uveljavitvijo Lizbonske pogodbe zaprlo poglavje o vase zazrti stopnji sodelovanja EU. Zdaj je čas, da EU pogleda ven in naprej. Švedsko predsedstvo je pripravljeno, da opravi vse pripravljalno delo, da se zagotovi gladek prehod na novo pogodbo, vendar je za to seveda potrebna ratifikacija Pogodbe s strani vseh držav članic. Upajmo, da se bo to uresničilo v naslednjih mesecih.
Mednarodni kriminal je čedalje močnejši. Za kriminalne združbe državne meje niso več omejitev za njihove dejavnosti. Opažamo lahko širitev trgovine z drogami in trgovanja z ljudmi. To je grožnja našim demokratičnim vrednotam in grožnja našim državljanom. Obenem je svoboda prostega prehoda mej temeljna za našo skupnost - za študij, delo in življenje v drugi državi EU. Vendar so za nove čase potrebni novi odgovori. Zato bomo jeseni pripravili osnutek novega programa na tem področju, ki ga bomo poimenovali stockholmski program. Stockholmski program bo naostril instrumente, ki vzpostavljajo varnost v EU in se borijo proti organiziranemu kriminalu in terorizmu.
Gospod predsednik, poslanci, z močjo in vplivom je povezana mednarodna odgovornost, ki se jo še vedno trudimo prevzeti. S tem je povezana dolžnost, da se ta odgovornost uporablja v korist vseh. EU si mora prizadevati za mir, svobodo, demokracijo in človekove pravice. Naša odgovornost je, da podpremo najrevnejše in najranljivejše države sveta, da izpolnimo razvojne cilje tisočletja ZN. Naša odgovornost je tudi, da podpremo delo ZN na drugih področjih, da sodelujemo z našimi strateškimi partnerji, da se ukvarjamo s kriznimi žarišči po svetu - naj gre za mirovni proces na Bližnjem vzhodu, v Iranu, Afganistanu, Pakistanu, Severni Koreji ali velike izzive na afriški celini.
Gospod predsednik, poslanci, zaradi evropskega sodelovanja naša celina danes živi v miru in blaginji, v svobodi in stabilnosti. Imamo odprte meje in socialni model, ki tržno gospodarstvo združuje z medsebojnim spoštovanjem. To je naša skupna Evropa. Vendar želijo naši državljani vedeti tudi, da so Evropo ustvarile zamisli za prihodnost in da naše sodelovanje nima le zgodovinskega namena, temveč je usmerjeno tudi naprej. Zato imamo mi kot njihovi izvoljeni predstavniki odgovornost, da povemo, kaj želimo narediti z Evropo. Naj vam povem, kako vidim Evropo prihodnosti.
Gospod predsednik, poslanci, v čast mi je, da sem tukaj z vami in predstavljam evropsko demokracijo. Veliko ljudi mi je reklo, da bo to najtežje predsedovanje v zadnjih letih. Veliko je izzivov in pripraviti se moramo na nepričakovano. Mnogi sprašujejo, ali država v velikosti Švedske lahko prevzame to odgovornost. Sama ne - a skupaj se lahko spoprimemo s temi izzivi. Naredimo to z vizijo in zagonom, s pobudo in pogumom. Evropa to potrebuje. Prebivalci Evrope to potrebujejo. Pri evropskem projektu gre za sanje o skupnem reševanju težav ljudi. Zaradi teh sanj je Evropa močna. To leto, leto 2009, je prelomno leto za evropsko sodelovanje. Imamo možnost narediti naslednji korak. Švedsko predsedstvo je pripravljeno, da se spoprime z izzivom. Spoprimimo se z njim skupaj!
Seveda so za politike trga dela odgovorne države članice, vendar za pomoč državam članicam pri ohranjanju zaposlenosti ljudi in njihovem usposabljanju za delovna mesta prihodnosti lahko uporabimo in moramo uporabiti obstoječe evropske instrumente. Zato bo Evropska Komisija v kratkem predlagala poenostavitev postopkov strukturnih skladov in odstopila od potrebe po nacionalnem sofinanciranju iz Evropskega socialnega sklada za leti 2009 in 2010. Prav tako bomo prerazporedili sredstva, tako da bomo financirali novi mikrokredit za zaposlovanje in socialno vključevanje. Upam da bo ta parlament podprl te predloge.
Preurediti moramo naš gospodarski model in vrniti vrednote v osrčje našega socialnega tržnega gospodarstva, kamor sodijo. Zgraditi moramo gospodarstvo in družbo, ki temeljita na priložnosti, odgovornosti in solidarnosti, gospodarstvo, ki bo moralo ponovno iznajti nove vire rasti, ker se ne moremo večno zanašati na denarno in davčno spodbujanje; Evropo odprtih in dobro delujočih trgov; Evropo pametne, zelene rasti; Evropo z učinkovitejšima ureditvijo in nadzorom finančnih trgov; Evropo, ki poglablja svoj enotni trg in v celoti izkorišča njegov potencial; Evropo, ki zavrača težnje po drobljenju ali protekcionizmu.
Naša vodilna vloga je bila zelo cenjena na srečanjih skupine G8 in foruma gospodarskih velesil prejšnji teden v Aquili. Najbrž ste slišali za napredek, ki je bil dosežen na teh srečanjih. Prvič so se vsi udeleženci zavezali, da bodo omejili naraščanje temperature na 2 °C in tako upoštevali znanstvene izsledke o podnebju. To je vsekakor dobrodošel korak naprej, vendar se ne smemo slepiti: ambicije in zaveze drugih se še ne morejo meriti z našo ambicijo in našo zavezo. Evropa je veliko bolj daljnovidna od preostalega sveta in to me 145 dni pred Köbenhavnom, odkrito povedano, skrbi.
Evropska unija je vedno znova opredeljevala samo sebe, od začetnega poslanstva, da pozdravi od vojne razrušeno celino, prek vzpostavitve notranjega trga do ponovne združitve Evrope. V teh zadnjih 50 letih je Evropa vedno znova presegala pričakovanja in preganjala dvome. Prepričan sem, da se bomo spoprijeli tudi z novim izzivom, ki je pred nami: polaganjem temeljev za pametno, zeleno gospodarstvo prihodnosti. Uspelo nam bo, če bomo upoštevali najpomembnejši nauk polstoletnega evropskega združevanja: Evropska unija napreduje, kadar vsi njeni deli sodelujejo v duhu odprtosti, zaupanja in partnerstva. Program švedskega predsedstva to priznava; Evropska komisija je pripravljena odigrati svojo vlogo in prepričan sem, da je tudi ta parlament pripravljen odigrati svojo.
Prvič, gospod Buzek, klanjam se vam kot članu odporniškega gibanja in enemu od ustanoviteljev Solidarnosti, kot človeku iz Šlezije, ki ni nikoli pozabil svojih korenin, svoje zgodovine ali svojih vrednot. Skupina Evropske ljudske stranke (Krščanskih demokratov) je ponosna tudi na to, da je prepričala veliko večino poslancev vseh političnih usmeritev - vključno z gospodom Schulzom -, da vas je izvolila za predstavnika 500 milijonov državljanov. Da, gospod predsednik, vaša izvolitev je simbol te odprte Evrope, te strpne Evrope, te politične Evrope, ki jo zagovarjata skupina PPE in večina kolegov poslancev, ki so prisotni tukaj.
Predsednik Sveta, predsednik Komisije, od vas pričakujemo, da bo švedsko predsedstvo v naslednjih šestih mesecih zaznamovalo predvsem ukrepanje - z drugimi besedami, ob soočanju z izzivoma na področju gospodarstva in podnebnih sprememb pravimo, da je treba narediti več in delati hitreje, da bomo prišli iz krize s tem, da bomo v celoti vzpostavili delovanje našega modela socialnega tržnega gospodarstva. Trdno sem prepričan, da nam bo samo vitalnost gospodarstva omogočala izvajati resnično socialno politiko, ki jo potrebujemo.
Gospod Reinfeldt, gospod Barroso, skupina PPE od vas pričakuje, da boste naredili več in delali hitreje tudi v zvezi z bojem proti globalnemu segrevanju. Odgovornost Evrope, ki jo vodite, je, da vodi svet pri teh ukrepih, za katere vsi priznavajo, da so nujni in prednostni. In ni boljše priložnosti za ukrepanje in pospešitev stvari, kot je konferenca o podnebnih spremembah, ki bo decembra v Köbenhavnu, z drugimi besedami, na našem terenu!
Pri vprašanju o podnebnih spremembah je Evropa brez vsakršnega dvoma dokazala, da lahko ukrepa, kadar to želi. Zdaj je treba to unovčiti, da se nam bodo druge svetovne sile pridružile. Seveda mislim na Združene države, ki morajo svoje besede spremeniti v dejanja, a v mislih imam tudi države v gospodarskem vzponu, najsi bo to Kitajska, Indija ali Brazilija, ki ne morejo več ignorirati dejstva, da so precej odgovorne za globalno segrevanje. Zato bomo švedsko predsedstvo ocenjevali po tem, kako bo obvladovalo krizo, in ob upoštevanju njegovih rezultatov na področju okolja.
Za konec naj povem, da mora biti Evropa za odločno ukrepanje na teh dveh frontah opremljena z ustreznimi institucijami. Zadnje leto nam je pokazalo, da je bilo z enako pogodbo in enakim zastarelim načelom soglasja mogoče doseči napredek Evrope, da pa je bilo mogoče doseči tudi zastoj. Gre za vprašanje politične volje, gospod Reinfeldt, gospod Barroso. Pospešite stvari: to je tisto, kar od vas v naslednjih šestih mesecih zahtevamo v skupini PPE, v kateri verjamemo v švedsko predsedstvo. Pospešite stvari: to je tisto, kar so Evropejci zahtevali s tem, ko so izvolili ta parlament, in to je tisto, kar jim moramo zagotoviti, če želimo, da jih bo čez pet let na volitve prišlo več.
Gospod predsednik, predsednik vlade Reinfeldt, gospe in gospodje, švedsko predsedovanje prihaja v času novih začetkov za institucije. Na novo ne začenja le ta parlament; Evropa je v obdobju prehoda med Pogodbo iz Nice in Lizbonsko pogodbo in - kakor vsi vemo - je to čas negotovosti, v katerem vseeno potrebujemo jasnost glede odločitev v Evropski uniji in njenih državah članicah na področju gospodarske politike, finančne politike, politike trga dela in podnebne politike.
V zvezi z varnostjo zaposlitve bi vam rad povedal naslednje, gospod Reinfeldt: tisto, kar resno ogroža delovna mesta v Evropi in je celo še večja grožnja socialni koheziji, je sodna praksa Sodišča Evropskih skupnosti. Kakor ste pravkar povedali, veliko potujete po Švedski in Evropi. Mi tudi in od naših državljanov slišimo, da si ne želijo Evrope, v kateri se podjetja selijo iz države v državo in nižajo ravni plač. Zato potrebujemo pobude Evropske unije.
Obravnavati morate tudi drugo institucionalno vprašanje, namreč vprašanje o načinu imenovanja naslednje Komisije. V zvezi s tem moram povedati, da imam do neke mere vtis, da novi institucionalni začetki in negotovost glede tega, katero pogodbo bi pravzaprav morali uporabljati kot podlago za naše delovanje, ne vplivajo samo na vas, temveč tudi na vse vaše kolege v Svetu, in da nihče zares ne ve, kje smo. Nekako tako je kot pri Astrid Lindgren v vili Čira-Čara od Pike Nogavičke - Naredila si bom svet, kakršnega hočem. Čudovito!
Če predsednika Komisije imenujemo na podlagi Pogodbe iz Nice, bomo imeli 20 komisarjev. V tem primeru bi rad vedel, katera država ne bo imela nobenega komisarja. V zvezi s tem bo Svet seveda rekel: "Ne, nikakor ne želimo spodbuditi prelivanja krvi za zaprtimi vrati. Zato imamo čudovito rešitev - zaenkrat bomo komisarja predlagali na podlagi Pogodbe iz Nice. Komisija ne bo sestavljena prej kot v nekaj mesecih, do takrat pa bodo Irci opravili glasovanje in imeli bomo Lizbonsko pogodbo. Potem lahko o vsem drugem glasujemo na podlagi Lizbonske pogodbe. Odlično!"
Zato bi rad natančno pojasnil, kaj pričakujemo. Moj predlog, predsednik vlade, je bil, da odločitve o formalizaciji ne sprejmete takoj, temveč najprej pošljete svojega kandidata v Parlament, da nam pove, kaj namerava narediti za oživitev gospodarstva, zaščito delovnih mest, boj proti podnebnim spremembam, uvedbo pakta o zaposlovanju, pobudo za direktivo o javnih storitvah in pobudo za izboljšanje direktive o napotitvi delavcev na delo ter vzpostavitev jamstva med Komisijo in Parlamentom glede ocenjevanja družbenih posledic pobud Komisije. O vsem tem bi s kandidatom lahko razpravljali že pred tedni, da bi ugotovili, ali bi na podlagi svojih predlogov prejel večino glasov v tem parlamentu. Potem bi vi lahko sprejeli odločitev o formalizaciji.
Gospod predsednik, najprej bi gospodu Reinfeldtu rad povedal, da bo naša Skupina zavezništva liberalcev in demokratov za Evropo v celoti podprla prednostne naloge švedskega predsedstva, namreč ratifikacijo Lizbonske pogodbe, za katero seveda pričakujemo, da bo izvedena hitro in v celoti; priprave na vrh o podnebnih spremembah v Köbenhavnu, ki je že bil omenjen in je prednostna naloga, ki jo v celoti podpiramo; in na koncu stockholmski program.
Poleg tega, in to je tema mojega govora, gospod Reinfeldt, bi rad opomnil na vprašanje, ki se omenja v vseh govorih v tem parlamentu - boj proti gospodarski in finančni krizi -, da bi vam povedal, da vodenje Evropskega sveta prevzemate v zelo določenem trenutku. Dobro je, da Svetu predseduje Švedska, ker imate posebne izkušnje na tem področju. V devetdesetih letih prejšnjega stoletja je Švedska doživela povsem enako gospodarsko krizo, kot jo doživljamo zdaj po vsej Evropi in po svetu. Doživeli ste krizo v nepremičninskem sektorju. V devetdesetih letih prejšnjega stoletja ste doživeli tudi finančno krizo in vse te težave ste rešili tako, da ste se neposredno lotili težav v finančnem sektorju.
Gospod Reinfeldt, od vas pričakujemo, da boste uporabili izkušnje, ki ste jih pridobili na Švedskem, ker ste bili za razliko od Japonske, ki je dolgo časa gospodarsko stagnirala, uspešni. Švedska se je izvila iz krize, ker ste se takoj lotili težav v finančnem sektorju, to pa se v Evropi za zdaj ne počne. Prevladuje miselnost, da lahko Združeno kraljestvo banke nacionalizira, medtem ko jih lahko drugi - zlasti Francija - dokapitalizirajo. V Nemčiji poteka ustvarjanje "slabih bank"; v državah Beneluksa se istočasno dela vse po malem. Zaradi tega ni enotnega pristopa. Združene države stabilizirajo svoje banke in odstranjujejo okužene naložbe, medtem ko imamo mi še naprej težave.
v imenu skupine ALDE. - Druga točka je, da upamo, da lahko skupaj s Komisijo predložite tudi nov načrt za oživitev gospodarstva, ker 27 različnih načrtov za oživitev gospodarstva v naslednjih letih ne bo doseglo potrebnih rezultatov. Absolutno nujno je, da Svet in Komisija skupaj prevzameta vodenje tega. Vem, da zdaj obstaja 27 načrtov za oživitev gospodarstva na državni ravni, vendar znotraj teh državnih načrtov opažamo številne protekcionistične ukrepe. Vaša odgovornost, gospod Reinfeldt, je, da svojim kolegom poveste, da je to bolje reševati tako, da se skupaj s Komisijo razvije en enoten načrt za oživitev gospodarstva in da se vlaga v trajnostno energijo in novo gospodarstvo.
v imenu skupine Verts/ALE. - (DE) Gospod predsednik, gospod Reinfeldt, gospod Barroso, moj kolega poslanec gospod Schulz je povedal vse, kar je za povedati o institucionalnih pomislekih, ki jih ima moja skupina glede prihodnjih volitev predsednika Komisije že dolgo časa. Strinjamo se s tem, kar je povedal. Želimo, da se celotna Komisija in vsi najvišji uradniki Evropske unije volijo v skladu s pogoji Lizbonske pogodbe, in pri tem ne bomo popustili niti za las. Vseeno, gospod Barroso, bi rada izkoristila priložnost, da pojasnim politične razloge za dvome moje skupine in njeno prepričanje, da s političnega vidika niste sposobni narediti tega, kar je po našem mnenju v sedanjih razmerah v Evropi nujno.
Vzemimo na primer pogosto omenjeno potrebo po novi ureditvi finančnih trgov. Imeli smo vrhe G8, vrhe G20, razširjene vrhe G8, evropske vrhe. Kako daleč smo prišli? Če si sliko ogledamo danes in naredimo primerjavo z igro monopolija, ki jo vsi poznamo, so se banke obnovile, šle so mimo mesta "pojdi naprej" in niso šle v zapor, z javnim odobravanjem so vzele več sto milijonov in potem preprosto začele novo igro. Mislim, da ljudje nikakor ne pretiravajo, ko pravijo, da je zaradi tega naslednji zlom neizogiben. Gospod Barroso, kaj se je zgodilo z vašim učinkovitim posredovanjem? Kje so vaši pravi rezultati? Ne vidimo dokazov zanje.
Kar zadeva podnebno politiko, veste, da smo v Skupini Zelenih/Evropske svobodne zveze ves čas naše evropske kampanje zagovarjali zeleni New Deal. Trdno smo prepričani, da je popolnoma napačno početi to, kar ste v zadnjih petih letih vedno znova počeli vi, gospod Barroso, namreč izigravali gospodarske strategije proti okoljskim in podnebnim strategijam. Menimo, da to sodi v preteklost in se mora nehati. O gospodarskem razvoju moramo razmišljati na trajnostni način, cilje varstva podnebja pa moramo uskladiti z okoljskimi cilji. To bo v prid gospodarstvu in bo ustvarilo na sto tisoče ali celo na milijone delovnih mest. Gospod Piebalgs je v svoji študiji ponovno potrdil, da to v zadnjih mesecih velja za energetski sektor. Po naših izkušnjah, gospod Barroso, niste v položaju, da bi nadaljevali ta zeleni New Deal.
Če povzamem, lahko povem samo, da so Evropejci v zvezi z varstvom podnebja na mednarodnem prizorišču v zadnjih mesecih blesteli zaradi svoje ponovno odkrite obotavljivosti - kako daleč res želimo iti s cilji zmanjšanja? - in nove skoposti in slednje na žalost velja tudi za Švedsko. Ustanovitev mednarodnega sklada za varstvo podnebja za revnejše države je potekala izjemno slabo. Dejstvo, da je še vedno skrivnost, da želijo Švedi vzeti denar iz na primer vreče za razvoj in ga dati v to vrečo za varstvo podnebja, je igra ničelne vsote in z vidika revnejših držav je to popolnoma nesprejemljivo. Hitro moramo prenehati s to novo skopostjo in novo obotavljivostjo v Evropski uniji.
Za konec, gospod Reinfeldt, lahko povem nekaj pozitivnega. Pripravljeni smo se prepirati z vami o novi opredelitvi Lizbonske pogodbe in z vami delati na tem. Rekli ste, da boste to naredili do konca leta. Pri tem vam bomo pomagali. Prav tako vas bomo podprli, če boste želeli narediti več v zvezi z vzhodno Evropo in Rusijo, vendar osredotočenost na pristno podnebno politiko ne sme biti izpostavljena zgolj v naslovu, treba jo je vnesti tudi v drobni tisk švedskega programa.
Skupina Evropskih konzervativcev in reformistov je pozorno poslušala vaš govor, predsednik vlade, in vesel sem, da lahko rečem, da imamo o zelo veliko zadevah enako mnenje kot vi. Menim, da je vaša napoved dejavnega ukrepanja za reševanje krize še posebej pomembna. Gospodarska kriza, ki je najhujša kriza, kar jih je po tridesetih letih prejšnjega stoletja doživela naša civilizacija, povzroča neutemeljeno zaskrbljenost po vsej Evropi - v revnejših in bogatejših državah, v državah na severu in na jugu. Vesel sem, da ste napovedali dejaven boj proti tej krizi, in vesel sem, da podpirate enake prednostne naloge kot mi - več svobode za trg, nižja raven ureditve, več gospodarske svobode, večja odprtost za prosto trgovino. To je recept za gospodarsko rast naše celine, naše Evropske unije.
Mnogi menijo, da je bila kriza povzročena daleč stran v ZDA in da jo je povzročilo nekaj bankirjev, za katere se govori, da naj bi bili pohlepni. Zdi se, da voditelji vlad v državah članicah EU niso imeli nič s krizo. So nedolžni. Tisti, ki se sončijo v nedolžnosti, ne naredijo ničesar za boj proti krizi. Menim, da bi preglednost morala vključevati tudi razpravo o pomanjkljivostih politike, ki so prispevale h krizi, in seveda tudi o bankirjih. Preglednost je v igralniškem kapitalizmu priljubljena.
Švedsko predsedstvo si prizadeva, da bi se azilno pravo nadalje uskladilo in da bi Evropska unija postala privlačnejša za delavce migrante. Azilna politika naj bi bila tesno povezana z razvojno politiko. To je po našem mnenju dobro, vendar na strogo varovanih zunanjih mejah Evropske unije, predvsem v Sredozemlju, vsako leto med iskanjem zatočišča pred pregonom, revščino, naravnimi nesrečami in vojnami umre na tisoče ljudi. Kljub dragim sistemom za kontrolo mej, nadzor in zbiranje podatkov, s katerimi se preprečuje nezakonito priseljevanje, Konfederalna skupina Evropske združene levice/Zelene nordijske levice poziva k človeškemu ravnanju z begunci in priseljenci ter k spremembi gospodarske in trgovinske politike, da se zagotovi učinkovit boj proti vzrokom, zaradi katerih ljudje sploh postanejo begunci.
Švedsko predsedstvo se osredotoča na bolj vključujoče trge dela, da bi zagotovilo polno zaposlenost, zato se želi lotiti reform trga dela in ukrepov za enakost spolov. Tudi mi smo naklonjeni strategiji za dobre delovne prakse, ki bo podprla zvišanje plač in uvedla splošno zakonsko določeno minimalno plačo v vseh 27 državah. Želimo, da se EU dogovori o ciljih za minimalno plačo, katere raven znaša najmanj 60 % povprečne nacionalne plače, da se prepreči, da bi ljudje kljub redni zaposlitvi postali revni.
Gospod predsednik, gospe in gospodje, cenim dejstvo, da je švedsko predsedstvo poudarilo vprašanja, ki zadevajo naše sodržavljane, naše volivce, namreč spremembe okolja in podnebja, finančno krizo, zaščito delovnih mest in boj proti kriminalu, ker moramo biti za to, da bomo dobro opravili delo, usklajeni s tistimi, ki so nas izglasovali. Nič boljši ali slabši nismo od naših volivcev, vendar sem prepričan, da je pomembno, da delujemo v skladu s tem, kar od nas zahtevajo, in zdi se mi, da so te točke v skladu z usmeritvami, ki sem jih omenil.
Premagati moramo krizo zaupanja, ki nedvomno obstaja. Na to kaže slaba udeležba na volitvah za ta parlament in da bi to premagali, moramo delovati povsem v skladu z voljo naših volivcev. Morda bi se celo morali izogibati primerjavam: vaša država meji na Norveško; jaz živim blizu Švice. Ti državi sta zunaj Evropske unije, pa vseeno dobro živita; imata enake težave, vendar jima ne gre slabše kot nam, in tu je pomembno, da se opazi in pokaže, da se splača imeti Evropsko unijo.
Gospod predsednik, ta parlament zapravlja svoj čas z urejanjem zadev, ki bi jih morale določati države članice same. Kar zadeva našo stranko, bi se smela Evropska unija ukvarjati le z zadevami, ki so povezane z gospodarskim in monetarnim sodelovanjem. Predvsem zaradi nizozemskih interesov bomo spremljali, kako švedsko predsedstvo ne dela nič za nizozemske državljane. Preprosto želite nadaljevati z Evropsko ustavo, ki so jo nizozemski volivci zavrnili in je v 99 % enaka Lizbonski pogodbi. Prav tako vam ne uspe narediti ničesar v zvezi s silno drago vsakomesečno selitvijo iz Bruslja v Strasbourg. Še več, te zadeve sploh niste uvrstili na dnevni red. Zakaj ne? To stane na milijone evrov in edina, ki ji je ta zamisel všeč, je morda Ikea, ki ima možnost prodajati selitvene škatle in dodatne omare.
Prav tako želimo, da se pogajanja s Turčijo takoj prekinejo. Turčija je islamska država in islamska ideologija je popolnoma v nasprotju z našo zahodno kulturo. Poleg tega Turčija nikakor ni evropska, ampak azijska država, turško članstvo pa bi nizozemske državljane spet stalo na kupe denarja. Turčija je lahko dobra soseda, vendar ne sodi v evropsko družino. Stranka za svobodo se zavzema za Evropo samostojnih držav, pod švedskim predsedstvom pa se nadaljuje gradnja zvezne naddržave, v kateri lahko države članice v čedalje manjši meri odločajo o svojih lastnih zadevah. Zato upamo, da bodo Irci dovolj pogumni, da bodo ponovno glasovali proti Lizbonski pogodbi. Prebivalci Irske imajo pri tem priložnost biti glas prebivalcev Evrope in v imenu Stranke za svobodo bi vas rad vprašal, kakšni bodo sklepi švedskega predsedstva v zvezi z rezultatom irskega referenduma.
Toplo sem pozdravil dialog, ki smo ga imeli, in posvetovanja, h katerim me je junija pozval Evropski svet. S tem se je ukvarjala ministrica za evropske zadeve Cecilia Malmström. Tudi sam sem se ukvarjal s tem prek telefonskih stikov in na srečanju, ki smo ga imeli na ladji za prevoze med otoki, medtem ko smo pluli po vodah pred Stockholmom in sedeli in razpravljali o nastalem položaju. Pozvali ste me, naj preučim možnost izvolitve Joséja Manuela Barrosa, ki ga je imenoval Evropski svet, za predsednika Komisije v drugem mandatu.
Številne zadeve, ki ste se jih dotaknili, so glavna vprašanja, ki jih želim obravnavati med švedskim predsedovanjem. Naj povem, da so za nas delovna mesta najpomembnejša. Želimo si Evropo, v kateri ima delo več ljudi. Razprava se mora začeti z vprašanjem, kako naj to dosežemo. Kakor je poudaril Joseph Daul, menim, da prek inovacij in usposabljanja; z drugimi besedami, stvari, ki v bistvu poganjajo podjetja in zaradi katerih so ljudje zaposljivi. Menim, da ima Martin Schulz prav, da moramo paziti, da se ne znajdemo v Evropi, v kateri bi konkurirali na podlagi slabih pogojev. To razpravo imamo na Švedskem, poteka pa tudi drugod po Evropi. Imeti nizko plačo ali je sploh ne imeti, to ni dobro izhodišče za spoprijemanje s konkurenco; nasprotno, samo z dobrimi pogoji se lahko spoprimemo s konkurenco prihodnosti.
Dovolite mi , da omenim nekatere druge stvari, ki so po mojem mnenju zelo pomembne za vodenje Evrope v krizi. Videl sem, kako je Komisiji - in sam menim, da je to pomembno - uspelo ubraniti načelo notranjega trga v času, ko ga številni poskušajo ogroziti in vpeljati protekcionizem. Zelo lahko je poslušati tiste, ki govorijo: "Zakaj niste rešili delovnih mest v tej državi?", ne da bi se zavedali, kaj bi se zgodilo, če bi vsi ravnali tako. Če bi jih rešili, bi v bistvu odpravili prosto trgovino in možnost za čezmejno trgovino. Tisto, kar je v osnovi ustvarilo bogastvo in blaginjo, bi se zelo hitro izgubilo, če se ne bi uprli pozivu k protekcionizmu. Menim, da sta zaščita notranjega trga in prosti pretok pomembno izhodišče za zaščito delovnih mest.
Kakor so omenili Martin Schultz, Rebecca Harms in Joseph Daul, menim, da je to tudi priložnost, da se proti temu borimo z zelenim trendom, da uvedemo gospodarstva z nizkimi emisijami, o katerih po vsem svetu govorimo kot o drugi poti za izhod iz krize. Pomembno je, kako upravljamo financiranje in kako vlagamo. Prav tako želim povedati - v tej točki se strinjam z Guyjem Verhofstadtom -, da je po švedskih izkušnjah z obvladovanjem krize v devetdesetih letih prejšnjega stoletja to mogoče le z obvladovanjem javnih financ. Izučilo me je, da se, kadar so primanjkljaji veliki in se poziva k racionalizaciji, zapostavijo ljudje z majhnimi prihodki in tisti, ki so najbolj odvisni od socialnih instituciji. Zato je politika, ki previdno ravna z javnimi financami, dobra za ljudi, ki so revni ali živijo z majhnimi prihodki.
Rebecci Harms bi rad povedal, da je za nas na Švedskem nenavadno, da se nas kritizira zaradi naših zavez pomoči. Povprečna vsota, porabljena za take zaveze v Evropi, znaša 0,4 odstotka bruto domačega proizvoda. Švedska je precej edinstvena, saj razvojni pomoči namenjamo en odstotek našega bruto domačega proizvoda. Zame sta ti zadevi povezani. Pod vodstvom našega ministra za pomoč smo opravili svojo revizijo v okviru pobud ZN. Med revizijo smo natančno analizirali, kako moramo pri našem razvojnem delu upoštevati podnebne spremembe. Z razvojnim delom ne morete nadaljevati, ne da bi obenem spremljali podnebne spremembe in njihovo vplivanje na revne predele zemlje. Zato teh vprašanj ne moremo ločiti in reči, da je to razvojna politika, tisto pa podnebna politika - nasprotno, ti vprašanji sta povezani in morata delovati skupaj.
V zvezi s Pogodbo bi Martinu Schulzu rad povedal, da je moja vloga zagotoviti učinkovito evropsko vodenje v težavnem obdobju. Državljanom, ki od nas zahtevajo ukrepanje v boju proti finančni krizi in v zvezi s podnebnimi vprašanji, moramo biti sposobni dati odgovore. Vsi smo politično dejavni in vemo, da je na področju politike tako, da naši državljani, kadar se zazremo vase in razpravljamo o imenih in vodenju, to dojamejo tako, kot da smo jim obrnili hrbet. Zazrti smo vase.
Zato bom naredil, kar v svoji vlogi lahko naredim. Evropski svet me je zadolžil, da dosežem jasen dogovor o našem sodelovanju in našem spoštovanju celovitosti Evropskega parlamenta - v skladu s Pogodbo iz Nice ali Lizbonsko pogodbo - pri našem predlaganju kandidata za mesto predsednika Komisije. V zvezi s Joséjem Manuelom Barrosom je treba povedati, da je bil v Evropskem svetu soglasno podprt, da je bil splošno znan kot kandidat in se je volivcem predstavil že pred volitvami. Seveda je to olajšalo moje delo - seveda ob upoštevanju dejstva, da bo Evropski parlament, ko boste pripravljeni sprejeti odločitev, imel priložnost, da podpre ali zavrne kandidata, ki ga je predlagal Evropski svet. Do takrat je čas za razprave, kar je, kakor vem, rekel tudi José Manuel Barroso, in za tovrsten dialog glede tega, kako naj se evropska politika razvija v prihodnjih letih. Upam, da se je o tem zdaj mogoče dogovoriti v skladu z doseženim dogovorom. To zdaj pričakujejo volivci Evrope in to nam bo omogočilo, da bomo učinkovito delovali skupaj.
Vendar upam, da bomo imeli Lizbonsko pogodbo. Treba bo opraviti potrebne prilagoditve v zvezi s sestavo Parlamenta, ki po uvedbi Lizbonske pogodbe ne bo več enaka, saj bodo določene spremembe, in enako bo treba opraviti pri Komisiji. Vendar je Evropski svet upošteval vse vidike vašega poročila - poročila gospoda Dehaena -, ki je bilo sprejeto z veliko večino. Kar zadeva Evropski svet, je Svet pred formalizacijo svoje odločitve opravil posvetovanja, pri katerih se je upošteval tudi - in to dejansko prvič - rezultat evropskih volitev, da ne omenjam dejstva, da je obstajal kandidat, ki ga je podpirala politična sila.
Nadalje, glede na gospodarsko in finančno krizo - in menim, da se bodo tisti, ki podpirajo močno Evropo in želijo močno Komisijo, nedvomno strinjali - vprašanja predsedstva Komisije ne smemo pustiti nerešenega zdaj, pred dokončno ratifikacijo Lizbonske pogodbe, ki si jo vsi želimo - vsaj večina si nas jo -, ko ne vemo, kdaj bo ta pogodba začela veljati. Ne zdi se mi preveč modro, da bi Evropsko komisijo in njeno predsedstvo pustili obviseti v zraku, medtem ko doživljamo gospodarsko krizo, finančno krizo in socialno krizo in ko so pred nami zelo pomembna pogajanja v Köbenhavnu. Kakor koli že, odločitev je odvisna od Evropskega parlamenta, jaz pa sem se pripravljen udeležiti demokratične razprave, kakor sem se je udeležil pred petimi leti.
Evropska komisija je predlagala več, vendar so naše države članice sprejele to. Rad bi vas opozoril na dejstvo, da so nekatere države članice - nič manj vplivne na začetku te krize - predlagale, da ne bi imeli načrta za usklajevanje. Druge so predlagale davčno spodbudo v višini 1 % in Evropska komisija je nemudoma predlagala spodbudo v višini 1,5 %, avtomatični stabilizatorji pa so dejansko znašali približno 5 %. Poleg tega smo sprejeli tiste pomembne odločitve v zvezi s plačilnobilančno podporo za nekatere članice zunaj evrskega območja ter dali nekaj pobud na svetovni ravni.
Zato se lahko zanesete, da bo Komisija naredila vse, kar lahko naredimo za okrepitev evropske ravni in skupnega pristopa, glede tega si bodimo na jasnem. A bodimo tudi pošteni do sebe: nismo Združene države Amerike - nismo združena nacionalna država -, zato smo seveda v različnih položajih. Ne morete od Nemčije in Latvije zahtevati, da ukrepata na enak način. V Evropi so države, ki prejemajo plačilnobilančno podporo, zato seveda ne moremo imeti enega pristopa, ki bi ustrezal vsem. Imeti moramo skupen pristop, vendar s posebnimi nacionalnimi odzivi, ker je to resničnost, s katero se soočamo v Evropi in s katero se bomo soočali v bližnji prihodnosti.
V glavnem imamo državne proračune. Zato se strinjam z vašim pristopom, da bi imeli bolj usklajen evropski načrt, namreč da se izvijemo iz te krize in vzpostavimo to vrsto pametne zelene rasti, ki si jo želimo; vendar moramo obenem sprejeti, da imamo 27 državnih proračunov, da imamo 27 ministrov za finance, da imamo poleg naše Evropske centralne banke 27 nacionalnih bank, in zelo pomembno je, da okrepimo evro in da imamo gospodarske politike in finančne politike, ki so trajnostne. Sicer bomo ogrozili evro, enega velikih uspehov evropskega združevanja.
Na tem področju ima stranka gospoda Reinfeldta - v nasprotju s tem, kar je bilo prej povedano tukaj - tudi nekaj črnih madežev iz notranje politike v preteklosti. Zadnja konzervativna švedska vlada je gospodarstvo na Švedskem vodila v razpad in socialdemokratska vlada je morala urejanju naših javnih financ nameniti 10 let. Vendar ne moremo dovoliti, da bi stare pomanjkljivosti v notranji politiki v času resne krize določale program za vso EU. Kar potrebujemo, je obsežno vlaganje v delovna mesta, usposabljanje in zeleno spremembo - ne pa da se s proračunsko disciplino anoreksičnim gospodarstvom predpiše dieta.
Tudi John Monks, generalni sekretar Evropske konfederacije sindikatov, je izrazil pomislek glede tega, da je socialni razsežnosti švedskega predsedstva namenjene tako malo pozornosti. Večinoma leporečje, pravi gospod Monks, zelo malo v smeri realnih načrtov. Moja skupina se strinja s temi pomisleki, ki vključujejo tudi sindikalne pravice delavcev, kakor je v svojem govoru omenil Martin Schulz. Pogoji delavcev so se po sodbi v zadevi Laval in po sodbah v zadevah Viking, Rüffert in Luksemburg poslabšali. Njihove pravice so se zmanjšale.
(FR) Gospod predsednik, soočeni smo z dvema vprašanjema. Prvo vprašanje je kriza. Kakor vsi vemo, potrebujemo dosleden in skupen odziv na gospodarsko in socialno krizo, torej Evropski načrt za oživitev gospodarstva, da se poveča vlaganje in podpre zaposlovanje. Evropa mora danes res pokazati, da je bolj pozorna do naših sodržavljanov in da jim je bližje, ko gre za težave, s katerimi se ti soočajo. Bolj mora pomagati tistim, ki so prizadeti zaradi krize. S tega vidika je položaj nujen.
Tema dvema glavnima vprašanjema se pridružuje tudi demokratična zahteva, ki zadeva postopek, za katerega ste odgovorni vi, švedsko predsedstvo. Cecilia Malmström - ki jo danes z veseljem pozdravljam - bolje kot kdor koli ve, da je v zvezi s postopkom imenovanja nekaj zelo pomembnih razlik med Pogodbo iz Nice in Lizbonsko pogodbo: navadna večina na eni strani in kvalificirana večina na drugi; imenovanje na eni strani in predlaganje na drugi; in različno število komisarjev, odvisno od pogodbe. Kar zadeva mene, dejansko zahtevam, da zagotovite spoštovanje duha in črke pogodb. To sodi na vaše področje in je zelo pomembno za verodostojnost naših institucij. Vnaprej se vam zahvaljujem.
(SV) Gospod predsednik, čestitke za vaše imenovanje. Najprej bi rad pohvalil vlado za njeno odkrito zavezo do regije Baltskega morja in upam, da bomo pri tem dosegli napredek. Izredno dobro tudi izbirate besede o podnebnih spremembah. Zdaj bi seveda rad videl, da se te besede uresničijo. Pogosto pravite, da Evropa in Švedska prispevata samo majhen delež k svetovnim emisijam, ampak če v državah članicah EU prebiva zgolj osem odstotkov svetovnega prebivalstva, te države pa prispevajo 30 odstotkov emisij, potem je naša odgovornost tudi to, da velik delež dela v zvezi s podnebjem vzamemo resno. Tukaj pogrešam konkretne informacije.
Potem bi rad omenil tudi stockholmski program in sporazum Acta. V zvezi s sporazumom Acta moramo zagotoviti odprtost. Nemško ustavno sodišče je povedalo, da morajo države imeti več vpliva, da morajo parlamenti imeti več vpliva. V pogajanjih o sporazumu Acta potrebujemo odprtost. Nadzora se ne moremo lotiti enostransko. Enako velja za moj domači kraj in stockholmski program. Naj to postane ime, ki se povezuje s prehodom EU s preganjavice pred teroristi na človekove svoboščine in pravice ter s krepitvijo azilnega prava in varstva zasebnosti. Potem bomo dosegli napredek.
Gospod predsednik, rada bi čestitala švedskemu predsedstvu za to, da je dalo prednost gospodarskim izzivom. V času gospodarske negotovosti je naša sposobnost, da se soočimo s katerim koli drugim našim izzivom, očitno manjša. Prav imate, da dajete prednost potrebi po ponovni vzpostavitvi javnih financ: izredno visoke ravni javnega dolga predstavljajo velike in dolgotrajne grožnje, ki nas utegnejo spremljati še desetletja, če se z njimi ne bomo spoprijeli zdaj. Vendar je sanacija finančnih institucij ključna tudi za to, da se ponovno vzpostavi zaupanje potrošnikov in povrne gospodarska rast, kaj šele denar davkoplačevalcev.
Politično se seveda strinjam z mnenjem predsedstva o dveh velikih krizah - gospodarski krizi in podnebni krizi - in seveda sta to prednostni vprašanji. Vendar, kje je analiza? Gospodarske krize in podnebne krize ni vnaprej določila usoda. Krizi izvirata iz političnih odločitev, ki so bile sprejete. To je dobro, ker pomeni, da s političnimi odločitvami krizi lahko tudi rešimo - vendar ne vidim nobenega znaka, da bi se predsedstvo odločilo za drugačne politike. To je ista gospodarska politika, ki ne upošteva družbenih ali okoljskih pomislekov.
Jaz in veliko naših državljanov v programu pogrešamo pravice delavcev, ki so se v središču pozornosti znašle po sodnih odločbah, in socialna vprašanja, na katera ne dobimo odgovorov. Prav tako nismo slišali ničesar o splošno znani napredni politiki enakosti. V zvezi s stockholmskim programom se govori, da naj bi vzpostavil varnost, vendar v praksi nastaja država "velikega brata", ki ogroža človekovo zasebnost. Nikakor ne moremo sprejeti omejitev pravic do azila ali omejitev pravic, ki jih imamo kot svobodni državljani, v tem programu. Potrebujemo človeško azilno politiko in politiko priseljevanja.
Ustvarjalni umetniki in zlasti svobodni pisatelji bodo imeli vlogo pri opredeljevanju vrednot te nove Evrope. Njihova necenzurirana domišljija bo sposobna zapreti birokratskega duha, ki namerava uničiti demokracijo, nazaj v njegovo steklenico. Konec koncev, ob rojstvu družbene spremembe so prisotne vznemirljive zamisli. Tisti, ki lahko ponudijo vizije upanja, s katerimi lahko prodrejo v misli ljudi - Švedi so bili v preteklosti pri tem še posebej dobri in v zvezi s tem popolnoma zaupam moji nekdanji kolegici Cecilii Malmström -, lahko tudi spodbudijo zanimanje ljudi za družbenopolitične zadeve.
Tako sem se namerno izrazil v zadnjem odstavku svoje nove knjige na začetku te zadnje volilne kampanje, ki je s seboj prinesla velike spremembe in je povezana s precejšnjo mero upanja, da boste predvsem vi s Švedske s svojo čudovito demokratično tradicijo in preglednostjo zdaj prepoznali znamenja časa. Ne samo, da se soočamo z gospodarsko krizo - in tu so se Švedi izkazali za preudarne s tem, da so jo v veliki meri preprečili -, temveč imamo opraviti tudi z dokaj zloveščim premikom v desno. Zato sem trdno prepričan, da se moramo demokrati družno zavzeti za resnično preglednost in da moramo zlasti držati skupaj v boju proti skrajni desnici.
Pomembno je tudi, da te rešitve niso v prid našim državljanom samo danes in jutri, temveč da zagotavljajo tudi prihodnost naših otrok. Zato je tako zelo pomembno, da še naprej gradimo na trajnostnem gospodarstvu in preprečevanju sprememb podnebja. Dobro je, da temu dajete tolikšno prednost v svojem programu. Iskreno upam, da bodo vaša prizadevanja na teh področjih pomagala zbližati države članice in da vam bo pri pripravah na konferenco v Köbenhavnu uspelo prepričati tudi največje akterje na svetovnem prizorišču, da dejansko prevzamejo svojo vlogo pri iskanju rešitve za spremembe podnebja.
Omenili ste, da bo ta postopek širitve počasnejši, kot bi si številni na obeh straneh želeli. Vendar je zelo pomembno, da se dajo jasni znaki. Od švedskega predsedstva pričakujem predvsem pomoč ljudem v jugovzhodni Evropi pri odpravljanju težav, s katerimi se soočajo tam - vključno z medvladnimi težavami -, tako da bodo ti ljudje imeli upanje, da pot v Evropo ne bo prekinjena, temveč da je še naprej mogoče napredovati, čeprav utegne trajati nekoliko dlje. Vendar morajo te države seveda opraviti ustrezne priprave.
Drugič, rad bi se dotaknil še ene teme, ki ste jo omenili, namreč vprašanja prestrukturiranja gospodarstva ter povezovanja gospodarske politike in okolja. Povedano je že bilo, da vas pri tem v celoti podpiramo. Menim, da je to pomembna naloga za Evropo. Res je, da smo v zvezi s tem daleč spredaj, vendar moramo še veliko narediti. Obenem narašča tudi brezposelnost. Raven brezposelnosti, ki jo vidimo danes v Evropi, še ni dosegla svojega vrhunca. Na žalost bo še slabše.
Predvsem nordijske države imajo veliko dobrih primerov aktivne politike trga dela. Ne kot EU ne kot posamezne države članice ne moremo ustvarjati delovnih mest, lahko pa pomagamo ljudem, ki so izgubili svoja delovna mesta, da čim prej ponovno najdejo delo. To je tisto, kar razumemo pod socialno Evropo - ta aktivna politika trga dela, ki jo potrebujemo v posameznih državah članicah in o kateri morata Evropska unija in zlasti Svet poslati jasno sporočilo. Končni rezultat zelenega prestrukturiranja gospodarstva bo nižja, ne višja brezposelnost. To je tisto, kar zahtevamo.
Predsednik sveta, nekaj pomembnih točk. Tudi svoje kolege v Svetu morate prepričati, da je protekcionizem vreden zgražanja. Moč EU je v njenih odprtih mejah in prosti trgovini. Državne subvencije za reševanje avtomobilske industrije niso rešitev. Finančna kriza zahteva nov svetovni red, vendar morajo biti predpisi uravnoteženi in ne smejo biti prekomerni. To jesen mora EU, kakor so omenili nekateri tukaj, priti nekoliko bližje spodobni azilni politiki. Energetska politika zahteva, kakor so povedali nekateri, tako realizem kot solidarnost. Nobenih novih plinskih kriz, nobene enostranske odvisnosti. Internet je bil pomembna tema v volilni kampanji. Tukaj ima Švedska veliko odgovornost, da uspešno dokonča tako imenovani telekomunikacijski sveženj. Pravna država mora veljati tudi v virtualnem svetu.
Evropska unija mora biti dovolj pogumna za to, da predloži predlog ne samo o zmanjšanju emisij v EU, temveč tudi o načelu porazdelitve bremena, v skladu s katerim morajo vse industrijske države zmanjšati emisije v skladu s smernicami Medvladnega foruma o podnebnih spremembah (IPCC). Najpomembnejše je, da dosežemo cilje zmanjšanja emisij za leto 2020. Drugič, treba je spoznati, da se države v razvoju ne bodo mogle prilagoditi sistemu ustreznih mejnih vrednosti emisij, če jim ne bomo finančno pomagali na povsem novi ravni, EU pa bi morala imeti možnost, da predlaga tudi to.
(DA) Gospod predsednik, pri branju programa švedskega predsedstva sta mojo pozornost vzbudili dve stvari. Prva stvar so vse obljube o tem, da bo EU uporabljena za to, da se bo ustvarilo boljše gospodarstvo za reševanje podnebnih in drugih težav, ni pa niti ene same besede o težavah, ki jih ustvarja EU - težavah, ki jih je EU povzročila na naših trgih dela, težavah, ki jih je EU povzročila v našem ribiškem sektorju, v našem gospodarstvu, v povezavi z bojem proti kriminalu in še bi lahko našteval. To je prva pomembna ugotovitev, do katere lahko pridemo med branjem programa švedskega predsedstva - da EU predstavlja samo rešitve in da EU ni težava. To pove več o švedskem predsedstvu kot o EU. Druga stvar je, da ni nikjer omenjeno, da bo 2. oktober eden najpomembnejših dni v vsej zgodovini EU in da bo to v času švedskega predsedovanja. Seveda mislim na drugi referendum. Niti besede ni o tem, kako bo švedsko predsedstvo zagotovilo, da se bodo tako imenovana jamstva, dana Ircem, tudi obravnavala kot taka. Že pred tem smo videli, kako so bili ljudje prevarani - prevarani v zvezi z referendumi in prevarani v zvezi z demokracijo. Kako bo švedsko predsedstvo zagotovilo, da se to ne bo ponovilo?
Predstavili ste svoj program, ki je zelo ambiciozen. Vendar bi vas rad pozval k premisleku, ali bi bila Švedska dovolj pogumna, da bi se, predvsem po izkušnji s krizo na finančnih trgih, odločila za prevzem evra - še posebej, ker ste rekli, da je treba upoštevati Pakt za stabilnost in rast. Vi seveda nimate klavzule o izvzetju kot na primer Združeno kraljestvo in Danska in vse pogoje izpolnjujete že zdaj. Ali boste med svojim predsedovanjem dovolj pogumni, da boste nadalje stabilizirali Evropo in postali članica evrskega območja?
Predsednik vlade, strinjam se z vašim dajanjem prednosti podnebni politiki in strategiji za regijo Baltskega morja, vendar imam v zvezi z vašim programom v pisni obliki prošnjo: prosim, boju proti krizi na finančnih trgih namenite več pozornosti, kot je predlagate. Noben od drugih projektov ne bo imel možnosti, če kriza na finančnih trgih in v gospodarstvu ne bo čim prej rešena. Za to potrebujemo jasna pravila. Ne zadostuje, če londonski City ponovno določi smer. V socialnem tržnem gospodarstvu potrebujemo jasna pravila, ker tržno gospodarstvo brez pravil ne more delovati in ne bo prejelo večinske podpore. Zato bi morali ponovno premisliti - čeprav v celoti podpiramo vaš program -, ali premagovanju krize na finančnih trgih ne bi dali več prednosti, kot ste je do zdaj. Najlepša hvala in vso srečo v težkih prelomnih časih.
Danes poteka srečanje ministrov v Stockholmu, na katerem ministri razpravljajo o stockholmskem programu. Dobro je to, da je to strategija za zakonodajo, ki naj bi se zdaj pripravila. Dele predloga smo dolgo pričakovali. Upam, da se bo končno ratificirala Evropska konvencija o človekovih pravicah - otrokovih pravicah in pravicah žrtev kaznivih dejanj. Iz tega lahko naredimo nekaj resnično dobrega, vendar ima to tudi slabe strani; namreč grožnjo odprti družbi, ki jo vsebuje stockholmski program.
Pred grožnjami naši odprti družbi se je treba ubraniti z metodami odprte družbe. Del vsebine stockholmskega programa ni liberalen in ni človeški ali daljnoviden. Evidentiranje naših potovanj, množično shranjevanje osebnih podatkov in sistematično spremljanje gospodarskih transakcij, to ni liberalno in ni strpno ali daljnovidno. Naj Stockholm pomeni odprtost, svobodo in strpnost, ne pa evidentiranje, nadzor in nestrpnost. Sicer pa menim, da moramo prenehati opravljati naše delo v Strasbourgu.
Sistem je razpadel in treba ga je temeljito reformirati. Finančne institucije že zavračajo predpise, ki jih potrebujemo za to, da preprečimo zlom v prihodnosti. Potrebujemo več združevanja naših socialnih in gospodarskih, podnebnih in energetskih politik z namenom, da se ohranijo in ustvarijo delovna mesta in zagotovijo dostojni življenjski in delovni pogoji. Potrebujemo napredek na decembrskem vrhu o podnebnih spremembah. Potrebujemo, zdaj bolj kot kdaj koli prej, ponovno zavezo razvojnim ciljem tisočletja in, še bolj neodložljivo, gospod predsednik Sveta, obžalujem, da niste pozvali k takojšnjemu prenehanju obleganja Gaze ali pokazali nobene želje, da bi ponovno okrepili prizadevanja za mir skupaj s predsednikom Obamo.
Kot poslanec z Irske bi Parlament rad opomnil, da je politična ironija lastnost, ki se na Irskem zelo ceni. Jonathan Swift, avtor Guliverjevih potovanj, je britanski vladi nekoč predlagal, naj revščino na Irskem odpravi tako, da nas spodbudi k temu, da jemo lastne otroke. No, mislim, da Irci zgodovinske ironije Stranke za neodvisnost Združenega kraljestva, ki predlaga, da bi prišla na Irsko podpret kampanjo za neodvisnost Združenega kraljestva od Evropske unije, ne bodo dojeli kot nekaj, čemur bi se ravno krohotali. To bo prizor, gospod Nigel Farage, oblečen v svojo zastavo Združenega kraljestva in s škratovskim klobukom, z roko v roki z Gerryjem Adamsom, nekdanjim voditeljem IRE, in Joem Higginsom, mojim kolegom nekje tu zadaj, bodo skupaj pozivali, naj glasujemo proti Lizbonski pogodbi, vsak s svojim spornim programom, ki so ga prepisali drug od drugega. Prepričan sem, da bodo Irci temu cirkusu povedali isto, kot so Libertas: poberite se!
(ET) Gospe in gospodje, kot predstavnik Estonije, ene od sosed Švedske, s katero je Estonija povezana prek Baltskega morja, bi rad opozoril na eno od prednostnih nalog predsedstva, namreč strategijo za regijo Baltskega morja. Strategija, ki se je začela ob dejavnem sodelovanju mojega kolega socialnega demokrata iz prejšnjega parlamenta, sedanjega estonskega predsednika Toomasa Hendrika Ilvesa, je zelo pomembna za vso Evropo in rad bi se zahvalil predsedstvu za to, da jo je vključil med prednostne naloge.
To je tudi dober primer za to, kako lahko pobude, ki jih predlagajo poslanci Parlamenta, dosežejo konkretne rezultate. Švedsko predsedstvo bi rad pozval k izvajanju strategije za regijo Baltskega morja, za kar je zdaj redka priložnost. V ta namen moramo zagotoviti sredstva za trenutno prazno proračunsko vrstico v proračunu EU. Upam, da bo strategija potrjena v Evropskem svetu med švedskim predsedovanjem. Zame sta pomembni še dve drugi področji: kot nekdanji minister za finance menim, da sta reševanje gospodarske krize in izvajanje preglednosti v finančnem sektorju zelo pomembna ... (Govor je bil prekinjen)
(LV) Gospod predsednik, gospod Barroso, gospod Reinfeldt, najprej bi rad čestital švedski vladi za cilje, ki jih je določila za svoje predsedstvo. To ni enostavno obdobje za Evropo; polno je izzivov. Od številnih pomembnih prednostnih nalog, ki jih je Švedska določila za svoje predsedstvo, bi rad opozoril na strategijo Evropske unije za regijo Baltskega morja in zlasti na tisti del strategije, ki je povezan z varnostjo na energetskem trgu. Skupna varnost za energetski trg v Evropi ne bo mogoča, dokler v Evropi obstajajo razdeljeni in med seboj ločeni trgi tako z električno energijo kot s plinom. Iz zgodovinskih razlogov je ta težava še posebej izrazita v regiji Baltskega morja. Za rešitev te težave in razpršitev tveganja, povezanega z oskrbo z energijo, potrebujemo skupno energetsko politiko Evropske unije. Taka politika ne sme temeljiti samo na energetski učinkovitosti in obnovljivih virih, temveč tudi na vzpostavitvi skupnega trga z električno energijo in plinom z delujočimi medsebojnimi povezavami. Strategija Evropske unije za regijo Baltskega morja je korak v pravo smer. Njen cilj je postopno povezati energetske trge v regiji, odpraviti pomanjkljivosti v medsebojnih povezavah in vzpostaviti skupne tržne mehanizme. Zapuščina zasedbe Sovjetske unije v regiji Baltskega morja je razdeljen in delno ločen trg, ki povečuje naše tveganje pri oskrbi z energijo. Naš izziv za prihodnost je spremeniti te razmere in s tem spodbuditi našo skupno varnost preskrbe z energijo. Švedskemu predsedstvu želim vso srečo pri odločnem začetku opravljanja te pomembne naloge. Zahvaljujem se vam za pozornost.
Seveda je bila tukaj izpostavljena gospodarska kriza. Velike poslovne skupine, velike družbe vedno dobijo pozornost. Rad bi poudaril, da se je treba med razpravljanjem o finančnih zadevah spomniti tudi na majhne zveste izvajalce. Prav tako bi rad izpostavil posebne vrednote strategije za regijo Baltskega morja. Menim, da bi strategija za regijo Baltskega morja lahko povečala legitimnost celotne EU. Največje celinsko morje v Evropi je mogoče rešiti in ga je treba rešiti. Strategija za regijo Baltskega morja lahko pomaga tudi pri preverjanju trendov na področju kriminala in trgovanja. Tudi to je pomembno okoljsko vprašanje, za katerega bi lahko rekli, da zahteva svojo konferenco v Köbenhavnu.
Dovolite mi, da poudarim samo eno zadevo, predsednik vlade Reinfeldt. Nujno se moramo osredotočiti na eno od glavnih prednostnih nalog, namreč na agresiven načrt za prihodnost avtomobilske industrije v Evropski uniji. Po mojem mnenju takšnega načrta do zdaj nismo imeli ali pa vsaj ni zadostoval in menim, da se boste o tem strinjali z nami. Vsekakor ni prepozno. Načrt za reševanje Opla je v polnem teku, svet in celo Evropa pa se nista znebila demonov protekcionizma. Demoni dremajo pod površjem in švedska družba je prav toliko prizadeta, kot smo mi v Belgiji, prav toliko kot so v Franciji, Nemčiji in na Slovaškem. Vsi smo v istem čolnu.
K temu moramo pristopiti s solidarnostjo drug do drugega, usklajeno in ne vsak zase ter brez poskusov, da bi drug drugemu pristrigli peruti. Gospod predsednik, menim, da imate tukaj edinstveno priložnost za sodelovanje s predsednikom Komisije - to je tudi jasen signal za Komisijo - pri pripravi skupnega načrta, skupnega načrta, gospod Barroso, za prihodnost naših tovarn avtomobilov, s katerim boste te tovarne pripeljali v 21. stoletje.
(HU) Naše mnenje je, da je Švedska sopomenka za Evropo. Ta država je dom blaginje, varnosti in svobode, kjer so vprašanja človekovih pravic in svoboščin prav toliko pomembna kot gospodarska vprašanja in vprašanja sprememb podnebja. Potem pa imamo parlament države članice EU, ki je 30. junija 2009 sprejel zakon o jeziku, ki določa, da bo kdor koli, vključno z vsemi vami, najverjetneje plačal globo v višini 5 000 EUR, če glavnega mesta te države ne bo imenoval z njegovim imenom v uradnem jeziku te države, Bratislava, ampak bo uporabil njegovo nemško ime, Presburg, ali madžarsko ime, Pozsony. V obrazložitvenem memorandumu k spremembi zakona o jeziku je navedeno, da ima varstvo nacionalnega jezika v določenih primerih prednost pred svobodo govora in pravico do zasebnosti. Evropska unija, ki sprejme tak zakon, ni več Evropa svobode. Švedsko predsedstvo pozivam, naj naredi vse, kar je v njegovi moči, da zagotovi, da se ta zakon razveljavi in da ga slovaški voditelj države ne podpiše.
(HU) Rada bi vas opozorila na dve prednostni nalogi švedskega predsedstva, za kateri sem vesela, da sta na tem seznamu. Prva od teh prednostnih nalog je jasno nasprotovanje diskriminaciji, rasizmu, antisemitizmu, ksenofobiji in homofobiji. Menim, da pomen tega vprašanja še posebej poudarja dejstvo, da smo videli, kako očitna je bila raven podpore skrajni desnici v več evropskih državah med volitvami v Evropski parlament. Zaradi tega je odgovornost vsakega od nas, vključno s Parlamentom in sedanjim predsedstvom, da zagotovi, da se najranljivejši ne znajdejo v negotovem položaju. Predvsem moramo narediti vse, da zagotovimo, da ne bo sodelovanja med strankami, ki se izrekajo za demokratične, in strankami skrajnežev. Zelo dober primer tega je danes že večkrat omenjeni slovaški zakon o jeziku, ki je skrajno diskriminatoren, kakor je bilo opisano. Druga prednostna naloga, ki bi jo rada pozdravila, je niz evropskih ukrepov, ki naj bi se sprejeli in so namenjeni vključevanju romskih skupnosti.
(PL) Gospod predsednik, nadaljevanje širitve Evropske unije in prihodnost Lizbonske pogodbe sta med cilji švedskega predsedstva. Nemško ustavno sodišče je nedavno razsodilo, da se Lizbonska pogodba lahko sprejme samo pod pogojem, da se zaščiti nadrejenost nemškega zveznega parlamenta in nemškega zveznega sveta, kar postavlja pod vprašaj zamisel o evropskem federalizmu. Lizbonska pogodba se je torej izkazala za pravno pošast, česar niso opazili samo Nemci, ampak tudi Irci na referendumu ter predsednika Češke in Poljske. V zvezi s tem bi švedsko predsedstvo moralo sprožiti vseevropsko razpravo o vlogi nacionalnih parlamentov vseh 27 držav članic in razviti nov model sodelovanja med samostojnimi evropskimi narodi.
(MT) Tudi jaz bi se predsedniku vlade Reinfeldtu rad zahvalil, ker ostaja z nami čisto do konca te razprave. Od predsedstva pričakujemo izvajanje treh pomembnih prednostnih nalog. Prva je stockholmski program o območju pravice, svobode in varnosti. Zagotoviti moramo, da se čim prej doseže sporazum o tem programu. Druga prednostna naloga je izvajanje Pakta o priseljevanju in azilu. Od vas, predsednik vlade, pričakujemo, da boste zagotovili izvajanje Pakta, ki je bil dogovorjen lani. Tretjič, prejšnji mesec je bil med zasedanjem Evropskega sveta dosežen sporazum glede pilotnega projekta za porazdelitev bremena na področju priseljevanja. Pred vami je veliko dela, predsednik vlade, in mi, skupaj z našim predsednikom, vas bomo pozorno spremljali, da bomo zagotovili, da bo to delo opravljeno.
Obžalovanja vredno je, da se švedsko predsedstvo umika v neformalen in sporen okvir skupine G20. Žalostno je, da je EU - ta lokomotiva sveta, kakor pravi gospod Barroso, ki je navedel generalnega sekretarja ZN - brez vodstva in da nima nobene strateške vizije na tem področju v času, ko predsednik Obama razglaša svojo zavezo globalnemu upravljanju. Namesto tega smo na naši strani slišali le papeža, ki vztraja pri tem, da je treba nujno reorganizirati Varnostni svet ZN in institucije Bretton Woods.
V zvezi s tem bi rad poudaril, da se bomo mi kot Evropska unija in Švedska kot predsedstvo v naslednjih šestih mesecih morali spoprijeti s težavami v zvezi z nespoštovanjem človekovih pravic v Belorusiji. Trije podjetniki, gospod Awtuchowicz, gospod Leonov in gospod Osipienko, so zdaj že šest mesecev pridržani in niso mogli doseči pravične sodbe. Od 12 mladih aktivistov, ki so se udeležili demonstracij januarja 2008, jih je 11 dobilo zaporne kazni, eden pa je bil pred nekaj dnevi obsojen na leto zapora. Predsednik vlade, v naslednjih šestih mesecih, prosim, namenite pozornost vprašanju kršitev človekovih pravic v Belorusiji.
Vem, da čakate na glasovanje. Dovolite mi, da se vam zahvalim za to, da ste zelo dobro predstavljali svoje zadevne strankarske skupine. Seznanil sem se z vašo vnemo in pričakovanji, ki jih imate v zvezi s švedskim predsedstvom, vašo željo, da bi bilo predsedstvo večja gonilna sila pri pogajanjih v zvezi s podnebjem in da bi sprejelo ukrepe za boj proti finančni krizi in gospodarski recesiji. Vi ste se seznanili z našo strategijo za regijo Baltskega morja, našim stockholmskim programom, našimi nadaljnjimi prizadevanji, da se doseže napredek pri vprašanju širitve, in rad bi se vam vsem zahvalil za podporo, ki jo uživamo pri tem.
Čeprav je švedsko predsedstvo pri predstavitvi svojega programa omenilo ljudstvo in težave brezposelnosti, ni omenilo niti enega ukrepa, s katerim bi spremenilo obstoječe politike, ki so te težave povzročile. Ravno nasprotno. Poudarilo je zlasti politiko svobodne konkurence na najširšem obsegu področij, vključno s storitvami in zunanjo trgovino. Vse je stavilo na oživitev finančnih trgov, nadaljevanje vzorcev Pakta za stabilnost in obrambo neoliberalizma, kar bo zagotovo privedlo do novih napadov na socialne pravice in pravice delavcev.
Prav tako ni pozabilo vztrajati na novem referendumu na Irskem o osnutku Lizbonske pogodbe, ki je že predviden za 2. oktober, kar predstavlja nadaljnje izsiljevanje irskega ljudstva z namenom pospešenega uničenja javnih storitev in krčenja socialnih pravic, vključno s področji socialne varnosti, zdravja, vode, socialne zaščite in pravic delavcev. Ni težko predvideti, da bo predložilo nove predloge direktiv, ki bodo skušale povzeti enaka načela kot predlogi, ki so bili zavrnjeni v prejšnjem parlamentarnem obdobju.
v pisni obliki. - (HU) Pozdravljam prihajajoče predsedstvo in želim izraziti upanje, da bo Švedska kot tretja članica trojke Sveta nadaljevala z delom, ki je bilo začeto med češkim in francoskim predsedstvom na področju socialnega vključevanja Romov. Delo odhajajočega češkega predsedstva so ovirali številni dejavniki, toda kar zadeva vprašanja Romov, je celotna slika kljub vsemu pozitivna. Pravzaprav se je romska platforma prvič sestala aprila v Pragi, junija pa je Evropski Svet okrepil svoje splošne cilje in Romom ponudil enake možnosti, ko je Komisijo in države članice pozval k boju proti revščini in socialni izključenosti, ki jo Romi doživljajo.
V istem dokumentu je Svet sprejel osnovna skupna načela, opredeljena v Pragi, za doseganje socialne vključenosti Romov in pozval oblikovalce javne politike, da ta načela upoštevajo in ravnajo skladno z njimi. Na podlagi rezultatov, ki jih je trojka dosegla do zdaj, upam, da bo švedsko predsedstvo vprašanjem Romov posvetilo večjo pozornost, kot so je bila deležna prej. Na primer, upam, da bosta prihajajoča konferenca o vključujočem trgu dela, ki bo oktobra, in vrh o enakih možnostih, predviden za november, obravnavala vprašanje največje manjšine v Evropi kot najbolj prednostno. Po številu prebivalcev je dejansko veliko večja kot populacija, ki živi v baltski regiji in jo to predsedstvo šteje za prednostno. Upam tudi, da bo šlo švedsko predsedstvo dlje od teoretičnih pristopov, ki so že sprejeti, in preko organizacijskih vprašanj, ki so že odločena, ter začelo uvajati konkretne ukrepe, s katerimi bo te okvire dejansko spremenilo v prakso.
EU se danes sooča z ogromnimi izzivi: gospodarska in finančna kriza, zaskrbljujoče povečanje brezposelnosti in podnebne spremembe. Stopnja brezposelnosti v EU je trenutno 8,9 %, tveganju revščine pa je izpostavljenih 19 % mlajših od 16 let in 19 % starejših ljudi. Ljudje izgubljajo zaposlitev, številna podjetja gredo v stečaj, nacionalni proračuni pa beležijo ogromen primanjkljaj. Švedsko predsedstvo EU ima izjemno veliko odgovornost do svojih državljanov. Povrniti mora njihovo upanje v dostojno življenje in postaviti temelje za oživitev gospodarstva tako, da poskrbi, da napnemo sile vsi skupaj. Ukrepi, kot so povečanje energetske učinkovitosti, uporaba energije iz obnovljivih virov in izboljšanje energetske varnosti EU, sodijo med prednostne naloge švedskega predsedstva. Upam, da bo švedsko predsedstvo EU zaznamovalo dobo blaginje in zagotovilo obdobje gospodarske rasti za naslednjih 40-50 let. Verjamem, da moramo zdaj bolj kot kdaj koli prej vlagati v izobraževanje, raziskave, energetsko učinkovitost in predvsem ljudi. Švedska slovi po svojih socialnih politikah in visokem življenjskem standardu. Zato vam želim skupaj s kolegi poslanci v Evropskem parlamentu in vsemi državljani Evrope zaželeti veliko uspeha. Upamo, da bo ta mandat odskočna deska za novo prihodnost.
v pisni obliki. - (EL) Prednostne naloge švedskega predsedstva zaznamujejo stopnjevanje protiljudskega napada EU, katerega cilj je zavarovati neprekinjeno dobičkonosnost poenotenja kapitala na ravni EU tako, da breme kapitalistične recesije preložijo na delavski razred in običajne ljudi. Švedsko predsedstvo želi pospešiti kapitalistična prestrukturiranja v okviru Lizbonske pogodbe. V samem središču tega napada proti delavcem so zmanjšanja plač in pokojnin, popolno uničenje delovnih odnosov, pravic delavcev, socialne zaščite in zavarovalnih sistemov ter še večja komercializacija zdravja in izobraževanja.
Mislim, da vsi veste, da je Evropska unija zavzela zelo trdno in načelno stališče v zvezi s temi dogodki. Ponovili smo, da je izvajanje volitev vprašanje, ki ga morajo iranske oblasti zares raziskati in razjasniti. Prav tako smo podali zelo jasen odgovor na to, kar smo videli, da se dogaja na ulicah Teherana. Obsodili smo represivne vladne ukrepe, nasilje in uporabo sile proti mirnim demonstracijam, ki smo jih videli; obsojamo represivne vladne ukrepe proti novinarjem, medijem, komunikacijam in protestnikom. Ti so v nasprotju ne le z normami in vrednotami, ki jih zastopamo, temveč seveda tudi z željami po bolj odprti in k reformam usmerjeni družbi, ki so jih izrazili številni Iranci.
Preden zaključim, mi dovolite, da omenim samo eno vprašanje, s katerim se kar veliko ukvarjamo, namreč iranske oblasti so pridržale več oseb, ki so člani evropskih misij, kot tudi nekaj evropskih državljanov. V zvezi s tem smo v stalnem stiku z iranskimi oblastmi. Po našem mnenju so možne obtožbe proti njim brez osnove in lahko vam zagotovim, da bomo še naprej na vse mogoče načine sodelovali z iranskimi oblastmi, dokler se ta vprašanja ne rešijo zadovoljivo - to pomeni, dokler se te osebe ne izpustijo.
članica Komisije. - Gospod predsednik, tokrat imam prvo priložnost, da čestitam vsem poslancem za njihovo izvolitev v novi Evropski parlament. V imenu Komisije lahko povem, da se zelo veselimo tvornega sodelovanja z vami, med drugim tudi pri nekaterih najbolj perečih mednarodnih izzivih, s katerimi se soočamo, med katere nedvomno sodi tudi tema današnje razprave. Moja kolegica Benita Ferrero-Waldner je ta teden na poti, zato sem se ponudila in z veseljem sprejela priložnost, da danes spregovorim pred Parlamentom v njenem imenu.
Povsem podpiramo izjave in stališča, ki so jih do zdaj zavzeli predsedstvo, Svet in Komisija, toda Svet prosimo tudi, da zagotovi, da države članice EU in njihovi veleposlaniki v Teheranu ravnajo povsem skladno s smernicami EU o zagovornikih človekovih pravic in preprečevanju mučenja. Komisiji moramo pokazati tudi, da vztrajamo pri tem, da se uporabijo vsa sredstva, ki so na voljo. Podpreti in okrepiti moramo organizacije civilne družbe v Iranu, predvsem prek evropskega instrumenta za demokracijo in človekove pravice, in napeti vse sile, da obnovimo sodelovanje z iransko civilno družbo na nespornih področjih, kot so boj proti trgovini s prepovedanimi drogami, vprašanja beguncev, akademske izmenjave in obiski novinarjev v Evropi, če omenim le nekatere. Lahko bi pomagale spodbujati stike med ljudmi in privedle do večje svobode izražanja v državi. Pritisk na človekove pravice, da, vendar ne osamitev! Dialog, četudi zelo težaven dialog.
Preživljamo zelo težko in napeto obdobje z Iranom. Ključno jedrsko vprašanje je odloženo in postavljamo vprašanje: kakšna je pot naprej? Sankcije so eden izmed možnih ukrepov, ki se preučujejo. Resnično verjamemo, da mora Unija najti način, da ponovno vzpostavi dialog z Iranom o vseh teh vprašanjih. Še nikoli ni bilo tako nujno najti načine za vzpostavitev svežega zaupanja in ustvariti močne diplomatske procese. Svetu in Komisiji moramo pri njunih prizadevanjih nuditi vso podporo. V Evropskem parlamentu pa moramo nadaljevati s prizadevanji za krepitev parlamentarno diplomatskega vidika naših odnosov z Iranom prek okrepljenih povezav z iranskim parlamentom.
v imenu skupine S&D. - Gospod predsednik, kakršno koli je že mnenje ljudi o izidu iranskih volitev, ni dvoma, da je bilo na desetine - stotine - ljudi ranjenih, na desetine ubitih v protestih, ki so se odvijali po volitvah v tej državi, in kaže, da so na tisoče ljudi pridržali kot politične zapornike. Celoten Parlament bi moral zato brez oklevanja obsoditi te zlorabe človekovih pravic, kot bi moral obsoditi oviranje svobodnega novinarstva, ki je prisotno od volitev.
Kot je omenil gospod Saryusz-Wolski v zvezi s sejo Odbora za zunanje zadeve prejšnji teden, moramo priznati tudi, da je eden izmed najboljših načinov, da ugotovimo, ali so bile volitve svobodne in poštene, ta, da povabimo nadzornike volitev k spremljanju procesa. Evropska unija je to v preteklosti dobro počela. Danes moramo v tem Parlamentu povedati, da Komisija, ki nas zastopa, ni verjela, da bi lahko opravili samostojno, pošteno in nepristransko delo, zato lahko utemeljeno rečemo, da ne zaupamo v rezultate volitev.
Sočustvujemo z Iranci, ki so bili ranjeni, pridržani ali katerih človekove pravice so bile zlorabljene. Naše misli so predvsem pri njih, vendar ta Parlament naprošam tudi, da ne pozabi Iranca, ki je bil zaposlen pri britanski ambasadi. Pridržali so ga in ga povsem neutemeljeno obtožili, da je podpihoval proteste. Sočustvujemo tudi s francoskim študentom, ki so ga pridržale iranske oblasti. Pohvaliti moramo naše kolege iz švedskega predsedstva, ki so stali ob strani tem državam in zagotovili usklajeno ukrepanje Evropske unije v njenem odzivu, ter jih prosimo, naj z njim nadaljujejo.
v imenu skupine ALDE. - (NL) Iran je velika država s številnim in večinoma mladim prebivalstvom, dolgo in raznoliko zgodovino ter izjemno kulturo. Še več, Iran se nahaja na enem izmed najobčutljivejših območij na zemlji. Iz vseh teh razlogov pa tudi zaradi sočutja do soljudi pokažimo, da nam ni vseeno, kaj se dogaja v Iranu. Skupina zavezništva liberalcev in demokratov za Evropo ni pristaš spremembe režima na silo. Verjamemo pa, da morajo imeti vsi narodi na svetu, vključno z iranskim, pravico, da izberejo lastne voditelje in jih zamenjajo, ko ne izpolnjujejo več pričakovanj.
Gospe in gospodje, gospod predsednik, predsednik Sveta, Komisija, režim, ki se obrne proti lastnemu ljudstvu in mladim na tak način, izgubi vso legitimnost, ne le doma, temveč tudi mednarodno. Zato je še posebej tragično, da je do teh dramatičnih dogodkov prišlo v času, ko je predsednik Združenih držav izrazil svojo pripravljenost, da vzpostavi dialog z Iranom. Iran je tik pred tem, da zamudi zgodovinsko priložnost, da zavzame mesto na svetovnem odru, ki si ga njegova zgodovina in kultura zaslužita.
Zato mora Evropa povzdigniti glas. Vem, da je težko vzpostaviti razmerje med interesi in zaščito Irancev ter lastnimi interesi, ki niso vedno enaki. Toda četudi je zapleteno, je treba poudariti, da iranskemu narodu vsak dan izkazujemo solidarnost. Komisijo in Svet pozivam, da analizirata vlogo Nokie in Simensa ter odgovornost evropskega orožja pri zatiranju iranskega naroda. Konec koncev je nepredstavljivo, da so ravno velika evropska podjetja omogočila iranski vladi, da zatre svobodo in željo po svobodi iranskega ljudstva.
v imenu skupine ECR. - Gospod predsednik, ali vemo, da so medtem, ko sedimo tu in razpravljamo o nedavni vstaji v Iranu, več kot 50 študentskih voditeljev, protestnikov, ki so bili aretirani, iranske oblasti pripeljale ven in jih obesile, da je bilo na ulicah ubitih več kot 200 ljudi, vključno z Nedo, ki je postala mednarodni in zelo močan simbol brutalnosti fašističnega režima proti iranskemu ljudstvu? Ali medtem ko še kar uživamo v vlogi največje trgovinske partnerice iranske vlade, resnično mislimo, da je denar pomembnejši od življenj?
v imenu skupine GUE/NGL. - (DE) Gospod predsednik, Komisar, minister, gospe in gospodje, skupina Evropske združene levice/Zelene nordijske levice je zelo zaskrbljena zaradi neprekinjenega nasilja v Iranu. Tudi mi kar najstrožje obsojamo brutalno grdo ravnanje s protestniki. Izjemno zaskrbljeni smo zaradi usode številnih ljudi, ki so pridržani, in pozivamo k njihovemu takojšnjemu izpustu, prav tako pa verjamemo, da bi to moral storiti ves Evropski parlament.
Kritični smo tudi do komentarjev v medijih in vladnih krogih drugih držav, ki izkoriščajo zakonite proteste iranskih državljanov. Niti najnovejši dogodki v Iranu ne opravičujejo načrtov za vojaške ukrepe proti iranskim jedrskim objektom. Moja skupina zavrača takšne strategije. Zato pozdravljamo jasno izjavo predsednika Obame, ki Izraelu ni dal zelene luči za napad na Iran. Predsednik ZDA tudi verjame v diplomacijo. Iran je suverena država. Samo njegovo ljudstvo ima pravico odločati o spremembah svoje družbe. Vlada suverene države mora odprto sprejeti željo po spremembah in uresničiti politično rešitev.
Dne 23. oktobra 2006 je potekala velika demonstracija, katere se je udeležilo okoli 100 000 ljudi v spomin revolucije leta 1956. Organizirala jo je največja opozicijska stranka, Fidesz, ki je dobro zastopana v tem Parlamentu in je pravzaprav zmagala na letošnjih volitvah na Madžarskem. Demonstranti so bili družine srednjega razreda, starejši ljudje in otroci, brutalna madžarska policija pa je to množico brezobzirno napadla s solzivcem, gumijastimi kroglami in policisti konjeniki ter resno poškodovala več sto ljudi. Ob tem dogodku je bilo več sto ljudi nezakonito pridržanih in mučenih v zaporu.
(DA) Gospod predsednik, gospe in gospodje, Evropski parlament je velikokrat razpravljal o kršitvah človekovih pravic v Iranu in prav to počnemo tudi danes. Zgolj z besedami ne bomo spremenili grozljivega vedenja diktatorjev. Čas je za oprijemljive ukrepe. Brutalen pokol ljudi, ki so lačni svobode in so pogumno zavzeli ulice, nas mora prisiliti, da prevzamemo določeno odgovornost za strmoglavljenje tega zločinskega režima. Ta režim ne sodi v 21. stoletje. Evropske vlade morajo o iranskem režimu poročati Varnostnemu svetu ZN in zahtevati, da se storilci, predvsem Ali Hamenei in Mahmud Ahmadinedžad, pripeljejo pred mednarodno sodišče.
Prepričan sem, da nobeden izmed članov skupine ECR tukaj ne bo tako hinavski, da bi obsodil Iran zaradi uporabe nasilja pri volitvah, medtem ko je David Cameron eden od pokroviteljev organizacije Unite Against Fascism, sestavljene iz skrajnih levičarskih zločincev, ki rutinsko uporabljajo zastraševanje in nasilje proti nacionalističnim disidentom v Britaniji. Enako velja za pet laburističnih, liberalno-demokratskih in torijskih poslancev, ki jih zaznamuje sramota, ker podpirajo porabo sredstev britanskih davkoplačevalcev za podporo lastne milice, ki prekinja seje opozicije in svoje nasprotnike napada z opekami, sulicami in kladivi.
Toda bistvo, ki bi ga rad povedal, je: še tako dobronamerne in celo utemeljene kritike Irana, izražene tukaj, bodo tisti, ki jim je to res v interesu in bi imeli korist od vojaškega napada na to državo, izkoristili kot vojno propagando. Neokonzervativci, naftne družbe, gradbena podjetja in vahabijske mule iz Savdske Arabije želijo, da suvereno državo Iran uniči agresivna vojna. Celo evropski liberalci niso tako naivni, da bi nasedli ponovnim lažem o orožju za množično uničevanje, zato so človekove pravice izbrali za nov casus belli.
Ne dajte glasu tega Parlamenta vojnim hujskačem za tretji nezakonit in kontraproduktiven napad zahoda na muslimanski svet. Če pa že morate, ne prepustite vojne - ki jo bo hinavsko govorjenje opravičevalo in povzročilo, da se razplamti - običajnim pogumnim britanskim vojakom, ki so hrana za topove: 18-letnim fantom iz Merseyja in Thamesa in Tynea. Namesto njih pošljite lastne sinove, da se vrnejo domov v krstah ali brez nog, rok in razuma - ali pa se brigajte zase.
(PL) Gospod predsednik, smrt nedolžnih ljudi je vedno tragedija. Toda če umrejo zato, ker so branili vrednote, kot sta svoboda in resnica, lahko rečemo, da njihovo trpljenje ni bilo zaman - kar velja za nedavne žrtve v Iranu. Zadeve so postale zelo slabe, če režim strelja na demonstrante, pošilja nasprotnike v zapor ter jih muči in pobija. Edini vir upanja in optimizma pri teh dogodkih je v tem, da se bodo morda politiki in javno mnenje po vsem svetu zavedli prave narave iranskega režima, ki je sposoben dejanj, ki so zelo daleč od minimalnih standardov sodobnega sveta. Ta režim ima krvave roke. Tega ne smemo pozabiti in truditi se moramo, da bi spremenili razmere, ki jih ne moremo sprejeti. V takih situacijah se vedno pojavi isto vprašanje: kaj lahko storimo? Lahko recimo podpremo zahteve in predloge, ki so bili že izraženi.
Drži, da je Iran teokracija, v kateri je fundamentalizem izoblikoval svoj načrt za uveljavljanje oblasti pod pretvezo, da to počne v imenu boga. V zadnjih dneh smo videli tudi ljudi, ki so šli na ulice in dejansko vzklikali "bog je velik". Kakšna razlika! Zaradi razlike v videzu in volji, ki so jo ti ljudje izrazili, ter v odločnosti, da ne bodo nasilni, smo sprevideli, da v Iranu ljubezen do svobode in resnice, ljubezen do lastnega ljudstva ter ljubezen in spoštovanje do vseh nista mrtva.
Trideset let teokracije, trideset let sistematičnega uničevanja ljudi ni bilo dovolj, da bi izbrisali ta spomin iz src vsakega izmed nas. Temu dolgujemo zvestobo. Temu dejstvu, tej ljubezni do resnice in tej ljubezni do svobode dolgujemo brezpogojno predanost in to bi moralo okrepiti odgovornost vseh, kajti prošnja, da naj bodo evropske institucije močne, odločne in da naj se njihov glas sliši, ni v prvi vrsti zahteva Parlamenta zaradi geopolitične vidnosti, temveč kaže na to, da v kolikor zastopa politični projekt, ki ga imenujemo enotna Evropa, evropske institucije ne smejo pustiti na cedilu ljubezni do svobode in resnice, ki jo gojijo vsi tisti, ki so demonstrirali v zadnjih dneh.
Vlade EU so se preveč obotavljale pri obsojanju teh okrutnih zločinov in nalaganju odgovornosti režimu za njegovo vedenje. Če mislimo resno zaščititi pravice iranskih državljanov, moramo biti pripravljeni diktatorjem zadati resnično bolečino. Kaj to pomeni? Na primer, morali bi prepovedati potovanja v EU vsem voditeljem režima; morali bi odpoklicati naše veleposlanike iz Irana v znak našega ogorčenja; in svobodne volitve se lahko v Iranu odvijajo samo pod nadzorom ZN.
(PL) Gospod predsednik, vsekakor je nujno spremljati napredek volilnega postopka v Iranu, čeprav bi bil lahko začetek rešitve spora izjava iranskih oblasti, da bodo prenehale uporabljati silo in da bodo spustile na prostost zaprte opozicijske aktiviste, zagovornike človekovih pravic, novinarje, demonstrante in državljane drugih držav, ki jih trenutno krivijo za obstoječe razmere v Iranu. Seveda moramo absolutno spoštovati suverenost Irana, toda moramo tudi opomniti Teheran, da je dolžan spoštovati Mednarodni pakt o državljanskih in političnih pravicah.
Tudi jaz se strinjam s tem opisom - nedvomno je šlo za lažne volitve, ki so prek obsežne volilne prevare oropale te pravice večino Irancev, ki so pozivali k spremembi. Predsednik Sveta, nekaj me še posebej zanima: sredi avgusta bo potekala inavguracija "ponovno izvoljenega" gospoda Ahmadinedžada. O čem se trenutno razpravlja v Svetu in tudi v državah članicah? Ali bodo Evropska unija in države članice uradno zastopane na tej inavguraciji? Srčno upam, da ne, saj mislim, da Evropska unija ali države članice ne bi smele biti uradno zastopane po teh lažnih volitvah, in naj še tako zagovarjam nadaljnji dialog, na tej inavguraciji ne bi smel nihče uradno zastopati Evropske unije. Kakšno je vaše stališče o tem? Kako to trenutno obravnavate?
(IT) Gospod predsednik, gospe in gospodje, pri razpravi o vprašanjih zunanje politike, kot je današnje glede Irana, kot vemo, vedno obstaja tveganje majhnega zaostanka za tekočimi dogodki. Vendar ni dvoma, da lahko Evropski parlament, če to želi, igra pomembno vlogo pri spodbujanju Evrope in mednarodne skupnosti, da vzameta tekoče dogodke resno in izvedeta vse pobude, ki so potrebne, da se dejansko izvrši postopek uvedbe demokratičnega sistema v Iranu.
Po tem, ko je mednarodna skupnost pozorno spremljala obdobje po volitvah v Iranu in ulične demonstracije, ki jih je iranski režim želel zatreti z uporabo nasilja, je pomembno zagotoviti, da se ne preneha govoriti o razmerah v državi. Biti realen glede zadev ne pomeni umakniti vprašanja Irana z dnevnega reda. Na nas je tudi, da ohranimo to veliko pozornost in na švedskem predsedstvu - ki se mu zahvaljujem za danes izpostavljene točke - je tudi, da spodbuja močno pobudo skupaj z Združenimi državami, Rusijo in drugimi državami, da bi spremenilo razvoj problematičnih vprašanj v Iranu, od demokratičnih pravic do samega jedrskega vprašanja.
Gospod predsednik, v zvezi z Iranom bi rada povedala naslednje. Prvič, iranski režim je nepredvidljiv. Drugič, opažam, da se v režimu pojavljajo drobne razpoke, zlasti v verskih krogih. Tretjič, ugotavljam, da režim podpira vse, kar je pokvarjeno ali vključuje korupcijo v tem svetu - bodisi na Bližnjem vzhodu ali v Pakistanu. Četrtič, rada bi izpostavila, da dialog resnično ni v pomoč, in na koncu naj omenim, da državljani upravičeno želijo več svobode in pri tem jim moramo mi - Evropejci - zagotoviti podporo.
Upam, da lahko Evropa s švedskim predsedstvom na čelu pošlje jasno sporočilo Iranu na splošno, kjer bo navedeno, da se vrednot pravice do življenja, človeškega dostojanstva in svobodne izbire, o katerih se ni mogoče pogajati, ne more ločiti od razvoja dvostranskih odnosov, in kjer bo zlasti nedvoumno navedeno, da se o pravici obstoja Države Izrael ni mogoče pogajati in da Evropa, ki je preživela holokavst na lastnem ozemlju, ne bo dopustila še enega holokavsta države in ljudstva Izraela.
Mislim, da je pomembno, da se osredotočimo tudi na to, kar smo videli na televizijskih zaslonih pred 12. junijem, kajti to je bil nenadoma nekoliko drugačen Iran, kot smo ga vajeni. Znotraj meja režima je bil nedvomno element vitalnosti, pluralnosti, očitna želja po spremembi, odprtosti in reformi. Od zunaj je zelo težko presoditi, ali je to predstavljalo večino Irancev ali ne, toda da je bilo pomembno, dokazuje med drugim to, kako siloviti so bili represivni vladni ukrepi, ki smo jim bili priča po 12. juniju. Ko obsojamo, kar smo videli potem, ne smemo pozabiti na tisto, kar smo videli prej, in na dolgoročen pomen tega.
Prva je precej očitna. Evropska unija mora biti jasen glas človekovih pravic in demokracije povsod in v vseh okoliščinah. Pri politiki se lahko upoštevajo tudi drugi dejavniki, vendar naše skladno varstvo človekovih pravic ne sme nikakor zvodeneti. Zato moramo obsoditi poboje, uporabo smrtne kazni. Pozvati moramo k izpustitvi pripornikov. Jasno moramo pozvati k popolnemu spoštovanju svobode in pravic, ki so namenjene vsem ljudem na našem svetu.
Drugič, - in mislim, da so tu morda mnenja nekoliko drugačna - pripravljeni moramo biti, da se vpletemo. To pravim, ker se zavedam, da je to daleč težja politika, kot samo stati in opazovati ter ne storiti ničesar ali se poskusiti osamiti: to je enostavno; vplesti se je težko. Gospod Kelam je namigoval na nekatere naše zgodovinske izkušnje, skupaj z doseganjem uravnoteženosti, ki to zajema. Toda dejstvo, da imamo določene zgodovinske izkušnje v Evropi - ki se nenazadnje odražajo tukaj -, nam morda omogoča, da se odpravimo po tej poti.
Kot kaže, bo to zahtevnejše in težje v okoliščinah, kot so zdajšnje, o tem ni dvoma, in mislim, da je razprava v Odboru za zunanje zadeve prejšnji teden izpostavila nekaj težkih izbir in nekaj težkih presoj, ki jih moramo sprejeti ne le v naslednjih tednih, temveč mesecih - vendar ne mnogo kasneje. Na tem področju moramo sodelovati - vi, mi in Svet ter mi kot Evropejci - z drugimi pomembnimi mednarodnimi akterji, ne samo z Američani, ki z Obamino administracijo prinašajo nov in dober pristop, temveč tudi z drugimi - Varnostim svetom ZN, Rusijo, Kitajsko in širšo svetovno skupnostjo. Le takrat lahko upamo, da bomo lahko začeli reševati ne le najnujnejša vprašanja, temveč tudi druga vprašanja, ki se jim je treba posvetiti.
Hvaležen sem za to razpravo. Mislim, da je poudarila naše jasno soglasje, kar zadeva zagovarjanje naših vrednot, pa tudi nekatere težke izbire in uskladitve, ki se jih moramo lotiti v prihodnjih mesecih in letih. Vemo, kaj želimo doseči; k temu moramo stremeti. Toda nikar ne mislite, da bo enostavno. Zagotavljam vam, da bo Svet še naprej zelo aktiven na področju vseh vidikov tega dokumenta.
Toplo pozdravljamo prizadevanja kostariškega predsednika Óscarja Ariasa, dobitnika Nobelove nagrade za mir, ki poskuša pomiriti sprte strani. Doslej se je to izkazalo - kar nas niti ne preseneča - za zelo težko nalogo. Spodbudna pa je novica, da bodo to soboto potekala nova srečanja pod predsedstvom predsednika Ariasa. Lahko ga le spodbudimo, da nadaljuje s prizadevanji, in lahko še naprej pozivamo obe strani, da sta pripravljeni skleniti kompromis, pri tem pa v celoti upoštevati ustavo Hondurasa.
Gospod predsednik, v zvezi s tem naj povem, da so opažanja številnih priznanih analitikov, kot je Mario Vargas Llosa, v vsakem primeru zelo tehtna: najvidnejši zagovorniki strmoglavljenega predsednika Zelaye - ki je, mimogrede rečeno, pridobil podporo vseh političnih strank, tudi svoje stranke, ter Vrhovnega sodišča ob nasprotovanju Nacionalnega kongresa republike - so dejansko predstavniki režimov, znanih po sistematičnem kršenju človekovih pravic in postopnem zatiranju svoboščin posameznika, kot je tudi Parlament ugotovil v zadnjem poročilu o stanju na področju človekovih pravic po vsem svetu.
Zato tega ne moremo dopustiti. Evropska unija in države članice so ravnale ustrezno, ko so odpoklicale svoje veleposlanike, pretrgale vse oblike sodelovanja in odložile pogajanja z regijo. Strinjam se s predsednikom Sveta in predsednikom Komisije, da moramo zdaj podpreti pogajalsko rešitev, na čelu katere je socialdemokratski predsednik Kostarike Óscar Arias, dobitnik Nobelove nagrade za mir, in da ne smemo izzvati represivnega ali uporniškega nasilja.
Strinjam se, prav tako tudi moja skupina, da je potrebno odkrito zavrniti državni udar - poimenovati ga moramo s pravim imenom -, ki se je zgodil v Hondurasu. Nekateri morda menijo, da je bilo napak upoštevati voljo ljudstva, pred vsem drugim; vendar pa ni naša naloga to analizirati. Strinjam se tudi s tem, da morata Komisija in Svet poskušati olajšati ponovno vzpostavitev zrušenega ustavnega in institucionalnega reda ter zagotoviti vrnitev honduraškega predsednika, ki ga je ljudstvo legitimno izvolilo.
Kot podpredsednik delegacije za odnose s srednjeameriškimi državami že nekaj let spremljam razmere v tej državi in regiji; zdi se mi še prav posebej pomembno, da o tem razpravljamo že prvi dan političnih razprav v Parlamentu. To nam kaže, da gre za temeljno vprašanje: dogodek ima to žalostno in obžalovanja vredno čast, da predstavlja prvi državni udar v kateri koli srednjeameriški državi v 21. stoletju, in tega preprosto ne smemo pozabiti.
Zato ne le močno obsojam državni udar proti predsedniku Zelayi, ampak pozivam tudi Evropsko unijo, naj ne prizna vodje državnega udara Roberta Michelettija. Poleg tega menim, da je ključnega pomena, da Evropska unija vztraja, kot to dejansko že počne, da se ponovno vzpostavi ustavni red. Ključnega pomena je, da se volitve novembra 2009 izvedejo resno, odgovorno in verodostojno, v zvezi s tem pa sem tudi zadovoljen, da so pogajanja o sklenitvi pridružitvenega sporazuma z regijo vsaj začasno odložena.
v imenu skupine GUE/NGL. - (ES) Gospod predsednik, štiri dni po državnem udaru se je moja parlamentarna skupina odločila, da me pošlje v Tegucigalpo, da na kraju samem ocenim posledice vojaškega udara oz. državnega udara. V Tegucigalpi sem bil priča posledicam, ki so značilne za kateri koli vojaški udar: represiji, zatiranju svobode, sodnim nalogom za prijetje poslancev, ki državnega udara niso podprli, zaprtju voditeljev socialnih skupin ter bolnišnicam z veliko ranjenih ljudi, ki niso upoštevali policijske ure. To je podrobna slika tamkajšnjih razmer.
Pozdravljam odgovor Sveta in Evropske komisije, saj je to edini možen odgovor. Prvič, vse zahteve Organizacije ameriških držav morajo biti izpolnjene. Naj tu še povem, da sem na sestanku z generalnim sekretarjem Organizacije ameriških držav ugotovil, da so glede tega vprašanja zelo jasni: katero koli dejanje nezakonite vlade vodje državnega udara Roberta Michelettija se razglasi za nično in neveljavno, Organizacija ameriških držav pa se je že odločila, da ne bo upoštevala nobenih volitev, ki jih bo izvedla ta vlada.
(FR) Gospod predsednik, komisarka, gospe in gospodje, naj se sprva pridružim prejšnjim govornikom, ki so skrajno ostro obsodili državni udar, zaradi katerega je bila strmoglavljena vlada predsednika Zelaye v Hondurasu. Samovoljno pridržanje predsednika in izgon iz države sta kršitvi ustavnega reda, ki ga je treba čim prej ponovno vzpostaviti. Vojaški udar, po katerem se je Roberto Micheletti razglasil za novega predsednika, nas spominja na najtemačnejša obdobja v zgodovini Srednje Amerike in menimo, da je ta napad na demokracijo nesprejemljiv.
Vseeno pa sem, komisarka, zelo zaskrbljen zaradi trgovskih odnosov Evropske unije s to državo. Že nekaj mesecev potekajo pogajanja med Evropsko komisijo in Srednjo Ameriko o pridružitvenem sporazumu nove generacije. Po državnem udaru pa so bila vsa srečanja, načrtovana za prejšnji teden, odpovedana. Tega moramo biti veseli. Menim, da sem vas dobro razumel, vendar pa bi prosil za več podrobnosti. Ali je Komisija odločena, da odloži pogajanja, dokler se institucionalne politične razmere v Hondurasu ne uredijo? To sprašujem v svojem imenu in v imenu moje politične skupine, želimo pa si več podrobnosti o stališču Komisije glede tega vprašanja.
Drugo vprašanje, ki ga želim odpreti, komisarka, je splošni sistem preferencialov plus (GSP+), od katerega ima Honduras koristi. Več organizacij civilne družbe poroča o samovoljnih odločitvah in kršitvah človekovih pravic, odkar se je zgodil državni udar, zlasti na področju svobode gibanja, združevanja in izražanja. Evropska komisija mora biti pri tem vprašanju zelo odločna. GSP+ je spodbuda, katere koristi so odvisne od jasnih zavez. Pričevanja so več kot dovolj za dvom v to, ali država Honduras pod vodstvom samozvanega predsednika izpolnjuje svoje zaveze. Zato pozivam Komisijo, naj preuči možnost začasne prekinitve preferencialov, ki jih prejema Honduras v okviru GSP+.
Po soglasnih odločitvah ZN in vseh sodelujočih regionalnih organizacij mora tudi Evropa odigrati svojo vlogo v tem boju, kajti govorimo o boju, ne dogovoru. Gre za zgodovinski boj. Evropa mora prekiniti vse odnose - politične in trgovske - ter vsa pogajanja z razdiralnim režimom, dokler predsednik Zelaya ne prevzame svojega položaja brezpogojno in nepreklicno, saj se pri zaščiti demokracije nimamo o čem pogajati. Evropa mora pozvati administracijo predsednika Obame in tudi Združene države Amerike, da prekinejo poslovne in vojaške odnose s tem razkolniškim režimom. To je cena, da dokažemo, da sledimo načelom, za katera tako pogosto razglašamo, da jih spoštujemo, da bi lahko kritizirali načela drugih.
Upoštevati moramo ogromen napredek in demokratične spremembe v zadnjih letih v več državah, spremembe, ki utrjujejo ustavne in demokratične svoboščine, ki zagovarjajo koncept in bistvo politike proti nenadzorovani rasti trga in trgajo dolgoletne spone neokolonializma. Zato verjamem, da moramo razmisliti o veliki odgovornosti Evrope za miroljubno ukrepanje na mednarodni ravni ter ponovno vzpostaviti demokratične vezi in vezi solidarnosti z ljudstvi in državami na drugi strani Atlantika.
predsednik Sveta. - Gospod predsednik, menim, da so vsi govorniki odločno za zaščito demokracije in ustavnega reda po vsej Latinski Ameriki. Sem sodi tudi obsodba dogodkov. Kakršno koli že je ozadje, ni mogoče kar poslati vojske, da izvoljenemu predsedniku države odvzame prostost in ga izžene na tuje. Ne glede na ozadje moramo imeti o tem popolnoma jasno stališče; in tudi imamo popolnoma jasno stališče.
Da bi pa lahko rešili to situacijo, moramo vseeno doseči nekakšno spravo, nekakšen kompromis. Glede na besede gospoda Salafrance in ostalih se vsi strinjamo, da je predsednik Arias verjetno najprimernejši človek, ki lahko doseže ta kompromis. Verjetno se bo moral kar precej časa pogajati s predstavniki obeh strani, vendar menim, da je pomembno, da ima pri svojih prizadevanjih našo podporo in podporo drugih ameriških držav.
Gospod predsednik, gospod Cohn-Bendit je razpravljal o predlogu, ki ga je prejšnji teden predložila moja skupina na konferenci predsednikov. Zadevni predlog smo predložili, ker verjamemo, da v resnici ne gre za vprašanje irskega referenduma niti za vprašanje Ustavnega sodišča v Pragi, ampak za vprašanje pomanjkanja kohezije v mnenjih Sveta, ki je odgovoren za zmedo, ki trenutno vlada. Povsem jasno je, da mora skupnost, ki temelji na pravu - in Evropska unija trdi, da je prav to - delovati v skladu z veljavnim pravom. Veljavno pravo je Pogodba iz Nice. Zato ni alternative za delo s Pogodbo iz Nice in to pomeni za delo s predsednikom Komisije in vsemi komisarji.
Svet želi izvoliti predsednika na podlagi Pogodbe iz Nice, potem pa narediti, kar je omenil gospod Cohn-Bendit, to je uporabiti Lizbonsko pogodbo za komisarje, kar pomeni, da bi predsednik Komisije bil izvoljen na drugi pravni osnovi kot komisarji - kar je, mimogrede, nekaj, kar tudi predsednik komisije zelo obžaluje. Zato se naokrog pogovarja o lizbonski večini, ki jo potrebuje, a je ne bo dobil.
Ker pa imamo danes v Evropskem parlamentu Pogodbo iz Nice, pozivamo, naj se ta pogodba uporablja, dokler ne začne veljati Lizbonska pogodba. Prav tako bi rad prosil, da se, dokler ne bomo spet glasovali o gospodu Barrosu, do konca držimo pravil. Parlament mora biti pripravljen na delovanje v skladu z Lizbonsko pogodbo in potem bomo lahko glasovali o gospodu Barrosu in Lizbonski pogodbi, gospod Cohn-Bendit. V nasprotnem primeru ne bomo dosledni. To sem vam hotel povedati.
Da bi imeli Komisijo - in to bom zahteval jutri - bi predlagal, da po referendumu dne 2. oktobra sestavimo komisijo na podlagi pogodbe, ki obstaja, to je Pogodbe iz Nice. O Lizbonski pogodbi bomo razpravljali, ko bo čas za to, ko bo gospod Cohn-Bendit prepričal gospoda Klausa, da podpiše - in pripravljen je to narediti, to bo storil zelo kmalu. Parlament bomo sestavili v skladu z Lizbonsko pogodbo, potem bomo izvolili predsednika Komisije v skladu z Lizbonsko pogodbo, ker če želimo biti dosledni, moramo biti takšni od začetka do konca. Zdaj potrebujemo komisijo, ki dobro deluje v recesiji, komisijo, ki dobro deluje pod Köbenhavnom. Kot pa veste, je pred nami še dolga pot, preden bodo vsi komisarji in Komisija začeli delati.
Glasoval sem za resolucijo Evropskega parlamenta, ki odobrava imenovanje Algirdasa Šemete za člana Evropske komisije. Vendar pa dvomim glede pravnih vidikov te odločitve. V skladu s členom 215(3) Pogodbe o ustanovitvi Evropske skupnosti, ki določa pravila v primeru odpovedi komisarja, Svet s kvalificirano večino imenuje nadomestnega komisarja. Kakor to razumem, Evropski parlament v tem določenem primeru nima nobenih pooblastil in njegov Poslovnik v odstavku 2(2) Priloge XVII, ki določa tajno glasovanje, ni v skladu s Pogodbo. Ta določba Poslovnika je vsekakor nujno potrebna za Evropski parlament, vendar ne za pravilno imenovanega komisarja. Člen 214(2) Pogodbe ES, ki se, zanimivo, omenja kot pravna podlaga za resolucijo, ne govori o imenovanju komisarja v primeru odpovedi, pač pa o glasovanju za odobritev celotne komisije kot kolegija. Prav tako je nenavadno, da se ta resolucija sprejema na podlagi člena 106(4) Poslovnika, ki govori o izvolitvi celotne komisije in ne o zamenjavi komisarja.
v pisni obliki. - (RO) Volil sem za gospoda Šemeto, ki bi mu želel čestitati za prejeto imenovanje ter mu zaželeti veliko uspeha. Vendar si ne morem pomagati, da ne bi izrazil zaskrbljenosti - ponovno, saj sem to storil tudi v Odboru za kmetijstvo in razvoj podeželja - glede predloga, ki ga je predstavil, da bi morali del sredstev, potrebnih za financiranje Evropskega načrta za oživitev gospodarstva, pridobiti z zmanjšanjem sredstev, namenjenih za neposredno pomoč kmetijskemu sektorju. Upam, da je šlo le za navaden nesporazum in da se tak ukrep, ki bi ga bilo nemogoče sprejeti, ne bo izvajal.
Glasoval sem za resolucijo Evropskega parlamenta, ki odobrava imenovanje Pawela Sameckega za člana Evropske komisije. Vendar pa dvomim glede pravnih vidikov te odločitve. V skladu s členom 215(3) Pogodbe o ustanovitvi Evropske skupnosti, ki določa pravila v primeru odpovedi komisarja, Svet s kvalificirano večino imenuje nadomestnega komisarja. Kakor to razumem, Evropski parlament v tem določenem primeru nima nobenih pooblastil in njegov Poslovnik v odstavku 2(2) Priloge XVII, ki določa tajno glasovanje, ni v skladu s Pogodbo. Ta določba Poslovnika je vsekakor nujno potrebna za Evropski parlament, vendar ne za pravilno imenovanega komisarja. Člen 214(2) Pogodbe ES, ki se, zanimivo, omenja kot pravna podlaga za resolucijo, ne govori o imenovanju komisarja v primeru odpovedi, pač pa o glasovanju za odobritev celotne komisije kot kolegija. Prav tako je nenavadno, da se ta resolucija sprejema na podlagi člena 106(4) Poslovnika, ki govori o izvolitvi celotne komisije in ne o zamenjavi komisarja.
Glasoval sem za resolucijo Evropskega parlamenta, ki odobrava imenovanje Karla de Guchta za člana Evropske komisije. Vendar pa dvomim glede pravnih vidikov te odločitve. V skladu s členom 215(3) Pogodbe o ustanovitvi Evropske skupnosti, ki določa pravila v primeru odpovedi komisarja, Svet s kvalificirano večino imenuje nadomestnega komisarja. Kakor to razumem, Evropski parlament v tem določenem primeru nima nobenih pooblastil in njegov Poslovnik v odstavku 2(2) Priloge XVII, ki določa tajno glasovanje, ni v skladu s Pogodbo. Ta določba Poslovnika je vsekakor nujno potrebna za Evropski parlament, vendar ne za pravilno imenovanega komisarja. Člen 214(2) Pogodbe ES, ki se, zanimivo, omenja kot pravna podlaga za resolucijo, ne govori o imenovanju komisarja v primeru odpovedi, pač pa o glasovanju za odobritev celotne komisije kot kolegija. Prav tako je nenavadno, da se ta resolucija sprejema na podlagi člena 106(4) Poslovnika, ki govori o izvolitvi celotne komisije in ne o zamenjavi komisarja.
Mislim, da bi bilo dobro, če bi zgrabili priložnost in se lotili nekaterih točk kritike v tej industriji in morda še zgladili nekatere škodljive posledice sporazuma o prosti trgovini z nekaterimi podrobnostmi. V tem pogledu imam v mislih ključna področja kot so Zakon glavnega mesta regije Seul, standardi za vgrajen sistem za diagnostiko na vozilu, okoljski standardi, zaščitna klavzula za povračilo carinske dajatve itd. Tu bi se morali izogibati nesporazumom, ali še bolje, jih popolnoma razjasniti in predvsem pritisniti na Južno Korejo, da se jamstva, ki so nam jih dali, uresničijo. Jasno spremljanje morebitnih novih ovir v trgovini, ki se ne nanašajo na tarife, je vsekakor smiselno.
v imenu skupine ALDE. - (DE) Gospod predsednik, gospe in gospodje, komisarka Ashton, najprej bi se vam rad v imenu skupine Skupine zavezništva liberalcev in demokratov za Evropo zahvalil za informacije, ki ste nam jih dali nocoj na izrednem zasedanju odbora in tu na plenarnem zasedanju. Jasno je, da se bližamo sklenitvi sporazuma o prosti trgovini z Južno Korejo. Z liberalnega stališča in zlasti s stališča moje nemške Svobodne demokratske stranke je cilj prostega in poštenega svetovnega trga zelo pomemben, zlasti sedaj, ko v teku gospodarske in finančne krize doživljamo težnje, usmerjene v protekcionizem, težnje, ki jim je treba odločno nasprotovati v interesu blaginje in delovnih mest v Evropski uniji.
V tem kontekstu se pojavi vprašanje kakšno pomembnost Komisija pripisuje sporazumu o prosti trgovini z Južno Korejo, saj se že dolgo osredotočamo na napredek v krogu o razvoju, ki je potekal v Dohi, ne da bi bil do sedaj dosežen kakršen koli napredek. Komisarka Ashton, to je razlog za mojim vprašanjem: ali smatrate sklenitev sporazuma o prosti trgovini z Južno Korejo kot prvi korak naprej proti dvostranskim sporazumom o prosti trgovini in ali to po vašem mnenju pomeni korak stran od Dohe? Ali pa so takšni dvostranski sporazumi zgolj dodatki oziroma razširitev politike Evropske unije o prosti trgovini?
Kaj bi potem moral trgovinski sporazum, kot je sporazum z Južno Korejo, resnično vsebovati? Mislim, da je dober primer Švica. V njem so določbe o odpravi carinskih dajatev in trgovskih kvot na industrijske in kmetijske proizvode. V njem so določbe, ki švicarskim državljanom dajejo pravico do življenja in dela v državah EU in državljanom EU, da lahko živijo in delajo v Švici. V njem so določbe, po katerih je lahko Švica del schengenskega območja brez potnih listov. Švicarji so lahko v Evropski agenciji za okolje, če želijo, v filmskih in izobraževalnih programih EU in lahko se prijavijo za raziskovalne štipendije EU. Sodelovanje poteka pri zadevah glede letalskih družb, azila in pri pravnih zadevah. Na kratko, imajo vse zahtevane koristi članstva v EU, a brez vsakršnega stroška.
Rada bi povedala, da je mogoče s trgovinskimi sporazumi doseči koristi trgovine EU brez bremena visokih ureditvenih stroškov, izgube suverenosti in virov. Celo na spletni strani Komisije se priznava, da lahko "Švica razvija in ohranja svoje lastne predpise na drugih področjih, ki odstopajo od sklepov EU. To je v njenem lastnem interesu, kot so finančni trgi in trgi delovne sile." Kako bi Britanija rada odstopala na podoben način v zvezi z Direktivo o delovnem času, Direktivo o začasnih delavcih ali novo Direktivo o upravljavcih skladov!
Ena naših osrednjih industrij s sedanjim stanjem pogajanj ni resnično zadovoljna, in v svojem taboru imajo mnogo prijateljev, vključno z nekaterimi državami članicami, industrijami in poslanci EP. Vsi smatrajo, da je v tem sporazumu na boljšem Južna Koreja. Evropska komisija in Evropski svet bi se morala resno osredotočiti na področja trenj, in sicer na zaščitno klavzulo o povračilu carine, ovire, ki niso povezane s tarifami in na pravila o poreklu. Če bi bilo mogoče doseči nekaj napredka za zadovoljitev avtomobilske industrije EU, potem bi imeli ravni zaposlovanja, močan BDP in pričakovani življenjski standardi resnično korist in bi bili ohranjeni.
Vendar pa enaki pogoji ne bodo slabost. Močan precedens je mogoče vzpostaviti za druge sporazume o prosti trgovini, ki čakajo v vrsti in bodo nastali kmalu v bližnji prihodnosti. Jasno mi je, da ta sporazum v celoti prinaša EU in nekaterim različnim industrijam tudi druge koristi. Vendar pa bodo v osnovi vedno zmagovalci in poraženci: takšna je narava vsakega dvostranskega sporazuma. Na splošno pa bi bili blizu resničnemu ravnovesju. Vendar pa je treba s takšno ključno industrijo kot je avtomobilska industrija, ki je v precej slabem stanju, potrebno poskusiti več. Le pri doseganju nekakšnega dodatnega napredka lahko govorimo o resnično usklajenem sporazumu o prosti trgovini, ki je sprejemljiv in ima resničen in pozitiven učinek kot precedens za prihodnje sporazume o prosti trgovini.
Vendar pa tokrat nisem enako navdušen glede tega vprašanja kot komisarka, ker je Komisija v preteklih letih prepogosto tu govorila o določenih pobudah, potem pa ubrala drugačno pot. Preživljamo določen trenutek v času, veliko gospodarsko in finančno krizo, ki je tudi rezultat pomanjkanja vzajemnosti na svetu, ne le v državah v razvoju - ki ima svojo logiko, svojo razlago - a z novimi globalnimi akterji in tradicionalnimi globalnimi akterji.
V Korejo izvažamo 30 milijard USD, le 20 milijard USD se vrne v obliki avtomobilov, ki jih Koreja izvaža v Evropo, 1,5 milijard USD pa bo posredne pomoči, ki se doda korejskim avtomobilom v Evropi, da ne omenjam tekstilnega in drugih sektorjev. To je jasno neravnotežje, ki menim, da ga je treba izpostaviti in popraviti, preden damo zeleno luč za sporazum o prosti trgovini, ki bo prizadel evropsko industrijo. Naša industrija je kakovostna industrija, ki se je zavezala k novim zahtevam, h katerim pozivajo inovacije, vsekakor pa ni obubožana industrija, ki se ne more spopasti s potrebo po inovacijah, ki obstaja v gospodarstvu.
(CS) Gospod predsednik, gospa komisarka, tudi jaz nisem zadovoljna z nenavadnimi spremembami v sporazumu, kot so povračila carinskih dajatev na uvožene dele v primeru proizvodov za izvoz v Unijo in z znižanjem 60-odstotnega praga za določanje države porekla. To pomeni podpiranje korejskih uvozov za ceno konkurenčnosti evropske industrije in za ceno brezposelnosti. Levji delež v tem pogledu gre že sedaj uvoženemu blagu iz Azije, kjer so stroški dela nekonkurenčno nizki zaradi slabih ali neobstoječih socialnih in okoljskih standardov. Pogovori o trgovini bi morali biti zato osredotočeni na dvig teh standardov namesto na razcvet azijske industrije na strošek Evrope. Komisija to že dolgo dolguje evropskim državljanom.
Ali se Komisija sploh zaveda negativnega vpliva sporazuma o evropski konkurenčnosti in o zaposlovanju v avtomobilskih in tekstilnih industrijah? Drugič, ali se zaveda, da sporazum določa usoden precedens za prihodnje trgovinske sporazume? Tretjič, ali Komisija namerava zanemarjati temeljne očitke, ki so jih izpostavili evropski sindikati inženirske panoge? Četrtič, kako to, da korejski mediji že slavijo zmago za svojo avtomobilsko industrijo, če kolegij Komisije sploh še ni razpravljal o sporazumu? Ali je Komisija pripravljena pregledati osnutek in se pogajati za uravnotežen sporazum? Ali ima Komisija voljo, da pritisne na Korejo, da bo sprejela mednarodne obveze v luči socialnih in okoljskih standardov, in ali bo to naredila preden Koreja pridobi vse koristi proste trgovine z Evropsko unijo? Zahvaljujem se vam za odgovor. Verjamem, da bo prevladal razum.
Bil sem parlamentarni poročevalec za korejski sporazum o prosti trgovini. Pred to razpravo sem preveril, kaj smo se odločili zahtevati - česa smo zahtevali, da se Komisija loti v teh pogajanjih in doseže v našem imenu - in dejansko mislim, da je Komisija dosegla tisto, kar smo od nje zahtevali. Spoštovanje bi rad izrekel glavnemu posredniku, ki sedi poleg baronice Ashton, in baronici Ashton, za način kako sta dosegla ta sporazum.
Jasno so v vsakem sporazumu o prosti trgovini - po definiciji - in v vsakem pogajanju zmagovalci in poraženci, a če pogledate na globalni vpliv tega sporazuma, imamo velike zmagovalce v Evropi, veliki zmagovalci pa so tudi v Koreji. Zato imamo veliki zmagovalci tudi pri tem, da gre svetovna trgovina naprej. Sedaj v tej trenutni krizi mora biti vse, kar pošilja pozitivni signal o dveh enotah, ki sta tako veliki kot Koreja in Evropska unija in za kateri želimo poskrbeti, da bo trgovina tekla naprej, ter da bo trgovina odprta.
Povedati moram, da če Evropski parlament in Svet ministrov ne moreta pripeljati tega sporazuma do končnega podpisanega sporazuma med Korejo in EU, lahko pošljemo sporočilo GD Trade, da se preneha pogajati glede vseh ostalih trgovinskih sporazumov, ker če ne moremo izpeljati sporazuma s Korejo, pozabite na ASEAN, pozabite na zalivske države, pozabite na ves preostali kup sporazumov o prosti trgovini, za katere se poskušamo dogovoriti, in iskreno, pozabimo na Doho. To je pomemben sporazum, kjer je Evropa dosegla svoje strateške cilje. Pošljimo pozitiven signal preostalemu svetu, da je Evropa odprta za poslovanje in da smo pripravljni imeti v primežu te recesije kar se da odprte trge.
Gospod predsednik, le na kratko, vse to mi je zelo novo in razprava je bila zame zelo spodbudna in poučna. Ko je najprej govorila gospa Ashton, sem mislil, da je to čudovit posel za Evropsko unijo in sem se spraševal, če je v njem kakšna korist za Korejo. Potem so govorniki en za drugim podajali nasprotne poglede, zato upam, da bo lahko na zastavljena vprašanja in podane točke gospoda Arifa, gospoda Theurerja, gospoda Campbell Bannermana ter ostalih odgovorila izrecno gospa Ashton, ko bo odgovarjala, in da nam bo morda povedala tudi, če trenutno potekajo tudi kakšna pogajanja s specifičnimi azijskimi državami za dvostranske sporazume in kako daleč so že.
(FI) Gospod predednik, gospod Martin je v svojem govoru ravno dejal, da je izredno pomembno sklepati sporazume, ki bodo pospešili gospodarsko rast in zaposlovanje ter na splošno odpravili ovire v trgovini, zlasti v tej gospodarski krizi. Vendar pa ne smemo pozabiti, da smo imeli danes ravno zelo resno razpravo o krizi v evropski avtomobilski industriji in ta teden bomo obravnavali tudi problem v tekstilni industriji in pomoč Evropskega sklada za prilagoditev globalizaciji kot nadomestilo za masovne odpuste v tem sektorju v Španiji in na Portugalskem. Zato, gospe in gospodje, moramo jemati resno skrbi Evropejcev glede načina, kako se odzivamo na to izgubo delovnih mest v Evropi in pregledati, kakšna so dejansko zdravila Komisije. Čeprav mora biti prosta trgovina dobra za zaposlovanje in gospodarsko rast na splošni ravni, kako bomo preprečili izgubo delovnih mest v teh tradicionalnih evropskih industrijah?
Rada bi najprej izrazila priznanje Davidu Martinu za delo, ki ga je opravil v odboru. Zelo pomembno je, da priznam, koliko dela je z mano v preteklih mesecih pred sporazumom opravil Odbor za mednarodno trgovino in seveda se zelo dobro zavedam, da kolegi do sedaj še niso imeli priložnosti, da bi videli podrobnosti sporazuma. Zato se bom poskusila lotiti teh skrbi. A pomembneje, poskrbeli bomo, da boste dobili vedno več podrobnosti, ker je pomembno, da pogledate dejstva in ne izjav, ki so bile ravno podane.
Pri tem smo imeli sedaj jasen modus operandi, jasen pristop, ki ga je imela Komisija in so ga, kakor je bilo povedano, podprli Parlament, Komisija in Svet in to je zagotovo način kako smo šli naprej. Mislim, da moj kolega, gospod Arif, ne bi imel nič proti, če rečem, da me trditev, da bi žrtvovala katero koli industrijo, vznemirja ali morda malo mori, ker to vsekakor ni pristop, ki bi ga izbrala.
Ali mislim, da morate, če želite resen trgovinski sporazum, priznati, da je to dejansko sporazum v korist obeh strani? Da, tako mislim. Če želite imeti trgovinske sporazume, če verjamemo - kar mislim, da je tako -, da je trgovina gonilo, ki nas bo popeljalo iz recesije, to pomeni, da imate resna, trda pogajanja z industrijami in državami, s katerimi bi radi dosegli sporazum. V nasprotnem primeru lahko ves čas sklepamo dogovore z državami, za katere nam je vseeno, in odpiramo trge, ker nas ne zanimajo resnično.
Seveda bi bil moj argument, da imamo pred sabo nekaj, kar je izredno pomembno za vse industrijske sektorje. Vprašanje o povračilu carinskih dajatev je zame zelo enostavno. Povračilo carinskih dajatev je oblikovano tako, da bo naš odziv nanje preprečil določen problem. Vprašanje je, ali je to edini način reševanja problema? Če dejansko obstajajo drugi načini, ki v enaki meri rešujejo problem, nas povabite, da sklenemo boljši trgovinski sporazum, in potem jih bom sama raziskala. A še vedno bi rada rešila isti problem in verjamem, da mehanizmi, ki jih imamo pripravljene v tem sporazumu, zagotavljajo ravno to. Tu ne gre za neko stvar, ki jo kažemo kot vedno varno spravljeno kot edini način za dosego tistega, kar želimo doseči - da bi učinkovito preprečili uvoze skozi zadnja vrata - in verjamemo, da smo problem rešili na drugačen način.
Zato se Parlamentu ne bom opravičevala - v političnem, gospodarskem ali katerem koli drugem smislu -, ker sem se odpravila in vlagala v pogajanja v zvezi s tem pomembnim trgovinskim sporazumom. Za to se ne opravičujem in ne opravičujem se, ker sem temu Parlamentu predložila tisto, za kar menim, da je resen sporazum o prosti trgovini v 21. stoletju, ki je v veliko korist gospodarstvu Evropske unije. Zlasti se ne opravičujem, ker sem to storila v času gospodarske krize, ker če je bil kdaj čas, ko je bila moja odgovornost zagotavljati mnogo podpore podjetjem in delavcem v Evropi, mislim, da je ta čas sedaj in ravno to je doseženo s tem sporazumom.
Sporazum o prosti trgovini med Evropsko unijo in Južno Korejo, ki bi moral biti sklenjen do sredine oktobra, sporoža številne skrbi med evropskimi industrijami. Sporazum, ki ga Evropska komisarka za trgovino obravnava kot najambicioznejšega, kar jih je EU kdaj sklenila, se je zlasti proizvajalcem avtomobilov zdel zelo neuravnotežen. Ti proizvajalci se bojijo, da bi kot posledica dajanja tarifnih prednosti s strani Evropske komisije, prišlo do velikega pritoka korejskih vozil na evropski trg. Nedvomno bi bilo ohranjanje določenih carinskih klavzul, kot je povračilo carinskih dajatev, nepravično in bi povzročilo izkrivljanje konkurence, kar bi bilo zelo škodljivo za evropsko avtomobilsko industrijo. To še bolj velja, glede na to, da ne kaže, da bi bila radodarnost Evropske unije povrnjena z zmanjšanjem ovir, ki niso povezane s trgovino in so jih določile korejske oblasti (uvozne kvote na evropska vozila z bencinskimi motorji). Zato ima od danes Komisija dolžnost pregledati pogoje tega sporazuma, da bo povrnila pogoje poštene in enake konkurence in da bo zagotovila dolgoročno preživetje naše industrije in naših delovnih mest v Evropi.
V svojem sporočilu z dne 8. aprila je Komisija prav tako izpostavila koristen prispevek inovativnih mehanizmov financiranja kot dopolnilnih in medsebojno krepilnih instrumenov z ODA. Na države članice smo pritiskali, da uporabijo vse svoje orodje in vplivajo na ne-ODA z ODA, na primer tako, da gradijo na tekočih prostovoljnih solidarnostnih obdavčenjih kot so davki na letalske vozovnice za financiranje zdravstvenih programov. O tej temi bodo potekale razprave na visoki ravni, vključno s pomembno konferenco leta 2010, ki jo bodo organizirali Francozi, in pri tem bo kasneje vključena Komisija.
Gospod predsednik, gospod De Gucht, gospa Joly, seveda se zelo dobro zavedam, da bomo v tovrstni razpravi neizogibno slišali vrsto govornikov, ki bodo vsi govorili isto. Vendar me to ne moti. Milsim, da je pomembno vedno znova ponavljati to močno soglasje, da ima Evropski parlament dolžnost graditi in še več, to je treba storiti skupaj s Komisijo. To je zato, ker se kljub temu, da so trdili, da bo kriza na države v razvoju le malo vplivala, danes vsi strokovnjaki strinjajo, da bodo nasprotno učinki krize katastrofalni za večino držav v razvoju.
Vsi socialni sektorji revnih držav se bodo znašli pred ostrim dvigom zlasti socialnih potreb in potreb po storitvah in s pomembnim padcem rasti. Nadalje s te perspektive sem zelo cenil vaše namigovanje, komisar, na pomemembnost odzivanja na te potrebe na mnogo prožnejši način in mislim, da veste, da sem bil kjer je bilo mogoče - očitno v okviru zadostnega spremljanja - vedno velik podpornik državne pomoči in neposredne pomoči, če je bila ta neposredna ali sektorska, v vsakem primeru pa proračunske pomoči. Mislim, da gre za učinek razporejanja in drugi, mnogo večji učinek, ki ima opraviti s spoštovanjem in daje vplivnost državam članicam.
Obljube zadnjih vrhov G8 in G20 na koncu nikoli niso prišle dlje od papirja. Sodijo med obljube, ki se vedno znova predstavljajo, a niso nikoli pripeljale do zadostne in otipljive pomoči. V tem pogledu res ne razumem, zakaj ne razpravljamo o resoluciji Parlamenta pred Pittsburghom z namenom uporabe ustreznega političnega pritiska. V luči komisarjeve natančne analize in pripomb gospoda Michela se mi zdi jasno, da vemo za kaj tu gre. A nismo v položaju, da bi uporabljali politični pritisk, da bi države članice prisilili, da se končno odmaknejo od te politike "dobrodelnost se začne doma". Tudi z vidika Pittsburgha se mi zdi, da bo to zelo nevarno. Če nam ne bo uspelo uporabiti pritiska in jasno povedati, da potrebujemo nove institucije, specifično za namene podpore najrevnejšim državam na svetu, potem bomo po Pittsburghu še vedno sedeli tu in izpostavljali, da se na koncu ni spremenilo nič.
Svet okoli nas nas uči, da ne smemo preveč pričakovati od humanitarnih prošenj, zlasti v obdobjih recesije. Zato bi rad vašo pozornost pritegnila k tveganju zanemarjanja držav v razvoju in pospeševanja širjenja revščine in doseganja učinka bumeranga v obliki povečane notranje napetosti, krvavih spopadov, humanitarnih tragedij in masovnega preseljevanja, o čemer ponovno razpravljajo razvite države. Ob upoštevanju teh okoliščin verjamem, da so potrebna prizadevanja v eno smer, da sprejmemo svoje odgovornosti. Za to je potrebno povečanje mednarodne pomoči in potrebe po učinkovitejši razvojni pomoči.
Ne želim zaključiti tega govora ne da bi izrazil, kako cenim začetek mandata vaše Komisije. V mislih imam vrh med ZDA in Južno Afriko, vaš obisk v Zimbabveju konec tega tedna in izredno pomoč, ki je bila zadnje dni zagotovljena za 100 000 žrtev poplav v zahodni Afriki. Hkrati pa želim poudariti, da se z naravnimi nesrečami ne sooča le Burkina Faso, ampak da mednarodno pomoč potrebuje tudi Nigerija. Človeška življenja niso ogrožena le zaradi poplav, ampak tudi zaradi zahrbtne in trajne nevarnosti suše. Prav tako cenim, da ste prejšnji teden namenili 53 milijonov EUR v odziv na sušo v podsaharskih državah. To so spodbudni kazalniki, ki upam, da bodo vplivali na pogovore na vrhu G20 v Pittsbourghu in na konferenci v Köbenhavnu.
(CS) Gospod komisar, tudi jaz bi rada povedala kako razočarana sem, da obljube G20 glede pomoči najrevnejšim državam v gospodarski krizi vsekakor niso bile resne. Resničnost je takšna, da je bila pomoč MDS do sedaj zanemarljiva. Prav tako bi rada pozvala k reformi postopka odločanja, da bodo lahko imele najrevnejše države več besede pri sprejemanju odločitev, zlasti v okviru sistema Bretton Woods. Hkrati pa bi vas rada vprašala, komisar, ali je bilo mogoče vzdržaveti zlasti pomoč na področju zdravstva in izobraževanja v državah AKP vsaj na ravneh, kakršne so bile pred krizo? Sprašujem predvsem zato, ker je bila finančna pomoč iz mnogih držav ostro zmanjšana, vključno s pomočjo iz evropskih držav. Po vsem, kar sem povedala, komisar, vam želim veliko uspeha v vaši novi vlogi.
(FI) Gospod predsednik, na tej ravni je izredno pomembno, da Evropa pokaže moralno vodstvo in države članice morajo spoštovati vse svoje zaveze pa tudi razvojne cilje tisočletja. Seveda v času tega gospodarskega nazadovanja trpimo zaradi relativne revščine, a moramo se spomniti, da v državah v razvoju trpijo zaradi popolne revščine in ljudje umirajo zaradi lahkote in bolezni. Vendar pa je več kot 10 držav članic v Uniji dejalo, da bodo zmanjšale svoje prispevke za sodelovanje z državami v razvoju ali upočasnile hitrost, ki so jo določile za povečevanje. Očitno bi si morali zapomniti, da je ravno toliko, kot je pomembno povečevati plačila, pomembno zagotoviti, da se učinkoviteje uporabljajo. Obstajajo različna orodja za usklajevanje pomoči. Eno med njimi je računalniški program uradne razvojne pomoči, ki so mu zelo uspešno sledili v Mozambiku, in upam na pravočanse investicije in tovrstna prizadevanja zlasti za usklajevanje. Na ta način nam bo zelo enostavno izboljšati uspeh v položaju kot je ta, ko količina pomoči, ki je na voljo, upada.
To pomeni tudi, da brez dodatnih korakov držav članic za izpolnjevanje posameznih ciljev skupni cilji za leto 2010 ne bodo doseženi. Predvideni trend neprekinjenega povečevanja EU ODA sloni na tistih državah članicah, ki poskušajo spoštovati svoje zaveze, a prizadevanja so potrebna na strani vseh držav članic in pri zadevnih državah članicah bom še naprej vztrajal na tem. To je njihova odgovornost. To je obveznost, ki smo jo sprejeli, in kriza ne bi smela biti izgovor za zmanjševanje njihovih obveznosti. Dejal bi, da celo nasprotno.
Louis Michel, moj predhodnik je prav tako vztrajal na prožnosti, pri tem pa je trdil, da je mehanizem proračunske podpore najprožnejši, kar jih imamo, in to je očitno res, a seveda to pomeni tudi, da potrebujemo ustreznico pri državah v razvoju in biti moramo v stanju za izvedbo političnega dialoga z njimi ter tudi za spremljanje mehanizmov, zato predpostavlja minimalno sodelovanje v njihovem imenu, a ko do tega pride, verjamem tudi, da bo zlasti sektorska proračunska podpora zelo primeren postopek.
Ne razumem popolnoma, zakaj glasovanje o tej resoluciji, ki jo je predstavil Odbor za razvoj in se nanaša na srečanje G20, ne bo potekalo pred srečanjem G20. Tega ne razumem. Mislim, da za to obstaja takšno ali drugačno tehnično pojasnilo, a mislim, da ta novo izvoljeni Parlament pošilja napačen signal, da bomo o takšni resoluciji razpravljali po srečanju G20 v Pittsburghu, ki bo, če se pravilno spomnim, potekalo od 22. do 24. septembra, pred našim naslednjim zasedanjem, ki bo oktobra v Strasbourgu.
Demografija bo izvajala velik pritisk na javne finance. Izzivi, s katerimi se soočamo v zvezi s podnebjem, bodo zahtevali nova sredstva in prerazporeditev obstoječih sredstev. Na splošno to po našem mnenju pomeni, da bi moral proračun, o katerem se bomo dogovorili, odražati veliko stopnjo omejevanja, da bi pustil prostor za prihodnje potrebe, s poudarkom na evropski dodani vrednosti in naložbah, ki nas lahko kratkoročno pripeljejo iz gospodarske krize in dolgoročno tudi okrepijo našo konkurenčnost.
Predlog Sveta je uravnotežen, ob tem pa še vedno ambiciozen. V primerjavi s proračunom za leto 2009 so se naše obveznosti povečale za 1 %, odobritve plačil pa za skoraj 4 %. Naš predlog in dogovor, ki ga hočemo doseči, morata izpolniti naslednje temeljne zahteve, ki so bile uporabljene tudi med prvim branjem v Svetu. Proračun mora zagotoviti, da so različne politične prednostne naloge EU za leto 2010 ustrezno financirane. V EU moramo biti sposobni hitro se odzvati na izzive, ki so pred nami. Poudarek mora biti na zagotavljanju evropske dodane vrednosti. Potrebna sta proračunska disciplina in dobro gospodarsko upravljanje. Drugače ne bomo mogli storiti postopnih korakov v smeri k ponovnemu uravnoteženju javnih financ.
Pomembno je spoštovati zgornje meje. EU mora imeti dovolj prožnosti za obvladovanje prihodnjih potreb in nepredvidenih dogodkov. Za proračun EU je ključnega pomena, da ima ustrezne rezerve. Predlog splošnega proračuna, ki smo ga predložili, predstavlja 138 milijard EUR v odobritvah za prevzem obveznosti in 121 milijard EUR v odobritvah plačil. Zmanjšanja, ki jih je Svet uvedel v zvezi s predhodnim predlogom proračuna, ki ga je predložila Komisija, temeljijo na natančni analizi izvajanja proračuna, pripravljenosti proračunskih napovedi in izjavah o dejavnostih, mi pa preučujemo razpoložljive zmogljivosti za izvajanje programov in ukrepov. Stopnja izvajanja in sposobnost črpanja sta bila ključna dejavnika v naši analizi.
Zdaj se bom na kratko posvetil posameznim razdelkom. Podrazdelek 1A, raziskave in inovacije, je najpomembnejši element, in v našem predlogu proračuna so bila zagotovljena ustrezna sredstva. Drugo področje, v katerega bo usmerjenih več sredstev, so projekti znotraj energetskega in infrastrukturnega sektorja. Če uvedemo prilagoditve glede na proračunske vplive načrta za oživitev gospodarstva, povečanje na tem področju znaša okoli 8 %. Osem odstotkov! To je veliko in kot vsi veste, bo financiranje Evropskega načrta za oživitev gospodarstva ena izmed tistih tem, o katerih bomo morali razpravljati jeseni.
Glede razdelka 4 je izredno pomembno, da se v tem razdelku pusti precejšnjo rezervo do zgornje meje, da bi se lahko na najboljši možni način spopadli z nepredvidenimi potrebami. Svet je zato na prvem branju zagotovil rezervo v višini okoli 310 milijonov EUR. To je še zlasti upravičeno zaradi pisnega predloga spremembe, ki zajema dodatne potrebe na tem področju. Glede rezerve za nujno pomoč je Svet sprejel predlog Komisije v zvezi z odobritvami za prevzem obveznosti. Povečuje se pomen skupne zunanje in varnostne politike, zato bo Svet zagotovil, da so za to na razpolago ustrezna sredstva.
član Komisije. - Gospod predsednik, v veliko zadovoljstvo mi je, da vam imam danes zjutraj priložnost spregovoriti. Vem, da so prve stopnje tega proračunskega postopka - zlasti julijsko usklajevanje - potekale v zelo pozitivnem ozračju, in upam, da bomo lahko v prihodnjih tednih gradili na tem sodelovanju. V proračunskih postopkih za leto 2010 imamo pred seboj še dolgo pot, obstajajo pa še druge pomembne zadeve, o katerih se moramo dogovoriti, kot je na primer druga faza Evropskega načrta za oživitev gospodarstva, zato je ključno, da vse tri institucije tesno sodelujejo.
Če se posvetim dejanski situaciji po prvem branju v Svetu in določitvi proračuna za leto 2010, Komisija priznava, da so zmanjšanja, ki jih je predlagal Svet, zmernejša kot v preteklih letih. Vendar pa obstajajo nekateri pomisleki, ki bi jih želel izpostaviti. Komisija obžaluje zmanjšanje odobritev plačil s strani Sveta v višini 1,8 milijard EUR. Ta zmanjšanja so sorazmerno pomembnejša za razdelka 1A in 4 in so poslala negativno sporočilo na prednostnih področjih rasti delovnih mest in mednarodne vloge EU, nenazadnje v zvezi s predpristopno pomočjo.
Zmanjšanja, predlagana za splošne stroške za upravno podporo, upravni dodatek za raziskave in agencije, so še posebno neprizanesljiva. Namesto upoštevanja posebnega položaja vsake agencije so bila zmanjšanja - z nekaj izjemami - splošna, ne glede na stopnjo razvitosti ali naloge zadevne agencije. Zmanjšanja odhodkov za upravno podporo bodo ovirala izvajanje programov, zlasti na področju raziskav in za zunanje ukrepe. Upam, da bo Parlament pri pripravi prvega branja ponovno obravnaval ta položaj.
Kot je bilo napovedano, je Komisija proračunskemu organu predložila pisni predlog spremembe zaradi posodobitve potreb za razdelek 4. Ključni elementi tega pomisleka: dodatnih 95 milijonov EUR v odobritvah za prevzem obveznosti in 60 milijonov EUR v odobritvah plačil za podporo palestinskih oblasti in prizadevanj za obnovo Gaze ter potreba po preučitvi vzpostavitve spremljevalnih ukrepov za banane glede na morebitni trgovinski sporazum, ki bo vplival na režime preferencialov držav AKP, ki dobavljajo banane. Obstaja še dodatnih 50 milijonov EUR v odobritvah za prevzem obveznosti in 20 milijonov EUR v odobritvah plačil za pomoč državam v razvoju v boju proti podnebnim spremembam, kar bi moralo pripomoči k spodbujanju uspešnega izida decembrske konference o podnebnih spremembah v Köbenhavnu.
Parlament je februarja že izrazil svoje stališče. Spodbudno je bilo, da sta Evropska komisija in Svet izrazila strinjanje z njim. Na temelju tega, kar vem o predlogu, moram žal povedati, da poskus prenosa lepih besed v jezik številk ni bil popolnoma uspešen. Čas je, da se soočimo z dejstvom, da nihče ni zadovoljen s proračunom Evropske unije. Stran prihodkov proračuna je resno breme za države članice, toda razpoložljivi znesek ne zadostuje, da bi dosegle svoje cilje. Smo še daleč od doseganja polne zaposlitve in na znanju temelječe družbe. Velike vsote zapravimo za kmetijstvo, toda kmetje, ki proizvajajo mleko, so prizadeti zaradi neobvladljive krize. Največja postavka na strani izdatkov je kohezijska politika, toda razlike med regijami se povečujejo, namesto da bi se zmanjševale.
Raziskovalci, rojeni in usposobljeni v Evropi, delajo zunaj Evropske unije. Zato zaostajamo tudi, ko gre za inovacije. Upali smo, da nam bo kriza zagotovila tudi priložnost za pretres in bomo proračun Evropske unije naredili uspešnejši in oprijemljivejši za njene državljane. Upali smo tudi, da bomo proračun uporabili ne samo v skladu s pravili in brez korupcije, ampak da bomo tudi preučili izdatke in razmislili, kateri programi dejansko zagotavljajo vrednost in uspeh za naš denar.
Kaj lahko storimo zdaj? Parlament si bo prizadeval za oblikovanje proračuna na takšen način, da bo njegovo sporočilo jasnejše za državljane EU. Povečati hočemo tiste postavke, ki pomagajo pri obvladovanju krize. S tem v mislih predstavljamo svoja razmišljanja o izvajanju načrta gospodarskih spodbud. Z izzivi, ki jih predstavljajo podnebne spremembe, se hočemo spopasti neposredno. Želimo si, da bi bil boj s finančno krizo uspešen, ne samo tako, da uporabimo nekaj milijard evrov iz načrta, ki so namenjeni za to, ampak tudi z vsako postavko v proračunu, tako da se bodo Evropejci zavedli, da Evropska unija ni odvečen izdatek, ampak učinkovito orodje za reševanje njihovih problemov. Kolege poslance, Svet in Komisijo pozivam, da to podprejo.
Nenehno se soočamo s številnimi pomanjkljivostmi, ki nam preprečujejo uporabo naših sredstev na docela učinkovit način. En primer tega je varovanje stavbe, v kateri danes razpravljamo. Kot veste, smo štiri dni na mesec v Strasbourgu. Kljub temu so do nedavnega 365 dni v letu na obeh vhodih stali varnostniki. Novi generalni sekretar Evropskega parlamenta in njegovi sodelavci so to ugotovili in izvedli ukrepe, ki bodo prinesli letne prihranke v višini več kot 2 milijonov EUR.
Zato smo upravo Evropskega parlamenta prosili, naj pripravi srednjeročni strateški dokument o stavbah. Hoteli smo na prvem branju sprejeti smiselno odločitev o tej zadevi. Obstaja potreba po pripravi skupne politike o stavbah, ne samo v Evropskem parlamentu, ampak tudi v okviru vseh institucij, in po zagotavljanju boljšega sodelovanja na tem področju. Državni sekretar, zadovoljen sem, da je Svet, tako kot mi, to sprejel kot prednostni cilj, in želel bi se zahvaliti za to.
Drugo vprašanje bo srednjeročni pregled finančne perspektive. V času od skupne odločitve o večletnem finančnem načrtu, sprejete maja 2006, in sedaj so se odvijali finančna kriza, zelo močni pritiski na ceno energije, surovin in celo živil ter pogajanja o podnebnih spremembah. Prišlo je tudi do - žal mi je, da moram to reči - neuspeha lizbonske strategije, kot je razbrati danes. Zato potrebujemo natančen pregled naših večletnih smernic. To bo prva naloga nove Komisije.
Evropska agencija za upravljanje in operativno sodelovanje na zunanjih mejah držav članic Evropske unije (Frontex) je odgovorna za usklajevanje in podporo prizadevanj držav članic za spremljanje in nadzor zunanjih meja EU. Frontex je pomemben element strategije integriranega upravljanja meja EU. Od vzpostavitve Frontexa leta 2005 so se njegove pristojnosti postopoma povečevale. V skladu s povečanim proračunom ima Frontex zdaj še večjo vlogo pri upravljanju operativnega sodelovanja med državami članicami v zvezi z nadzorom nad zunanjimi mejami EU.
Agencija trenutno usklajuje številne skupne operacije in pilotne projekte na morskih, kopenskih in zračnih mejah z namenom boja proti nezakonitemu priseljevanju s posebnim poudarkom na določenih zelo tveganih območjih kot so južne morske meje EU, čeprav so zajete tudi severne in vzhodne meje. V Svetu smo ob številnih priložnostih poudarili potrebo po razvoju in krepitvi Frontexa. Sklepi Sveta iz leta 2008 določajo politične prednostne naloge za nadaljnji razvoj agencije. Kratkoročno je bilo poudarjeno, da je treba Frontexu dodeliti potrebna sredstva in čim bolj izkoristiti opremo, ki jo zagotavljajo države članice v okviru Centralizirane evidence razpoložljive tehnične opreme (CRATE). Svet je Frontex tudi pozval, naj v zvezi z mejnim nadzorom spodbuja sodelovanje z drugimi organi za mejni nadzor, vključno s carinskimi organi, in s tretjimi državami.
Dolgoročno je bilo poudarjeno, da je treba prihodnji razvoj operacij Frontexa še naprej razvijati postopoma. Svet je pozdravil načrt Komisije, da preuči, kako je mogoče razširiti pristojnosti Frontexa, da se omogoči povečano sodelovanje s tretjimi državami. Trenutno se izvaja presoja Uredbe Frontex, Komisija pa bo predstavila predlog za morebitne spremembe v začetku leta 2010. Svet se veseli sprejetja stališča v zvezi s predlaganimi spremembami Komisije skupaj z Evropskim parlamentom.
Prav tako je bilo v Evropskem paktu o priseljevanju in azilu, sprejetem v Evropskem svetu v oktobru 2008, poudarjeno, da je treba okrepiti vlogo agencije in sredstva za sodelovanje. Pakt je navajal tudi možnost vzpostavitve ločenih oddelkov znotraj Frontexa, saj se pogoji znatno razlikujejo na primer na kopenski meji na vzhodu v primerjavi z morsko mejo na jugu. Glede na dogodke v Sredozemlju je Evropski svet v svojih sklepih iz junija 2009 poudaril tudi potrebo po povečanju prizadevanj za preprečevanje in boj proti nezakonitemu priseljevanju ter preprečevanju morebitnih prihodnjih človeških tragedij na južni morski meji EU. Poseben poudarek je bil na potrebi po poostritvi mejnega nadzora in potrebi po jasnih pravilih za skupne patrulje in izkrcanje rešenih ter na povečani uporabi skupnih letov za vračanje oseb.
Za zaključek bi želel pojasniti dejstvo, da položaj v Sredozemlju ne vključuje samo ukrepanja na področju mejnega nadzora. Ta položaj zahteva široko paleto kratkoročnih in dolgoročnih ukrepov. Tozadevna izhodiščna točka bi moral biti globalni pristop EU k migraciji, ki vključuje sodelovanje in ukrepe znotraj celotnega področja migracijske politike. Okrepljeno sodelovanje z državami izvora in tranzita je ključnega pomena, okrepiti pa je treba tudi dialog s tretjimi državami na področjih, kot so zakonito priseljevanje, migracija in razvoj, razvijanje zmogljivosti in vračanje oseb, ki ne potrebujejo zaščite. Ta dialog je treba utemeljiti na načelih solidarnosti in skupne odgovornosti.
Izziv nezakonite migracije seveda zahteva učinkovito preprečevalno strategijo, ki se jo izvaja v partnerstvu z vsemi državami vzdolž migracijskih poti. Evropska unija dela vse, kar lahko, da bi razvila te dialoge in to sodelovanje. Cilj tega globalnega pristopa je skupno in uravnoteženo obravnavanje vseh glavnih razsežnosti priseljevanja. Kot je pravkar povedal gospod Billström, ta pristop vodi naše delo v Sredozemlju, ki je stičišče migracijskih tokov, ki prihajajo iz različnih regij in prečkajo različne države v Aziji in Afriki.
Nato opravljeno delo je predstavljalo temelj vrste sklepov, ki jih je sprejel junijski Evropski svet. Odtlej Komisija dela na treh glavnih temah. Prvič, azil: Evropski svet je pozval k uskladitvi prostovoljnih ukrepov v zvezi z notranjo porazdelitvijo prejemnikov mednarodne zaščite, ki prebivajo v državah članicah, najbolj izpostavljenih tem pritiskom. Komisija se je na ta poziv odzvala z začetkom pilotnega projekta za pomoč Malti v juliju. Zagotovila je priložnosti za financiranje Skupnosti za države članice, ki bodo pripravljene pokazati solidarnost z Malto. Do danes je Francija izrazila pripravljenost na svojem ozemlju naseliti skoraj 100 beguncev. Želel bi si, gospe in gospodje, gospod predsednik, da to potezo ponovijo druge države članice.
Izpostaviti je treba, da se dejavnosti mejnega nadzora izvajajo v skladu s pravom Skupnosti, zlasti Zakonikom o schengenskih mejah. Spoštovati je treba temeljne pravice in prepoved vrnitve. Na morskih območjih je treba te operacije izvajati tudi v skladu z mednarodnim pomorskim pravom. Vendar pa teh pravil države članice ne tolmačijo ali uporabljajo enotno. Zato si bomo prizadevali preučiti, kako lahko ta pravila razvijemo in pojasnimo, da bi pravo Skupnosti in mednarodno pravo lahko v okviru teh operacij bolje uveljavljali.
Glede Libije sva z gospodom Billströmom poslala pismo, v katerem sva našim libijskim partnerjem predlagala sodelovanje na številnih področjih, da bi zagotovili skupno in uravnoteženo upravljanje migracijskih tokov iz Libije. Libijskim oblastem sva pojasnila, da smo jim pripravljeni pomagati ne samo pri okrepitvi njihovih zmogljivosti za preprečevanje migrantom, da nezakonito vstopijo na njihovo ozemlje in ga zapustijo, ampak tudi pri izboljšanju obravnavanja migrantov v skladu s človekovimi pravicami in mednarodnimi pravili ter pri opredelitvi in pomoči migrantom, ki potrebujejo mednarodno zaščito.
Glede Turčije je generalni direktor Generalnega direktorata za pravosodje, svobodo in varnost Jonathan Faull danes na misiji v Ankari, da bi preučil obseg, v katerem bi povečanje sodelovanja lahko spodbudilo turške oblasti, da se bolj vključijo v odgovornejšo obliko upravljanja migracij, in sredstva za to sodelovanje, s ciljem ponovnega sprejema nezakonitih priseljencev in predvsem zagotavljanja mednarodne zaščite za begunce. Če sta Turčija in Libija pripravljeni sprejeti naše ponudbe, bomo skupaj z gospodom Billströmom lahko pred koncem leta obiskali ti dve državi.
Ne bom ponavljal, kar sem pravkar povedal, namreč treh glavnih tem te politike, ki so skupni azilni sistem v skladu z našimi človekoljubnimi običaji, učinkovitejši nadzor nezakonitega priseljevanja s celovitejšim upravljanjem naših notranjih meja in naše vizumske politike, in nato seveda povečana učinkovitost našega boja proti trgovini z ljudmi in izvajanje posebne politike vračanja, ki je usmerjena k dolgoročni ponovni vključitvi migrantov v njihovo skupnost izvora ter k odprtju zakoniti migraciji v okviru, ki zagotavlja, da so potrebe držav gostiteljic izpolnjene, ne da bi pri tem pozabili na potrebe držav izvora ali spoštovanje pravic migrantov.
v imenu skupine PPE. - (MT) Hvala, gospod predsednik, tudi jaz bi želel pozdraviti ministra Billströma in zlasti podpredsednika Evropske komisije Jacquesa Barrota. Dovolite mi, gospod predsednik, da čestitam in se zahvalim podpredsedniku Evropske komisije za njegova znatna in pristna prizadevanja na področju priseljevanja in azila. Svoje priznanje in zahvalo bi rad razširil še na gospoda Barrota za njegov zanos, s katerim je opravljal to delo, in za konkretne pobude, ki jih je začel na tem težavnem, spornem in občutljivem področju. S tem bom prešel na prvo točko, ki jo želim poudariti, gospod predsednik, v zvezi z zapletenostjo te teme.
Lahko je s prstom kazati na eno ali drugo državo, vendar pa moramo položaj analizirati resno in natančno. Drugače tvegamo, da bomo žrtev nesmisla. Naj navedem primer. V zadnjem času se je kritiziralo italijansko vlado, ker je prihajajoče priseljence nemudoma poslala nazaj v Libijo. Vendar pa moramo razumeti, da se je kot posledica ukrepanja Italije število priseljencev, ki so se odločili kljubovati temu tveganemu potovanju in tvegati svoja življenja, letos znatno zmanjšalo.
Zato moramo vedno imeti v mislih zapletenost te zadeve. Želel bi omeniti nekatere druge točke. Izboljšati moramo Frontex, zlasti glede morebitnega sodelovanja med državami, ki vključuje konkretna vprašanja kot so tista, povezana s politiko vračanja, ki zajema več kot eno državo. Žal Frontexova prizadevanja na tem področju še niso bila zadostna. Tudi pobude, ki jih je navedel podpredsednik Barrot, si zaslužijo pozornost, kot na primer splošni program premeščanja, pilotni projekt za države kot je Malta in vzpostavitev azilnega urada. To so pobude, ki jih je treba začeti izvajati takoj. Da zaključim, drug enako pomemben dejavnik, ki zahteva pozornost, je sodelovanje z Libijo in drugimi tretjimi državami, ki so izhodišča za priseljence. Brez sodelovanja teh držav ne bomo prišli nikamor.
S tem pojavom se ne more spopasti posamezna država članic na podlagi svojih zmogljivosti. Posledično potrebujemo skupno politiko, ki še vedno ni bila razvita. Vse, kar je bilo storjeno za razvoj te skupne politike, ki jo je treba razviti, bi moralo biti storjeno v skladu z evropsko ustavo in Lizbonsko pogodbo. Toda ta politika še vedno ni bila razvita. Vse, kar je bilo storjeno, je v pričakovanju tistega, kar je treba storiti, in je še vedno v zelo zgodnjih stopnjah razvoja.
Medtem pa moramo okrepiti evropsko zunanjo mejo v smislu njenega nadzora in skupne odgovornosti zanjo. Vpliv nezakonitega priseljevanja v Italiji, Španiji ali Grčiji - kot je razvidno v Španiji v zvezi z južno sredozemsko mejo in tudi na Kanarskih otokih, kamor prihajajo čolni, polni obupanih ljudi - ni zgolj španska ali italijanska zadeva. Je evropska zadeva, ki ne zahteva samo solidarnosti s Španijo ali Italijo ali zgolj upanja, da bosta Španija in Italija izpolnjevali evropski model pri svojih dvostranskih odnosih z afriškimi državami. Ne, je skupna odgovornost, ki zahteva skupni odziv.
Zahtevam, da Komisija ne sklene - če je to njen namen - sporazuma EU-Libija, podobnega italijanskemu, saj smo videli rezultate tega ničvrednega sporazuma. Ponavljam,da ta sporazum žal sili te ljudi, da se izpostavijo mučenju, saj imamo opravka s tem: centri za pridržanje, kamor jih v Libiji odpeljejo, so mučenje glede na tiskovna poročila in tudi fotografije, na primer fotografije, ki kažejo številne izmed teh priseljencev v zaporu v Ganfudi, 10 kilometrov od Bengazija. To je mučenje, za katerega menim, da ga ne utemeljuje noben prijateljski ali institucionalni sporazum.
Kot je poudaril visoki komisar Združenih narodov za begunce, načelo nevračanja preprečuje, da bi se ljudi vrnilo na ozemlja, kjer bi bila lahko ogrožena njihova življenja ali njihova svoboda. Vračanje teh ljudi v Libijo, ki ni, naj vas ponovno opomnim, niti podpisala niti ratificirala Ženevske konvencije, se zdi resnično neverjetno. Da bi bil položaj še slabši, je nezakonito priseljevanje v Italiji prekršek, zato je bilo na primer po dramatičnem pristanku konec avgusta, v katerem so številni Somalci izgubili življenje, tistih nekaj, mislim, da štiri ali pet Somalcev, ki jim je uspelo doseči svoj cilj, med drugim obtoženih priseljevanja in se jim zdaj za to sodi po italijanskem pravu.
Soočeni s tem položajem, gospod Barrot, omenjate nekatera ključna vprašanja. Navajate pravico do azila, pravico do mednarodne zaščite. Omeniti bi morali tudi pravico vsake osebe, da zapusti katero koli državo, in dolžnost vsakega, da pomaga drugim, ne glede na to, kdo so. To je mednarodno pomorsko pravo. Število teh situacij se povečuje in vse več jih je na meji med Turčijo in Grčijo. Zato ne verjamem, gospod Barrot, da bo okrepitev virov Frontexa odgovor na to situacijo.
Medtem bi morala biti po mojem mnenju glavna prednostna naloga zavarovanje južnih meja. Frontex mora tozadevno igrati vidnejšo vlogo, da bi deloval kot močno odvračalo za gospodarske migrante, ki so se pripravljeni podati na tvegano potovanje prek Sredozemlja. Odločneje moramo ukrepati proti različnim tretjim državam, ki neodgovorno spodbujajo te dejavnosti. Komisija pravi, da bodo nacionalne vlade tiste, ki se bodo nazadnje odločile o številu ljudi, ki jih bodo sprejele, in da Velika Britanija in druge države ne bo prisiljene sprejeti velikega števila gospodarskih migrantov, ki ga ne morejo obvladati ali podpirati v tem gospodarsko zahtevnem času. To je potrebno in pravilno. Države kot je Velika Britanija potrebujejo zagotovila, da ostajata azilna politika in politika priseljevanja naši odločitvi, in tudi zagotovila, da bo pristop EU ostal pristop odprtega sodelovanja in ne prisile.
Te politike, ki si prizadeva Evropo spremeniti v trdnjavo v tem obdobju krize, ki je trojna kriza v smislu hrane, financ in energije, nihče ne razume, ker je naše delo slabo in se odvija v napačni smeri. Če se Evropo potrebuje in predvsem, če se Evropo potrebuje zaradi delavcev migrantov, potem moramo spoštovati vse njihove pravice in jih ne spreminjati v zločince, kot to dela Evropska unija. To prinaša le še več bolečine družinam, ki si prizadevajo samo ubežati vojni ali lakoti.
Vendar pa politika priseljevanja, ki je enaka za vse, ne bo ustrezala Veliki Britaniji. Velika Britanija je ena najbolj gosto poseljenih držav na svetu, presenetljivo gosteje poseljena kot Indija, Kitajska ali Japonska. Neto priseljevanje v Veliko Britanijo zdaj znaša približno 230 000 ljudi letno, s čimer se prebivalstvo vsakih pet let poveča za milijon. Prebivalstvo bo naraslo s trenutnih 61,4 milijona, kar je največ doslej, na več kot 70 milijonov v letu 2031 in nato strmoglavo naraščalo. Vsa ta rast je posledica priseljevanja in rojstev pri priseljencih.
Britanska neodvisna stranka ne nasprotuje omejenemu priseljevanju, vendar pa bi ga bilo treba strogo nadzorovati v korist Velike Britanije in ne Evropske unije ali kogar koli drugega. Velika Britanija ne potrebuje skupne evropske politike priseljevanja. Kar moramo storiti, je končati množično priseljevanje zdaj in uvesti strogo omejeno in nadzorovano politiko priseljevanja. Uporabiti bi morali pogoje Konvencije o statusu beguncev iz leta 1951, ki od njih zahtevajo, da poiščejo zatočišče v prvi označeni varni državi, v katero prispejo - kar ni majhen otok ob obali Evrope z imenom Velika Britanija.
(NL) Gospod predsednik, Frontex ne deluje. Proračun za Pozejdon, operacijo, ki se trenutno odvija, je 11 milijonov EUR. To je nesmiselno. To je metanje denarja skozi okno. Takojšnje vračanje in izvajanje represivnih ukrepov nad državami, ki omogočajo to priseljevanje, je edina rešitev. Skupna azilna politika in politika priseljevanja ni v interesu Nizozemcev. Nizozemska stranka za svobodo, v imenu katere govorim, odločno nasprotuje tej politiki. Njena posledica bo, da bo v Evropo vstopilo še več ljudi brez prihodnosti. Nizozemci ne potrebujejo solidarnosti, temveč zavzemanje za nizozemske interese. Končajmo že s tem.
Podal bi še eno mnenje o švedskem predsedstvu. To predsedstvo meni, da bi morala Evropa še bolj odpreti svoje meje množičnemu priseljevanju v korist svojega trga dela. Stranka za svobodo to odločno zavrača. To je dimna zavesa, ki omogoča množično priseljevanje. Poglejte, kaj se dogaja v velikih mestih - poglejte ogromne probleme, s katerimi se soočajo. Pomislite na svoje ljudi, pomislite na svojo državo, pomislite na svojo kulturo. To bomo storili v vsakem primeru. Dodal bi, da je enkrat dovolj. Končajmo množično priseljevanje; šlo je dovolj daleč.
Frontex nedvomno igra ključno vlogo pri pristopu Evrope k migraciji. Ko vzpostavljamo bolj usklajen sistem EU za upravljanje naših zunanjih meja, se pomen Frontexa povečuje. Zato moja skupina meni, da je ključnega pomena vzpostaviti ravnotežje: ravnotežje med financiranjem Frontexa - kot so omenili številni kolegi - po eni strani in po drugi strani zagotavljanje, da Frontex bolj spoštuje humanitarne vidike svojega dela. Kako lahko Frontex na primer pomaga zmanjšati tragično število smrti na morju, ki znaša več kot 12 000 v zadnjih 10 letih? Zato je treba v njegove pristojnosti vključiti operacije reševanja na morju. Problem je v podrobnostih. Mnoge izmed teh politik morajo delovati na kraju samem in vem, da si Parlament, Komisija in Svet prizadevajo za to.
Minister Billström, rekli ste, da potrebujemo pregled in uravnoteženje na naših zunanjih mejah, toda sprašujem vas, zakaj ne moremo pregledati in uravnotežiti tistih ljudi, ki delajo in branijo naše zunanje meje? Zakaj ne moremo biti deležni nekaj preglednosti in jasnosti glede Frontexa in tega, kaj dela? V tem Parlamentu, v Evropskem parlamentu potrebujemo jasnost in preglednost glede dejanj Frontexa. Potrebujemo jasnost glede stopnje postopka novih pravil Frontexa, ki ste jih omenili, komisar, in potrebujemo pojasnila o tem, kako lahko begunci dobijo mednarodno zaščito, če se jih prestreže na morju.
Potrebujemo tudi preglednost glede dogovorov, sklenjenih s tretjimi državami, in glede tega, kaj točno se zgodi z denarjem EU, ki se ga na primer vloži v Libijo. Dvomim, da je tisto, kar ste imenovali pomoč Libije beguncem, resnično v pomoč beguncem, vendar pa tudi tu primanjkuje preglednosti, in če niti države članice, kot ste dejali, ne razlagajo pravic migrantov na enak način kot vi, kako boste potem zagotovili, da bodo tretje države, kot je Libija, sledile vaši razlagi?
Migracija je seveda eden izmed največjih problemov, s katerimi se danes sooča Evropa. Še več, je problem ne samo za nas politike, ampak tudi problem za državljane držav članic Evropske unije. Je eden izmed glavnih izzivov, s katerimi se trenutno sooča politični razred v Evropi, in eden izmed glavnih problemov naših volivcev. Priseljevanje ima več kot eno ime, saj so moji spoštovani kolegi poslanci danes govorili o priseljevanju iz Afrike, ki v glavnem prizadene države sredozemskega bazena, in kar so povedali, je na določen način upravičeno. Predstavljam državo, Poljsko, v kateri je to nezakonito priseljevanje seveda manjše, vendar ljudje k nam prihajajo iz držav nekdanje Sovjetske zveze in nekaj iz Azije.
Soočeni smo z vprašanjem o filozofiji boja EU proti nezakonitemu priseljevanju in - naj povemo enostavno - tudi proti omejitvam zakonitega priseljevanja. Mora Frontex nositi največji delež tega boja? Je to res priporočljivo? Ali ne bi bilo učinkoviteje, če bi dodatni denar, ki ga hočemo dati Frontexu, dodelili državam, ki imajo največji problem z nezakonitim priseljevanjem, in tudi državam članicam EU, katerih meje so del zunanjih meja EU? Gospod predsednik, zdi se mi, da bi bilo to bolj priporočljivo.
Problema ne bomo rešili s tem, z dajanjem denarja Frontexu zdaj, na začetku njegovega mandata - denarja, ki ga Frontex ne more potrošiti in za katerega Komisija pravi, da ga ni priporočljivo zdaj dati Frontexu. Način, na katerega lahko rešimo problem, je preučitev pristojnosti Frontexa, potem pa bo Frontex morda potreboval več denarja. Da bi se to zgodilo, bi moral Frontex sodelovati in Visokemu komisariatu Združenih narodov za begunce zagotavljati popolne informacije; da bi prišlo do tega, bi moral Frontex v svojo politiko vključiti humanitarna prizadevanja, česar trenutno ne dela. Prav tako resen, gospe in gospodje, je predlog glede sklada za begunce: medtem ko več vlagamo v Frontex, se ta sredstva zmanjšujejo.
To je po mojem mnenju ključna točka, saj se drugače znajdemo v protislovnem položaju, v katerem so nekatere države članice, vključno z Italijo, Malto, Grčijo in Španijo, dolžne sprejemati nezakonite priseljence, medtem ko se druge skrivajo za samovoljnim konceptom solidarnosti na prostovoljni osnovi. Ne morejo se več skrivati pred tem. Rada bi se zahvalila Franciji, ki se je ponudila sprejeti 100 ljudi, 100 prosilcev za azil: 100 ljudi, toda izmed tisočev, deset tisočev prosilcev za azil. Franciji se zahvaljujem za to, toda to je kaplja v morje.
(IT) Gospod predsednik, gospe in gospodje, takoj bom začel s tem, da povem brez pretiravanja, da je zame gostoljubje sveta vrednota. Končno je solidarnost med ljudmi tista, zaradi katere nastajajo državne skupnosti, ki jih urejajo določene posebne obveznosti: pravice in dolžnosti. Zato sam odločno nasprotujem čemur koli, kar je v nasprotju s tem osnovnim svetopisemskim načelom. Seveda se združujejo ukrepanje glede sprejemanja ljudi in tudi načini, na katere moramo to storiti, da bi dosegli povezovanje in vse, kar zajema.
Ali resnično menimo, gospod Billström, da lahko vso to odgovornost nosijo posamezne države? Doslej je Evropa verjetno ukrepala nekoliko negotovo, vendar se mi zdi, da ne more več odlagati vzpostavitve enotnega, resnega pristopa k priseljevanju. Ne more govoriti, kot je, z mnogimi neubranimi glasovi, in ne more najbolj izpostavljenih in ranljivih posameznih držav, ki so na udaru, prisiliti v osamitev. Tega ne more storiti brez skupnega, družno doseženega stališča, ki ga doslej nismo imeli, toda katerega bistvena načela se nenehno zagovarjajo.
Napetost med posameznimi državami in Evropo izvira iz tega in povzroča probleme, to pa tudi povečuje demokratični primanjkljaj Evrope, ki se bo brez usklajene politike priseljevanja samo še poslabšal; povečuje vtis, da samointeresi držav prevladujejo nad splošnim dobrim. Stopnjuje, gospod predsednik, neprijeten občutek, da se Bruselj in Strasbourg vse prepogosto ukvarjata z nepomembnimi vprašanji in ne tistimi, ki zadevajo javnost. To nenazadnje spodkopava politično identiteto Evrope.
(IT) Gospod predsednik, gospod Barrot, gospod Billström, gospe in gospodje, hoteli smo, da ta razprava pritegne pozornost EU k hudim kršitvam temeljnih človekovih pravic, do katerih prihaja v Italiji. Od maja so italijanski organi na morju prestregli 1 000 migrantov in jih med neuradnimi in nerazlikovalnimi vračanji predali Libiji, ne da bi identificirali osebe, jim dali pravico do pritožbe ali dostop do azilnih postopkov, ob tveganju, da bodo v Libiji deležni nečloveškega in poniževalnega ravnanja. Kot je potrdil komisar Barrot, ko je Italijo zaprosil za podrobnosti, menimo, da te prakse kršijo temeljna načela, na katerih sloni Evropa.
Poleg tega je nezakonito priseljevanje v Italiji postalo kaznivo dejanje, oteževalna okoliščina. Že samo dejstvo, da je nekdo migrant, ima za posledico diskriminacijo in neenakost ter narekuje strožje kazni za enak zločin. Dejstvo, da je oseba nezakoniti migrant, kot so bile družine naše italijanske, portugalske, poljske, grške in italijanske skupnosti, onemogoča dostop do temeljnih pravic in do najosnovnejše oskrbe, vključno z zdravstvenimi storitvami, zaradi strahu pred prijavo. To se dogaja v Italiji, gospod predsednik, in to so obsodili tudi pravni in ustavni strokovnjaki ter laična in katoliška združenja.
Vidimo trgovce z ljudmi, ki selijo nezakonite priseljence in jim dajejo navodila, kako se v primeru prijetja ustreliti v roko ali nogo, tako da so jih države članice zavezane sprejeti in uporabiti drugo vrsto zakonodaje poleg tiste, ki ureja nezakonito priseljevanje, saj so zdaj poškodovane osebe. Vidimo trgovce z ljudmi, ki nezakonitim priseljencem dajejo navodila, naj uničijo svoje dokumente, preden vstopijo v državo, tako da države gostiteljice, kot je Grčija, ne vedo, kam jih poslati; vidimo priseljence, ki zatrjujejo, da prosijo za azil, vendar nimajo dokumentov, da bi lahko ugotovili dejstva.
(IT) Gospod predsednik, gospod Barrot, gospod Billström, gospe in gospodje, v zadnjih dneh ste pri vzpostavljanju evropskega azilnega načrta, gospod Barrot, govorili o odločnosti v boju proti nezakonitemu priseljevanju in o človečnosti pri sprejemanju žrtev preganjanja. V pravnem smislu to pomeni zagotavljanje zaščite in pravice do azila za tiste, ki ubežijo stradanju, vojni in preganjanju, in preprečevanje njihovega izgona v države, kjer so ogrožena njihova življenja ali tvegajo, da bodo izpostaljeni nečloveškemu ravnanju.
Zato Komisijo pozivam, naj čim prej ukrepa, da bi zagotovila vzpostavitev in izpolnjevanje pravil mednarodnega prava. Poleg tega bi želela vedeti, kakšen napredek je bil dosežen v pogajanjih o dvostranskem sporazumu med EU in Libijo, ki potekajo že nekaj let. Kdaj menite, da bo sklenjen? Ali lahko Svet in Komisija potrdita, da bo ta sporazum prevladal nad sporazumom Italija-Libija? Ali lahko Parlamentu razložite ključne točke, povezane z reševanjem problemov nezakonitega priseljevanja in zagotavljanjem pravice do azila ter načelom nevračanja?
(DE) Gospod predsednik, mejni uradniki evropskih držav ne smejo zavrniti morebitnih prosilcev za azil, ki prispejo po morju, ali jih pospremiti stran, ne smejo jim preprečiti nadaljnjega potovanja ali jih vrniti v države, ki niso del EU. Tako je določeno v Evropski konvenciji o človekovih pravicah. Danes smo ponovno slišali številne primere o tem, kako Frontex v praksi ne izpolnjuje teh pravil. Zaradi tega potrebujemo nadzor na tem področju. Potrebujemo ta nadzor kot poslanci Evropskega parlamenta, saj je naša odgovornost, da zagotovimo spoštovanje določb Evropske konvencije o človekovih pravicah.
Gospod predsednik, rad bi se vam zahvalil za zelo zanimivo razpravo. Danes je bilo tu izraženih veliko dragocenih mnenj. Omeniti želim stališče gospoda Busuttila o večjem sodelovanju z Libijo. Upam, da bom lahko skupaj s komisarjem Barrotom obiskal Libijo, da bi vzpostavili odnose s to državo, nadaljevalo pa se bo tudi delo s Turčijo. Strinjam se tudi z gospodom Aguilarjem, predsednikom Odbora za državljanske svoboščine, pravosodje in notranje zadeve, da je eden izmed načinov za spopadanje z nezakonitim priseljevanjem odprtje poti za zakonito priseljevanje. To bi na primer sprostilo pritisk na azilni sistem.
Gospe Alfano bi rad povedal, da je pomembno, da se izpolnjuje pravne akte, ki jih sprejme Evropski svet, in da jih vse države članice izvajajo, kot je bilo odločeno. Pomembno je, da v naše delo vključimo tudi visokega komisarja Združenih narodov za begunce, da bi dosegli visoko kakovost, ki je naš cilj. Povedati moram tudi, da se strinjam z oceno gospoda Kirkhopa o pomembnosti razlikovanja med azilom in priseljevanjem delavcev. To pretresanje nas seveda vodi do zaključka, da EU potrebuje skupni evropski azilni sistem in tudi boljše možnosti za zakonito priseljevanje delavcev, ki temeljijo na nacionalnih potrebah, pravni gotovosti in zaščiti pred plačnim dampingom in socialnim izkoriščanjem.
Dodal bi, da zakonodaja Skupnosti zahteva, da države članice izvajajo dejavnosti mejnega nadzora v skladu z načelom nevračanja. To načelo pomeni, da se država vzdrži vračanja ljudi na ozemlje, kjer bi lahko tvegali, da bodo žrtve mučenja, kazni ali nečloveškega ali ponižujočega ravnanja. V primeru prosilcev za azil in beguncev do vračanja ne more priti, če bi bila ogrožena njihovo življenje in svoboda na podlagi rase, vere ali nacionalnosti. Na kratko povedano zagotavljamo, da se vzdržuje ta dolžnost zaščite.
Nazadnje želim ponoviti željo gospoda Billströma in mene o sodelovanju z Libijo po eni strani in s Turčijo po drugi strani v pravem dialogu, ki nam bo omogočil prodreti do bistva zadev, da bi lahko sodelovali pri mejnem nadzoru zaradi preprečevanja nezakonite migracije, toda tudi ugotovili, kako lahko s podporo visokega komisarja za begunce poskušamo sprožiti postopke v teh sredozemskih državah, ki bodo pomenili, da se pravim prosilcem za azil ni treba zatekati k tihotapcem ali trgovcem z ljudmi, da bi dosegli obalo Evrope, in da bodo dočakali obdelavo svojih prošenj za azil v teh državah.
Končal bi z nekoliko nujnim pozivom Evropskemu parlamentu, naj nam pomaga, predvsem pri tej strategiji, tej evropski azilni politiki. Poudaril bi - ker je bilo omenjeno -, da želimo izboljšati uporabo Dublinskega sporazuma tako, da omogočimo nekaj prožnosti. Prosili smo za dovoljenje Sveta in Parlamenta, da ta urad za podporo vzpostavimo do konca leta, pripravili pa se bomo tudi na uskladitev postopkov ravnanja. Vse to bo pripomoglo k pravi evropski azilni politiki, za katero menim, da je povsem skladna z vrednotami, glede katerih po mojem mnenju v Evropi vlada soglasje. Verjamemo v te vrednote. Spremeniti jih je treba v ukrepanje.
v pisni obliki. - Pozdravljam to razpravo, ki usmerja pozornost k razdrobljenim in nedoslednim politikam EU o mejnem nadzoru, priseljevanju in prosilcih za azil. Veseli me, da Svet in Komisija to priznavata za prednostno nalogo, vendar pa smo doslej videli le polovične ukrepe za njihovo obravnavanje in nobenih pomembnih rezultatov. Zdi se, da na ravni EU primanjkuje politične volje, da bi zagotovili ustrezne vire za obravnavanje teh vprašanj na pošten način. Trenutno države članice z zunanjimi mejami nosijo večino bremena, njihov položaj pa je vsak dan slabši zaradi pomanjkanja virov in zmogljivosti. V zadnjem času se je razpravljalo o nekaterih dobrih predlogih, kot je na primer revizija pristojnosti agencije Frontex, program ponovne naselitve beguncev na ravni EU in ustanovitev evropskega urada za podporo azilu. Komisijo pozivam, naj hitro ukrepa v zvezi z njihovim izvajanjem. Potrebujemo več rešitev, utemeljenih na pristopu delitve bremena, saj je to edini ustrezni odziv. Komisija in Svet morata pokazati več odločnosti pri zagotavljanju potrebnih finančnih sredstev za Frontex. Da bi lahko učinkovito varoval naše meje, mora imeti svojo opremo in sredstva in delovati preko celega leta.
v pisni obliki. - (RO) Prihodnja širitev schengenskega območja z vključitvijo Romunije bo povečala pomembnost zagotavljanja varnosti zunanjih meja Romunije in s tem vlogo agencije Frontex v Romuniji. Agencija Frontex mora igrati vse večjo vlogo v postopku izboljšanja spremljanja in nadzora zunanjih meja Romunije, ki predstavljajo več kot 2 000 km zunanjih meja EU, z drugimi besedami, prihodnjo zunanjo mejo schengenskega območja. V zadnjem letu je Frontex podpisal sporazume o sodelovanju z Rusijo in državami nekdanje Republike Jugoslavije ter z Ukrajino in Moldavijo. To je prvi korak k upravljanju vseh meja. Dobrodošel ukrep na tej točki bi bil, če bi Evropska komisija preučila načine, na katere bi lahko Frontex uporabil to pravno podlago. Možnost podpisa sporazumov o sodelovanju z drugimi tretjimi državami je še ena zadeva, ki jo mora preučiti Komisija. Sklenitev čim večjega števila tovrstnih sporazumov bo omogočila učinkovito usklajevanje skupnih operacij in posledično prispevala k spoštovanju človekovih pravic in državljanskih svoboščin ter k boju proti čezmejnemu kriminalu.
Toda ko so posledica nezakonitega priseljevanja izredne razmere, stiska, kriminal in negotovost, postane potrebna oprijemljiva strategija za vključevanje na ravni, ki jo države lahko vzdržujejo v demografskem smislu. Slepimo se, če mislimo, da je problem omejen na države, ki mejijo na Sredozemlje: prosti pretok državljanov v EU lahko samo spodbudi prosti pretok mnogih nezakonitih priseljencev, ki so se zatekli v kriminal. Vsaka evropska država ima moralni in neposredni interes, saj je to povezano z vprašanjem kriminala in varnostjo pol milijarde državljanov, ki so nam zaupali pristojnost, da jih ščitimo z nujnimi, oprijemljivimi ukrepi pred obstoječimi problemi in tistimi, za katere je verjetno, da se bodo hitro razvili. Pravic državljanov ni mogoče zamenjati za splošno brezbrižnost držav članic ali solonska opozorila s strani Evropske komisije.
Glasoval sem za to poročilo o uporabi Solidarnostnega sklada EU v korist Francije, ker menim, da ta sklad pomaga državam, da se učinkovito in prožno odzovejo na situacije, ki jih povzročijo naravne nesreče, v tem primeru neurje, ki je januarja lansko leto prizadelo jugozahod Francije in povzročilo veliko škodo. Ta finančni instrument se uporabi v primerih, ko je škoda, ki jo povzroči nesreča, tako velika, da nacionalna sredstva ne zadostujejo za učinkovit odziv na krizo, cilj pa je spodbujanje gospodarske oživitve in zadovoljitev potreb prizadetih držav članic.
Glasoval sem za poročilo svojega cenjenega nemškega kolega in prijatelja gospoda Bögeja, ki Evropski parlament poziva, naj izboljša predlog Sklepa o uporabi Solidarnostnega sklada Evropske unije in v letu 2009 zagotovi približno 109 milijonov EUR v odobritvah za prevzem obveznosti in odobritvah plačil za pomoč Franciji, žrtvi nesreče, ki jo je povzročilo neurje Klaus, ki je januarja 2009 prizadelo 31 okrožij v jugozahodni Franciji in po ocenah povzročilo za približno 4 milijarde EUR resne škode. Ta govor bom izkoristil za čestitke gospodu Lamassouru, predsedniku Odbora za proračun našega Parlamenta, za hitrost, s katero je skupaj s službami Evropske komisije obravnaval zadevo.
Medtem ko je prav, da pozdravimo ta napredek, pa velja še naprej pozivati k temu, da so sredstva na razpolago hitreje. Trenutni postopek za upravljanje Solidarnostnega sklada to otežuje. Vendar je Evropska komisija predložila spremenjeni predlog uredbe, ki ga je maja 2006 podprla velika večina Parlamenta. Obžalujem, da se Svet še vedno ni lotil te zadeve, zato ga zdaj pozivam, naj čim prej preuči možnost za hitrejše delovanje Solidarnostnega sklada Evropske unije.
Glasoval sem za poročilo svojega cenjenega nemškega kolega in prijatelja gospoda Bögeja, ki poziva Evropski parlament, naj izboljša predlog Sklepa o uporabi Evropskega sklada za prilagoditev globalizaciji (ESPG) in zagotovi 4,1 milijonov EUR v odobritvah za prevzem obveznosti in odobritvah plačil za pomoč španskemu in portugalskemu tekstilnemu sektorju (Katalonija ter regija Norte-Centro). Cilj je zagotoviti pomoč delavcem, ki so jih prizadele posledice velikih strukturnih sprememb v svetovnih trgovinskih tokovih, ter za pomoč pri njihovi ponovni vključitvi na trg dela. Strinjam se z mnenjem kolega glede pospešitve uporabe sredstev sklada in glede ocene njegove komplementarnosti z drugimi obstoječimi instrumenti, kot je Socialni sklad.
Evropska podjetja, ki spoštujejo socialne pravice delavcev, ki so bile vzpostavljene in pridobljene v desetletjih, so prikrajšana zaradi višjih stroškov, ki jih posledično povzročijo. Nemudoma moramo ustaviti nadaljevanje tega razvoja. Čim prej je treba uvesti prepoved uvoza proizvodov v EU, ki niso proizvedeni v skladu z določenimi minimalnimi socialnimi standardi. Dokler to ne bo doseženo, si lahko prizadevamo samo za zmanjšanje škode, ki jo je v zadevnih državah povzročila globalizacija. Zato sem brez zadržkov glasoval za sprostitev pomoči iz sklada.
Ob priznavanju negativnih vplivov globalizacije, ki je v industrijskih regijah Evrope vse preveč očitna, je Evropski sklad za prilagoditev globalizaciji (ESPG) utemeljen na solidarnosti evropskega projekta in ga približuje ljudem z zagotavljanjem pomoči tistim delavcem, ki so jih te spremembe najhuje prizadele. Portugalski regiji Norte in Centro, kjer je gospodarstvo temeljilo na tradicionalnih sektorjih, kot je tekstilna industrija, se od zgodnjih devetdesetih let prejšnjega stoletja modernizirata in si prizadevata prilagoditi hitro rastoči konkurenci.
Tekstilna industrija zaposluje okoli 15 % delovne sile na teh območjih države, skoraj 98 % brezposelnosti v sektorjih po državi pa je osredotočene v teh dveh regijah. Slabšajoče se gospodarsko ozračje, ki je skupaj z drugimi prizadelo ti regiji - predvsem najbolj oddaljene regije kot je Madeira, kjer je turizem zelo pomemben -, je imelo zaskrbljujoče posledice v smislu socialne kohezije, predvsem zaradi povečanja brezposelnosti. Zato podpiram uporabo 832 800 EUR iz ESPG za 1 588 presežnih delavcev v tekstilni industriji portugalskih regij Norte in Centro. Ta znesek je treba preudarno porabiti za preusposabljanje teh delavcev in njihovo hitro in trajno ponovno vključitev na trg delovne sile.
v pisni obliki. - (DE) Januarja 2009 je Francijo prizadelo hudo neurje. Neurje Klaus je povzročilo opustošenje, zlasti opustošenje infrastrukture države. Namen Solidarnostnega sklada je pokriti del stroškov za škodo, ki jo je treba plačati iz javne blagajne. Ta primer izpolnjuje vse zahteve. Iz tega razloga in predvsem zaradi čezmejne solidarnosti s francoskimi državljani, ki jih je prizadelo neurje Klaus in so v nekaterih primerih še vedno prizadeti zaradi njega, sem glasoval za predlog spremembe proračuna.
Pozdravljam današnje sprejetje poročila kolegice poslanke gospe Haug, ki ga v celoti podpiram. S tem glasovanjem drugič letos omogočamo uporabo Solidarnostnega sklada Evropske unije. Potem ko je pomagala Romuniji, Evropska unija zdaj kaže svojo solidarnost s francoskim prebivalstvom, ki je januarja 2009 občutilo polno moč uničevalnega in silovitega neurja Klaus, ki je bil opisan kot "večja naravna nesreča" in je bil kot takšen upravičen do vključitve v glavno področje uporabe tega sklada. Na ta način je bilo skupno sproščenih več kot 120 milijonov EUR.
Kot veste, je ta pomoč zelo potrebna za departmaje na jugozahodu moje države, ki so utrpeli znatno škodo. Zahvaliti se želim svojim kolegom poslancem za glasovanje za to poročilo. Zdaj bo seveda potrebno zagotoviti, da bo francoska vlada v postopek pravično vključila lokalne organe in da se teh organov ne ogoljufa v zvezi z načinom porabe tega denarja. Bilo bi vsekakor nesprejemljivo, če bi od njega imel koristi samo zasebni sektor.
v pisni obliki. - Priznavamo resnično potrebo po cepivu proti bolezni modrikastega jezika, zlasti za govedorejce in ovčerejce na jugu in vzhodu Anglije, ki so z masovnim cepljenjem na svojih farmah ustvarili zaščito pred boleznijo modrikastega jezika, od česar so imeli koristi njihovi kolegi na severu in zahodu. Da bi glasovali za financiranje EU za to cepivo, smo zavezani (v istem glasovanju) glasovati za povečano financiranje Eurojusta in Europola. To sta agenciji, ki delujeta zunaj meja, sprejemljivih za britansko pravo, in močno povečujeta moč države na račun svobode posameznika. Podlo je, da poskuša EU takšne določbe prikriti v tovrstnih poročilih in nato od poslancev EP zahteva, da glasujejo o njih kot celoti in ne o posameznih delih. Zato ne bi mogli z mirno vestjo podpreti takšnega poročila, kar razloži naše vzdržanje pri glasovanju o tej temi.
v pisni obliki. - Člani Fine Gael skupine EPP smo glasovali za predlog spremembe proračuna št. 8/2009. Poudarjamo, da to glasovanje vključuje vzpostavitev proračunske postavke za zagotavljanje dodatnega financiranja reaktorja z visokim pretokom (HFR) v Pettenu na Nizozemskem. Prvotno je bil obrat ustanovljen za presojo materialov, ki se uporabljajo v fuzijskih in fisijskih reaktorjih. Postal je nepogrešljiv obrat za proizvodnjo radioizotopov za medicinski sektor, ki pokriva okoli 60 % evropskih potreb. Poročilo med drugim zagotavlja tudi podporo za okrepljen proračun za izkoreninjenje bolezni modrikastega jezika in pomoč z evropskim nadzorom in bojem proti goljufijam. Glede na naravo reaktorja z visokim pretokom in mešanico zajetih proračunskih postavk je delegacija Fine Gael podprla predlog spremembe proračuna št. 8/2009.
(DE) Gospod predsednik, nimam pripomb na zapisnik včerajšnjega zasedanja, vendar pa bi želel komentirati pripetljaj, ki se je zgodil na zasedanju danes zjutraj. Mojo kolegico Kingo Göncz, poslanko Parlamenta v moji skupini in nekdanjo madžarsko zunanjo ministrico, je danes zjutraj v razpravi na povsem nesprejemljiv način žalila Krisztina Morvai iz fašistične stranke Jobbik. Kot zunanja ministrica Madžarske si je gospa Göncz bolj kot kdor koli prizadevala, da bi dosegla mednarodno spravo med Madžarsko in sosednjimi državami. Odločno zavračam nezaslišano žaljenje gospe Göncz s strani gospe Morvai, članice neofašistične stranke.
To se nanaša predvsem na manjšine, homoseksualce, Rome in jude. To paravojaško enoto so sodišča nedavno razpustila, vendar pa je poslanec EP iz te stranke med julijskim zasedanjem v tej dvorani nosil uniformo te organizacije. Na Madžarskem je ta stranka vodila kampanjo, polno protievropskega, rasističnega, homofobnega, protiromskega in ksenofobnega sovraštva, ter Madžarsko v svojih govorih nenehno opisovala kot kolonijo Evropske unije. Dogodek, o katerem je govorila Krisztina Morvai, se je zgodil leta 2006, ko so ti skrajni desničarski protestniki povzročili požar v osrednji stavbi madžarske radiotelevizijske družbe in divjali več dni, zaradi česar je bilo ranjenih 113 policistov.
Do izgreda je ponovno prišlo 23. oktobra. Poskušali so nasilno prekiniti nacionalno slovesnost. To je bilo prvič v zgodovini države vse od spremembe režima, da je imela policija opraviti s protesti skrajnega desnega krila. Po tem je vlada vzpostavila neodvisen odbor, katerega poročila so na voljo na mnogih spletnih straneh, tudi v angleščini. Ta odbor je podajal predloge, začeti pa so bili tudi številni sodni postopki. Organi madžarske vlade so preiskovali te zlorabe.
(HU) Gospod predsednik, v skladu s Poslovnikom imam na razpolago pol minute, da zastavim vprašanje. To vprašanje je namenjeno gospodu Schulzu. Kako si drzne na podlagi žaljivih izjav svoje kolegice stranko v tej dvorani imenovati fašistična samo zato, ker se ne strinja z vsakim vidikom glavnega namena Evropske unije? Ta stranka je na Madžarskem prejela 430 000 glasov. Torej 430 000 volivcev imenujete fašisti. Odslej premislite, preden spregovorite!
Predsedstvu je Svet 27. julija 2009 soglasno podelil mandate za pogajanja, ki temelji na predlogu Komisije. Bilo bi bolje, če bi pogajanja z ZDA lahko potekala na podlagi Lizbonske pogodbe. V tem primeru bi lahko v celoti sodeloval tudi Evropski parlament, a kot veste, to zdaj še ni mogoče. Ker družba SWIFT konec tega leta svojo podatkovno zbirko seli iz ZDA v Evropo, mora EU nujno čim prej skleniti kratkoročni sporazum z ZDA, da ne bi prišlo do prekinitve pri izmenjavi informacij. To je v interesu vseh.
Želim poudariti, da je to začasni sporazum, ki bo veljal toliko časa, dokler ne bo mogoče sprejeti trajnega sporazuma. Njegova veljavnost ne sme biti daljša od dvanajst mesecev, Komisija pa je sporočila, da namerava predlog za trajni sporazum podati takoj, ko bo sprejeta nova pogodba. Če naj program TFTP koristi EU in državam članicam, morajo ZDA ustreznim pooblaščenim organom znotraj EU še naprej na enak način kot prej zagotavljati informacije iz programa TFTP. In prav to se bo tudi res zgodilo.
Poleg tega bo začasni sporazum organom EU za preprečevanje kaznivih dejanj zagotovil izrecno priložnost, da sami zaprosijo za informacije iz podatkovne zbirke TFTP med preiskavo terorističnih kaznivih dejanj. Predsedstvo je prepričano v koristi informacij iz programa TFTP. Obenem se zavedamo, da mora začasni sporazum vsebovati mehanizme, ki so potrebni za zagotovitev zaščite zasebnosti posameznika, pravne države in varovanja podatkov. Osnutek sporazuma torej vsebuje določbo o tem, da mora imeti EU ločen organ, ki bo sprejemal, obdeloval in odobril vse zahteve iz ZDA za informacije od družbe SWIFT.
Potrdimo lahko, da bo uporaba TFTP dovoljena samo pri preiskavah terorističnih kaznivih dejanj, vključno s financiranjem terorizma. Ne ZDA ne EU ne smejo uporabljati sistema za preiskavo drugih vrst kaznivih dejanj ali za druge namene. Seveda je pomembno tudi to, da bo prenos informacij iz EU v ZDA v okviru TFTP sorazmeren. Poleg pravil, ki veljajo za evropski organ, ki sem jih omenila prej, sporazum torej vsebuje tudi določbo, v skladu s katero mora sistem oceniti neodvisen ocenjevalni organ. Kadar gre za EU, bodo ta organ sestavljali predstavniki predsedstva in Komisije ter dve osebi iz nacionalnih organov za varovanje podatkov iz držav članic. Naloga ocenjevalnega organa bo preveriti skladnost s sporazumom, pravilno uporabo določb o varovanju podatkov in ali prenos podatkov poteka sorazmerno.
Tudi sam sem imel na srečanju Odbora za državljanske svoboščine, pravosodje in notranje zadeve, ki je potekalo 22. julija, priložnost pojasniti, kako program TFTP deluje in zakaj potrebujemo začasen sporazum, da bi preprečili prekinitev njegovega delovanja. Skupnega srečanja Odbora za državljanske svoboščine, pravosodje in notranje zadeve ter Odbora za ekonomske in monetarne zadeve so se 3. septembra udeležili švedsko predsedstvo, direktor Generalnega direktorata za pravosodje, svobodo in varnost gospod Faull ter gospod Bruguière. Mislim, da je to srečanje omogočilo, da se pojasnijo številna še odprta vprašanja.
Na kratko bi želel poudariti nekaj vidikov. Dodano vrednost vrednotenja podatkov v okviru programa TFTP, ki ga je opravilo ameriško ministrstvo za finance, je gospod Bruguière potrdil v poročilu, ki so ga člani Odbora za državljanske svoboščine, pravosodje in notranje zadeve ter Odbora za ekonomske in monetarne zadeve lahko preučili na skupnem srečanju v začetku septembra. Kot nas je spomnilo že predsedstvo, je ta analiza podatkov omogočila organom ZDA, da preprečijo napade in olajšajo preiskave terorističnih napadov tako v Združenih državah kot v Evropi.
Drugič, gospod predsednik, Parlamentu bi želel predvsem povedati, da, kot je pravkar omenila gospa ministrica, govorimo o začasnem sporazumu, ki ne more veljati dlje kot največ 12 mesecev. To pomeni, da se bomo o njem lahko ponovno pogajali takoj, ko bo začela veljati Lizbonska pogodba, in sicer s polno vključenostjo Evropskega parlamenta. Odkrito vam lahko zagotovim, da bo Komisija seveda še naprej nenehno obveščala Parlament o napredku pri tem vprašanju.
Ko je Parlament v svojih resolucijah iz leta 2006 in 2007 prosil, naj se zrcalno mesto družbe SWIFT iz ZDA preseli v EU, se je to očitno zgodilo zato, ker smo menili, da zaščita, ki jo državljanom EU nudi ameriški okvir, ni v skladu s standardi EU in da bi jo bilo treba izboljšati. Zato je to pozitiven dosežek in naša skupina pozdravlja dejstvo, da se bosta dva nova strežnika družbe SWIFT zdaj preselila v Evropo in da bo vzpostavljen tudi nov pravni okvir, da bi ameriški program TFTP lahko še naprej uporabljal in obdeloval podatke v sodelovanju z našimi zakonodajnimi organi.
Seveda je, kot sta pojasnila Svet in Komisija, eno izmed najpomembnejših vprašanj čas, v katerem je sporazum sprejet, ter začasna narava sporazuma. Izbor pravne podlage tretjega stebra skupaj z njegovo začasno naravo popolnoma izključuje Parlament - s tem pa tudi državljane EU - iz zakonodajnega procesa. Skupina socialistov in demokratov je prepričana, da bi se ta začasni sporazum moral uporabljati samo 12 mesecev in da se bo s Parlamentom kot sozakonodajalcem treba pogajati o novem sporazumu, da bi lahko tukaj zagotovili tisto občutljivo ravnovesje pri zaščiti temeljni pravic evropskih državljanov v pomembnem in ključnem boju proti terorizmu.
Gospod predsednik, po vseh teh toplih besedah, bom dregnila v osje gnezdo! O vsebini ne bom rekla ničesar, saj mislim, da je jasno, da je to, o čemer so potekala pogajanja, v skladu z evropskimi standardi pravnega varstva in varstva osebnih podatkov, vendar pa želim zdaj nekaj odgovorov o samem procesu, saj Svet kot že ničkolikokrat poprej ponovno sprejema odločitve, ki vplivajo na državljane, za zaprtimi vrati. Vlade Evrope in Združenih držav želijo vedeti vse o našem zasebnem življenju, mi kot državljani pa ne zvemo ničesar o tem, kaj počne Svet. Po mojem mnenju so stvari do neke mere postavljene na glavo. Boj proti terorizmu je dejansko postal nekakšen pobesneli vlak, pri čemer Svet kaže globoko zaničevanje do evropskih državljanov in parlamentarne demokracije. Vsakič, ko se to vprašanje naveže na družbo SWIFT, sporazum PNR, hrambo podatkov ali kar koli drugega, slišimo, da je to "nepogrešljivo za boj proti terorju". Verjetno res, gospa ministrica, toda kdaj bomo dejansko končno slišali kakšna dejstva, kdaj bomo opravili nekakšno oceno? Obstajajo tudi mnoga vprašanja v zvezi z družbo SWIFT, na katera bi res rada slišala odgovor, saj 3. septembra odgovorov ni bilo. Zakaj ne? Že leta 2007 smo vedeli, da je treba strukturo družbe SWIFT preoblikovati. Zakaj je Svet prišel s tem načrtom v zadnjem trenutku poleti, ko je Parlament moral šele začeti z delom? Zakaj se o mandate niste posvetovali z nacionalnimi parlamenti? Zakaj? Mar to ni primer pranja politike, gospa ministrica, kjer gre dejansko za to, da evropske vlade poskušajo dobiti dostop do naših podatkov prek vlade ZDA? Stopite ven in povejte!
Afera SWIFT je simptomatična za neumnosti v zvezi z varnostjo, ki se jih vsiljuje v imenu terorizma, pri čemer se kaže globoko zaničevanje do najbolj temeljnih pravic naših sodržavljanov. V tej aferi so Združene države izropale bančne podatke, brez pravne podlage in celo brez najmanjših informacij od organov v Evropi. Zaradi tega škandala so se evropski organi zdrznili in postali pozorni. Z ameriško vlado je bil podpisan sporazum. Tega je ocenil strokovnjak. Toda kateri strokovnjak? Francoski protiteroristični sodnik Bruguière, katerega spodrsljaji na področju temeljnih pravic so v Franciji vsem dobro znani. Zato dvomimo v kakovost tega poročila.
Prvo vprašanje, ki se postavlja, je, seveda, kako lahko zagotovimo, da bodo ZDA spoštovale sporazum. Želela bi reči, da imamo najprej tu poročilo gospoda Bruguièra, ki nudi dober opis skladnosti s pogoji v zvezi z vsem, kar je bilo do danes dogovorjeno. Drugič, osnutek sporazuma omenja ocenjevalni organ, ki sem vam ga opisala, pa tudi predsedstvo, Komisijo in predstavnike nacionalnih organov za varstvo podatkov, ki bodo vključeni zato, da bi preverjali, ali se ta zadeva pravilno rešuje. Očitno je ključnega pomena, da so informacije zanesljive. Pomembno je tudi, da vsi spoznajo, da pri prenosu informacij v ta program podatkov ne gre za to, da lahko ljudje kar tako dostopajo do njih in berejo, kar koli želijo. Da bi dobili dostop do teh informacij, moramo imeti sum terorističnega kaznivega dejanja ali vsaj financiranje takšnega kaznivega dejanja. Seveda to omejuje način uporabe teh informacij.
Kar zadeva kritiko glede tega, zakaj smo se tega lotili šele zdaj, poleti, bi želela poudariti, da je predsedstvo postavljajo bolj ali manj ista vprašanja, kot jih zdaj postavljajo poslanci Evropskega parlamenta. Naša naloga je bila, da zadevo pripravimo na izčrpen način in da analiziramo - med drugim - to poročilo, ki odgovarja na nekatera vprašanja, toda naša naloga so bile tudi druge zadeve. V resnici nismo bili mi tisti, ki smo se odločili, da je treba družbo SWIFT preseliti v Evropo; to se je zgodilo na podlagi drugih odločitev. Vendar pa si ZDA zelo želijo, da bi lahko uporabljale to orodje v svojem boju proti terorizmu, in tudi mi mislimo, da bi enake informacije koristile tudi nam. Da bi se to zgodilo, potrebujemo sporazum. Ker Lizbonska pogodba ni začela veljati, smo menili, da je treba zagotoviti začasno rešitev. To je tisto, o čemer se pogajamo, in to je tisto, za kar nas je Svet pooblastil, da storimo. To sem želela povedati.
In nikakor ne gre za to, da bi si predsedstvo želelo po nepotrebnem omejiti vpogled ali razpravo v kakršnem koli smislu. Prvič, to je navsezadnje javna razprava in, drugič, v zadovoljstvo nam je seveda, da lahko govorimo o tem, kako pogovori potekajo. Vendar pa v teku pogajanj ni mogoče zagotoviti neprekinjenega dostopa do dokumentov, saj je že sama narava pogajanj takšna, da se stvari spet in spet spreminjajo. Poskusila pa sem pojasniti naše izhodišče in jasno pooblastilo, ki nam ga je dal Svet. V zvezi s tem močno vztrajamo pri združitvi visoke ravni učinkovitosti in praktične uporabe s strogimi zahtevami pravne varnosti in spoštovanjem državljanskih svoboščin in človekovih pravic. Popolnoma sem prepričana, da bomo to tudi dosegli. Če pa - v nasprotju s pričakovanji - ne bomo, potem ne bo nobenega sporazuma.
Rad bi samo rekel, da sem sam, odkar sem prevzel svoje dolžnosti, očitno opazil dejstvo, da je Svet prosil sodnika Bruguièra, naj opravi to misijo iskanja dejstev v Združenih državah. Poročilo gospoda Bruguièra iz decembra 2008 sem prejel januarja 2009. To poročilo je bilo predstavljeno Evropskemu parlamentu in Svetu JHA februarja 2009. V tistem času je Komisija spoznala, da ima v rokah bistvene elemente za zagotovitev kontinuitete programa TFTP v pričakovanju časa, ko se bomo na podlagi podpisane Lizbonske pogodbe in skupaj s Parlamentom kot sozakonodajalcem lahko zares začeli pogajati o dolgoročnem sporazumu z vsemi zagotovili, ki jih je omenila gospa ministrica, in z vsemi zahtevami glede vzajemnosti, o katerih je predvsem govoril tudi gospod Strasser.
Gospod predsednik, imam majhno vprašanje o pravilnosti postopka. Opažam, da Svet spet ne odgovarja na vprašanja, ki jih postavljamo. Vprašala sem namreč, zakaj je Svet čakal dve leti, do zadnjega trenutka, da bi se o tej zadevi odločil, in rada bi vedela - odgovor se lahko poda tudi v pisni obliki -, zakaj so bili nacionalni parlamenti v celoti izključeni iz celotnega postopka. Za konec naj povem, da sem prebrala vaš odgovor, ki je bil dokaj nejasen, in zdi se, da hočete reči, da pravnega mnenja pravne službe Sveta ne boste objavili.
Eden izmed glavnih dogodkov je veliko srečanje na visoki ravni, ki bo jutri in pojutrišnjem potekalo v Stockholmu. Švedska in druge države, ki se dotikajo Baltiškega morja, se seveda močno zanimajo za strategijo za to območje, vendar smo tudi prepričani, da bi ta strategija lahko služila kot model za druge regije in druge regionalne strategije, ki bi lahko koristile celotni EU. Če bomo pri svojem delu segli prek meja in v različne sektorje v določeni regiji, bomo lahko skupaj in učinkoviteje reševali skupne izzive, kot sta onesnaženje in uničevanje okolja. Ustvarili bomo lahko nove poslovne priložnosti in nova delovna mesta ter izboljšali prometne povezave.
Cilj strategije je izboljšati okolje na območju Baltiškega morja in povečati integracijo in konkurenčnost na tem območju. Strategija obravnava predvsem štiri izzive: zagotavljanje trajnostnega okolja, večanje bogastva, izboljšanje dostopnosti in privlačnosti ter zagotavljanje zaščite in varnosti na tem območju. Ena izmed glavnih prednostnih nalog je seveda reševanje vprašanj, ki se nanašajo na okolje. Okolje Baltiškega morja je soočeno z zelo resnimi grožnjami, kar obenem pomeni, da obstaja tveganje, da bo to vplivalo na gospodarski razvoj. To je zelo občutljivo morsko okolje, ki je izpostavljeno različnim oblikam okoljskega vpliva.
Nujno potrebujemo odločna prizadevanja. Ekološko ravnovesje Baltiškega morja ogrožata predvsem prekomerno gnojenje in cvetenje alg, ki ju povzroča odtekanje hranil. Obenem pa na Baltiško morje vplivajo tudi onesnaženje iz virov s kopnega, nevarne snovi ter vplivi podnebnih sprememb. Zardi teh akutnih in resnih groženj za okolje je območje Baltiškega morja očitna prednostna naloga na področju okolja in upamo, da bodo sklepi decembra sprejeti.
Vendar pa resno zdravstveno stanje območja Baltiškega morja ni edini izziv, s katerim je ta regija soočena. Zaradi gospodarske krize so postala izredno aktualna tudi vprašanja o rasti in delovnih mestih. Večina držav na območju Baltiškega morja je majhnih in odvisnih od izvoza. To pomeni, da moramo povečati integracijo, da bi okrepili konkurenčnost v celotni regiji Baltiškega morja. Naše namere in cilji pri tem so jasni. Želimo, da bi notranji trg v naši regiji deloval bolje kot kjer koli drugje, in želimo, da bi se nova lizbonska strategija za rast in delovna mesta v tem delu Evrope učinkovito izvajala.
Našega cilja seveda ni mogoče izpolniti prek noči, vendar so naše namere velikopotezne. Zaslužimo so čistejše Baltiško morje v središču območja, ki nudi možnosti za trajnostno gospodarsko rast na drugi strani meja, kar podpira celotna EU. Če bomo to dosegli, potem bomo zagotovo služili interesom območja Baltiškega morja, upam pa, da bomo oblikovali tudi model, ki ga je mogoče prilagoditi in učinkovito uporabiti tudi v drugih regijah. Želela bi se zahvaliti Komisiji za pozitivno sodelovanje pri tem vprašanju in nenazadnje tudi Evropskemu parlamentu - ki je navsezadnje institucija, ki je prvotno dala pobudo in je bila ves čas gonilna sila v zvezi s sodelovanjem na območju Baltiškega morja.
Poleg tega je strategija za regijo Baltiškega morja primer odličnega sodelovanja glavnih institucij EU. Kot verjetno že veste - in kot je bilo povedano -, je strategijo, o kateri govorimo, pred tremi leti sprožil Parlament, natančneje medskupina za Baltsko Evropo pod odličnim vodstvom Christopherja Beazleyja. Posebej bi se želel zahvaliti predsedniku Komisije gospodu Barrosu. Njegovo razumevanje in podpora vse od leta 2007 sta bila ključna pri pripravi izvedbene različice strategije, na podlagi česar je Komisija junija objavila svoje sporočilo.
To je zelo pomembno, saj že zdaj vem, da se bodo name obrnila mesta, lokalni organi in regije, ki bodo hoteli vedeti, kaj naj storijo, da bi se vključili v strategijo za Baltiško morje. Kako lahko dobimo sredstva za izvajanje takšnega projekta? Če jim ne bomo dali dobrega odgovora in če ne bomo mogli pojasniti, kako bo to sodelovanje organizirano, potem se bo navdušenje državljanov za sodelovanje na območju Baltiškega morja verjetno hitro spremenilo v razočaranje. To ni cilj, za katerega si prizadevamo vsi, zato se moramo o organizaciji tega sodelovanja zelo intenzivno pogovarjati.
Gospod predsednik, moja skupina je zelo vesela, da je Komisija pripravila prvi dokument EU o strategiji za Baltiško morje. To je tudi prvi strateški dokument te vrste za to regijo in upamo, da bo predvsem pomagal pri pospešitvi procesa čiščenja evtrofnega Baltiškega morja. Probleme regije je mogoče najbolje rešiti s sodelovanjem med njenimi narodi, državami, organizacijami in podjetji. Moja skupina je še posebej vesela, da je Švedska poudarila pomen boja proti trgovini z ljudmi in kriminalu. Predvsem bi se za to želela zahvaliti gospe Malmström, ker mislim, da je za to tudi sama zaslužna. To je pomembno vprašanje in res je nenavadno, da se moramo v letu 2009 pogovarjati o obstoju trgovine z ljudmi v regiji Baltiškega morja. Da bi temu naredili konec, potrebujemo akcijski načrt za Baltiško morje.
v imenu skupine Verts/ALE. - (FI) Gospod predsednik, gospe in gospodje, odlično je, da je Komisija pripravila predlog strategije za Baltiško morje in da ga je Švedska vključila v svoj program. Upam, da bo Švedska dosegla nekaj bolj oprijemljivega v svojih prizadevanjih za zaščito morskega okolja, predvsem na področjih kmetijstva in ladijskega prometa. Baltiško morje je navsezadnje eno izmed najbolj onesnaženih morij na svetu, njegov največji okoljski problem pa je evtrofikacija. Za to je v glavnem odgovorno kmetijstvo: s polj EU odtekata dušik in fosfor. Slednja odvzemata kisik iz morskega dna in hranita strupene alge pod površino. Vprašanje, ali bo treba Baltiško morje očistiti, je predvsem v rokah EU. Komisija to v svoji strategiji priznava, toda predlogi ukrepov so medli. Edini pravi ukrep je dejansko prepoved uporabe fosfatov in detergentov. To je nujen korak, vendar pa poleg tega močno potrebujemo nove predpise za kmetijstvo, da bi lahko pridelovali hrano brez sočasne zadušitve Baltiškega morja.
Najvarčnejša povezava med Jadranskim in Baltiškim morjem je srednjeevropska pot ob toku reke Odre, katere kopenska pot se konča v pristanišču Szczecin-Świnoujście. Predlagam sprejetje jasnega memoranduma za ponovno aktiviranje strategije v njeni prvotni obliki, ki vsebuje srednjeevropsko pot, ki iz razvojnih načrtov Evrope ne bo izbrisala velikih pristanišč, kakršno je Szczecin-Świnoujście, ki že čuti posledice odločitve Evropske komisije o likvidaciji njegove ladjedelniške industrije.
Čez natanko 2564 ur se bo ustavil reaktor jedrske elektrarne v Ignalini v Litvi - zadnji neodvisni vir energije v Litvi. Evropa je v varnost te elektrarne že vložila 200 milijonov EUR. Da bi jo zdaj razgradili, bi evropske države morale prispevati dodatnih 800 milijonov EUR. S pravnega vidika ima Evropa verjetno prav; vse države morajo spoštovati svoje obveze, ampak ali je to res prav? Ali je to prav z vidika spoštovanja državljanov Litve in drugih držav? Po mojem mnenju ne. Denar za razgradnjo reaktorja bo treba vzeti pri ljudeh, ki jih je že prizadela gospodarska kriza. Ali je logično oziroma ali je prav, da zapiramo delujočo jedrsko elektrarno, ki je varna, ponavljam, ki je varna, v času, ko v Evropi vlada kriza, ko je BDP v Litvi padel za 22 %, ko je brezposelnost dosegla 15 %, ko prihaja zima. Ne, to ni prav. Ker je Litva dala svojo besedo, bo tudi izpolnila pogoje pristopne pogodbe, vendar bo to ogromna žrtev. Po tej žrtvi se bo Litva veliko težje spopadala z gospodarsko krizo. Brezposelnost v državi bo še bolj narasla in povečala se bo revščina.
Gospe in gospodje, povejte mi, ali Evropa res potrebuje danes takšno žrtev? Ali ne moremo 800 milijonov EUR kako bolje porabiti? Obračam se na vest, gospodarsko logiko in zdrav razum vsakega izmed vas in vas pozivam, da k tej strategiji, o kateri razpravljamo danes, dodate določbo, da bo jedrska elektrarna v Ingalini ostala odprta do leta 2012, tj. do konca njene življenjske dobe. Upam, da bo Evropski parlament s potrditvijo političnega programa predsednika J. Buzeka na področju energetike, ki zadeva razširitev oskrbe z energijo in razvoj jedrske energije v državah članicah, sprejel potrebne konkretne ukrepe. Gospe in gospodje, do zaprtja reaktorja je samo še 2563 ur in 58 minut.
Zato je pomembno, da regije in organizacije pri izvajanju te celovite strategije za območje Baltiškega morja - zelo pomembnega projekta EU, ki mora služiti kot zgled - sodelujejo v okviru mreže, saj te organizacije najbolje vedo, kaj je pomembno zanje in za različne sektorje, kot so narava, socialna struktura in infrastruktura; one najbolje vedo, kaj je treba storiti. To je območje s 100 milijoni prebivalcev in naložbenim proračunom v višini 50 milijard EUR. Tu moramo nadaljevati zelo previdno, če želimo, da bi ta pilotni projekt uspel. Kot je bilo že omenjeno, je pilotni projekt zelo pomemben tudi za druge projekte ob Donavi, za države srednje in jugovzhodne Evrope, ki mejijo na Donavo.
Gospod komisar, želel bi poudariti štiri točke. Predvsem sem prepričan, da je ključno, da se osredotočimo na takšno vodenje strategije za Baltiško morje, s katerim se bomo izognili spodkopavanju interesov tako na lokalni kot na vladni ravni in ravni Evropske unije. Osredotočiti bi se morali tudi na ustrezno financiranje izvajanja in delovanja same strategije - v zvezi s tem je bila sprejeta sprememba proračuna. Drugič, v celoti je treba uresničiti načela enotnega trga v makroregiji ob upoštevanju izkušenj in vključenosti na lokalni in regionalni ravni. Dve zadnji zadevi sta: institucionalna podpora financiranju ukrepov na področju uporabe te strategije ter ohranjanje dobrih odnosov z našimi partnerji v regiji, vključno z Rusijo, Norveško in Belorusijo.
(SV) Gospod predsednik, zelo sem vesela, da so okoljska vprašanja glavna prednostna naloga nove strategije za območje Baltiškega morja. Baltiško morje trpi zaradi dveh velikih akutnih okoljskih problemov. Prvega - prekomerno gnojenje - je že omenila gospa Hassi. Drugi problem je prekomeren ribolov: raziskovalci so si pri tem popolnoma enotni. Razmeroma nova dognanja kažejo, da je pomanjkanje največjih plenilcev, tj. trsk, še povečalo svetenje alg. Problem je v tem, da Baltiško morje potrebuje zdrav ekosistem. Zato bi bilo zelo dobro, da bi pilotni projekt - hiter projekt - oblikovali v okviru strategije za Baltiško morje, ki vključuje upravljanje regionalnega ribolova na območju Baltiškega morja. Morali bi tudi prepovedati odlaganje trske in ta prepoved bi morala začeti veljati takoj. Trenutno se odlagajo ogromne količine mlade trske, ki so pravkar prispele v Baltiško morje. Švedsko predsedstvo pozivam, naj sprejme moj izziv in se loti reševanja tega problema.
V povezovanju lokalnih in regionalnih organov vidim prihranek. Pri praktičnem izvajanju strategije za Baltiško morje je temeljnega pomena, da preuredimo odgovornosti različnih upravnih organov znotraj sistema večplastne vlade, da se naloge različnih organov in organizacij ne bi prekrivale. V prihodnjih razpravah o neizbežni kohezijski politiki bi bilo obenem koristno, da bi pojasnili, kako bodo različne makroregionalne strategije in prevladujoče regionalne politike EU obstajale druga ob drugi. Dobro bi bilo tudi pojasniti, kako bo strategija za Baltiško morje vplivala na načrtovano uporabo politike teritorialne kohezije.
(DA) Gospod predsednik, govorimo o 1 200 km dolgem plinovodu pod Baltikom od Vyborga v Rusiji do Greifswalda v Nemčiji, ki bo tekel skozi ekološko občutljivo celinsko morje, v katerem je velika razlika med višinami morskega dna, skozi območje, v katerem se nenehno odkrivajo novi nedetonirani eksplozivni predmeti iz dveh svetovnih vojn ter strupene kemikalije iz papirne industrije. Približno 100 milijonov EUR je bilo porabljenih za okoljsko analizo, ki jo je opravilo podjetje Nord Stream, ki bo namestilo plinovod - sporazum o dobavi plina med Gerhardom Schröderjem in Vladimirom Putinom. Vprašanj glede varnosti, ki se porajajo ob dejstvu, da bo to močno povečalo vpliv Rusije na Baltiku, ne bom niti omenjala; namesto tega se bom zadržala pri okoljskih problemih, ki jih bo to povzročilo. Finska je na žalost ta projekt že podprla, a v imenu Tima Soinija in v mojem imenu bi zdaj želela ugotoviti, kje so informacije o tem projektu, ki jih državljani vseh držav na Baltiku potrebujejo, preden se lahko začnejo gradbena dela.
(LV) Gospa Malmström, gospod komisar, gospe in gospodje, oblikovanje strategije za regijo Baltiškega morja je zelo pomemben dosežek za Parlament, v katerem so člani medskupine za Baltik odigrali glavno vlogo. Ta strategija je primerljiva s sredozemsko strategijo, ki je v svojem času spodbudila hitro gospodarsko rast na jugu. Služila bo kot dober instrument za razvoj baltske regije in s tem za celotno Evropsko unijo. Ko govorimo o prednostnih nalogah, bi najprej želela omeniti razvoj skupne energetske politike Evropske unije, ki vključuje tudi konkurenčni baltski energetski trg. To ne vključuje samo vidikov varnosti oskrbe z energijo ter energetske učinkovitosti, temveč seveda tudi razvoj obnovljivih virov energije.
Latvija, Litva in Estonija morajo biti vključene v skupno regionalno energetsko mrežo, vključno z organizacijo NORDEL. Naša druga prednostna naloga je nadaljnji razvoj infrastrukture. Ceste v nekaterih državah regije Baltiškega morja so tako zaradi vremenskih razmer kot včasih tudi zaradi neučinkovitih politik, v dokaj slabem stanju. Razvoj tranzitnih koridorjev in komunikacijskih omrežij bo spodbudil podjetništvo in ustvaril nova delovna mesta. Da bi lahko torej govorili o uspešnem gospodarskem razvoju in varstvu okolja, je tretja prednostna naloga inovativno gospodarstvo, kar pomeni rast, ki je uravnotežena in temelji na znanju. Za izvedbo te strategije so temeljnega pomena dodatna finančna sredstva, ta pa morajo biti nedvomno zagotovljena v naslednjem finančnem okviru Evropske unije.
Zdaj moramo izkoristiti 5 milijard EUR iz energetskega programa, pa tudi sklad za globalizacijo in druge finančne instrumente. Pomemben je tudi učinkovit mehanizem za izvajanje in spremljanje strategije. Ta mora biti preprost, pregleden in brez odvečne birokracije. Nujni so tudi redni pregledi uvedbe strategije ter vmesna poročila. Prvo bi moralo biti sestavljeno že leta 2010. Pozdravljam aktivno vlogo švedskega predsedstva pri spodbujanju izvajanja strategije. Dovolite mi, da izrazim upanje, da bomo pri izvedbi tega posebnega akcijskega načrta uspešni in prilagodljivi.
(PL) Gospod predsednik, pred petimi leti je Baltiško morje čisto zares postalo notranje morje Evropske unije. Danes govorimo o osnutku strategije, ki nam bo omogočila, da sprostimo ogromen speč potencial regije, govorimo o projektu, za katerega pobudo je dal Evropski parlament. Vendar pa Komisija ni sprejela vseh priporočil tega Parlamenta. Najpomembnejše se je nanašalo na pomanjkanje ali umik posebne proračunske postavke za regijo Baltiškega morja. Komisija nam zagotavlja, da bodo finančna sredstva prišla iz obstoječih instrumentov, predvsem iz strukturnih skladov. Vendar pa se bojim, da brez posebnih sredstev, namenjenih posebej za ta namen, ne bomo mogli izpolniti vseh naših ciljev.
Gospod predsednik, gre za zares edinstveno pobudo evropske regionalne politike in pionirski projekt. Napredek na podlagi inovacij, okolje, dostopnost v smislu prometa in energetskih povezav ter varnost in zaščita so štiri področja, na katerih temeljijo skupna prizadevanja vseh partnerjev, ki so vključeni v pripravo strategije: to so vse tri evropske institucije - Parlament, Komisija in Svet - ter tudi nacionalne vlade, regionalni in lokalni organi, poslovna in akademska skupnost ter nevladne organizacije. Proces priprave strategije je pripeljal do pravega partnerstva med vsemi.
(FI) Gospod predsednik, Evropska unija se je problema baltiškega morja zavedla dokaj pozno. Ob njegovi obali živi skupaj 100 milijonov, potem pa je tu še Rusija, kar je pomembno. Ta strategija bo imela močno okoljsko razsežnost, kar je edino pravilno, saj so okoljski problemi Baltiškega morja ogromni: evtrofikacija, izginjajoča biotska raznovrstnost, odpadne vode iz Sankt Peterburga, problemi Kaliningrada in tako dalje. Omenili smo že, da bo to spremenilo tudi kohezijsko politiko Evropske unije, to pa je po mojem mnenju zelo pomembno in upam, da bomo o tem tukaj povedali še kaj več. Ministrica Malmström pravi, da se bo spremenila, sprememba kohezijske politike pa pomeni na primer nevarnost, da bo, ko govorimo o strategiji za Donavo in strategiji za Črno morje, del Evrope, vključno s severnimi regijami, izvzet, obenem pa so arktična območja trenutno podvržena najhitrejšim spremembam na svetu in tega se je treba zavedati.
(FI) Gospod predsednik, gospa ministrica, gospod komisar, Baltiško morje je kot regija posebno na več načinov, zato sem zelo vesela, da je Švedska to strategijo določila za eno izmed prednostnih nalog v času svojega predsedstva. Pomembno je, da dosežemo napredek pri strategiji in da jo začnemo torej tudi izvajati. Baltiško morje nima samo zelo močne okoljske razsežnosti; mislim, da ima tudi zelo velik vpliv na regionalno politiko. V času svojega predsedovanja je Švedska ta vprašanja regionalne politike vključila tudi v to strategijo za Baltiško morje. Strategija predvsem predstavlja dokument, ki se nanaša na države ob njegovi obali in na njegovih obalnih območjih, vendar ima nedvomno tudi močno regionalno razsežnost. To, kako bomo s to strategijo povezali strokovno znanje in izkušnje s področja okoljske tehnologije, vprašanja v zvezi s celinskimi vodami ter velik vpliv strategije na prometno politiko, bo imelo velike posledice za celinska območja. Strategija za Baltiško morje mora zato postati del skupnega evropskega programa. Upam, da bo dobila močno podporo Parlamenta, da od nje ne bodo samo ostale prazne besede in da bomo lahko dosegli kaj oprijemljivega.
Gospod predsednik, kot poslanka Evropskega parlamenta, izvoljena v Latviji, pozdravljam dejstvo, da se prvi primer strategije za makroregijo nanaša prav na območje Baltiškega morja. Kljub temu so bili po mojem mnenju tu pozabljeni številni cilji Skupnosti - na primer, visoka raven socialne zaščite. Nekatere izmed držav članic iz te regije, vključno z Latvijo, je gospodarska kriza močno prizadela. Naš finančni sektor je tesno povezan s skandinavskim. To pomeni, da bodo problemi pri nas ustvarili probleme pri njih, tako da ne gre za zgolj nacionalno težavo.
(FI) Gospod predsednik, želel bi se zahvaliti Komisiji in švedski vladi za zelo aktivno vlogo, ki sta jo odigrali, in prepričan sem, da je strategija za Baltiško morje dobra in pomembna. Vendar pa ta projekt brez finančnih sredstev ne bo uspel. V tem primeru se bo vse to končalo po sprejetju strategije. Parlament že več let premišljuje, kako bi bilo treba organizirati financiranje, lansko leto pa se je enoglasno dogovoril, da bo imel proračun posebno postavko za strategijo za Baltiško morje. To je sredstvo, instrument, ki bo pomagal pri zbiranju vseh neštetih projektov, ki jih strategija za Baltiško morje zdaj potrebuje, če želi napredovati. Vem, da je Odbor za proračun zdaj podal predloge za to, da se v okviru te postavke temu nameni nekaj denarja, in upam, da bosta to podprla tudi Svet in Komisija, sicer projekt preprosto ne bo uspel. Če želimo rešiti okolje Baltiškega morja, pa moramo storiti še nekaj: pridobiti moramo zavezo Rusije k temu projektu. Ne morem razumeti, da so bili nekateri pripravljeni pristati na plinovod, ki bo tekel skozi Baltiško morje, ne da bi se Rusija kakor koli obvezala, da bo spoštovala vsaj sklepe konvencije Espoo. To je najmanj, kar moramo storiti.
Naši skupni cilji so seveda izboljšati konkurenčnost našega gospodarstva na območju Baltiškega morja, pri tem pa predvsem ne pozabiti na spodbujanje malih in srednje velikih podjetij ter skupne energetske politike, ki upošteva tudi obnovljive vire energije. Pri tem se pojavlja vprašanje objektov in naprav na Baltiškem morju. Ohranjanje čiste vode, ker je to naša osnova in naš vir, igra tu zelo zelo pomembno vlogo, če pomislimo na ribištvo in če pomislimo na turizem. Zato je treba spodbujati naložbe v čistilne naprave.
predsednica Sveta. - (SV) Gospod predsednik, želela bi se zahvaliti vsem poslancem za veliko mero podpore, ki ste jo dali našemu neprekinjenemu delu pri oblikovanju strategije za Baltiško morje. Samoumevno je, da nas Evropski parlament podpira, saj ste dejansko vi snovalci zamisli o strategiji za območje Baltiškega morja in vesela sem, da boste zagotovili tudi uresničitev te strategije. Slednja lahko uspe - lahko postane resnična in ne ostane samo pri lepih besedah in retoriki -, če bodo vse države članice dejansko priznale lastništvo in sprejele pravo odgovornost za zagotovitev uresničitve projekta.
Nekateri poslanci, gospa Krehl in gospod Itälä, so spregovorili o vprašanju sredstev. Nobenih načrtov ni, da se bodo za strategijo namenila kakršna koli nova sredstva. Vendar pa imamo v sami regiji ogromno sredstev, ki jih lahko uporabimo. V obstoječem proračunskem okviru je bilo za regijo namenjenih 55 milijonov EUR. Vemo tudi, da lahko upamo na prispevke od mednarodnih institucij, kot je EIB, ki je pokazala velik interes za regijo Baltiškega morja. Cilj tega je, da ostanejo upravni stroški kar najnižji, in da se sodeluje s tistimi, ki so za različne paradne projekte odgovorni na lokalni ali nacionalni ravni.
Eden izmed teh projektov se nanaša na trgovino z ljudmi - področje, ki ga je omenila gospa Jäätteenmäki. Obstaja projekt, ki vključuje povečanje usposabljanja carinikov in policistov v regiji, da bi lahko bolje prepoznali problem trgovine z ljudmi in ga tudi obravnavali. Gospa Hassi in gospod Lövin sta omenila problem morskega okolja, kmetijstva in ribištva. Takšnih projektov je veliko in zelo rada bi videla, da bi jih bilo še več. Verjamem tudi, da bi strategija lahko zagotovila priložnost, da pridobimo boljši pregled nad našimi okoljskimi prizadevanji in našo ribiško in kmetijsko politiko in da zagotovimo, da si bodo vsi prizadevali za isti cilj.
V baltski regiji so tudi druga partnerstva. Imamo obsežno in naraščajoče partnerstvo na področju energetske politike, s katerim želimo povezati energetsko infrastrukturo v regiji, zmanjšati odvisnost in izboljšati učinkovitost. Seveda bo Unija na tem delala še naprej. Elektrarna v Ingalini nima nobenega opravka s strategijo za Baltiško morje. To je stara odločitev, ki je obstajala že v času litovskih pristopnih pogajanj. Prav tako s tem nima nobenega opravka Nord Stream. Seveda je povezan z Baltiškim morjem, vendar ni del strategije. Gre za komercialni projekt, ki je bil preučen v skladu z veljavnimi mednarodnimi konvencijami in ustrezno nacionalno zakonodajo.
Veselimo se konference, ki bo potekala jutri in v petek, in veseli smo, da v Stockholm prihaja podpredsednica Wallis. Na konferenci bomo govorili o strategiji za območje Baltiškega morja in upamo, da bodo zadevne države dale svojo zavezo nadaljnjemu prizadevanju, da bi se to uresničilo, kakor tudi da bi razpravljali o makroregijah na splošno. V tej zvezi sta bili omenjeni donavska in črnomorska regija. Mislim, da imamo tu še veliko dela in veliko tega, kar nam lahko da navdih. Upamo, da bomo pri pogovorih storili korak naprej, čeprav je še nekoliko prezgodaj, da bi opredelili dejanske časovne razporede. Še enkrat bi se želela zahvaliti Parlamentu za močno podporo strategiji za Baltiško morje in veselim se, da bomo o tem s poslanci govorili tudi v prihodnje.
Ne bomo mogel odgovoriti na vse pripombe in vprašanja, ki ste jih izrazili v razpravah ali v vaših izjavah. Želel bi samo reči nekaj besed o treh širših skupinah vprašanj. Prvič, oblika. Rad bi povedal, da je bila strategija oblikovana v skladu s cilji in namerami držav članic. Komisija se ni vmešavala v izbor prednostnih nalog. Komisija tudi ni oblikovala prednostnih nalog, tako da je zamisel o vključitvi nekaterih projektov ali spremembi nekaterih prednostnih nalog seveda mogoča. Vendar pa jo je treba sprejeti pri prihodnjem delu, povezanem z izvajanjem strategije.
V tem trenutku so pred nami bolj ali manj tri možnosti. Uredimo lahko na primer uporabo obstoječih sredstev EU, tako da spremenimo merila izbora novih projektov. Druga možnost je zatekanje k drugim virom, kot so mednarodne finančne ustanove, in na koncu, čeprav je to v času gospodarske recesije težko, še vedno lahko poskusimo uporabiti nacionalna sredstva. V zvezi s tem se veselim dela konference, ki bo potekala v Stockholmu, saj je to konferenca, ki lahko oblikuje prihodnji pristop držav članic in Komisije k prihodnjem makroregionalnem pristopu, vključiti pa bi morala tudi financiranje možnih prihodnjih strategij. Zato menim, da bo to dober trenutek, da v prihodnjih dneh v Stockholmu preučimo celovit makroregionalen pristop.
v pisni obliki. - (FI) Gospod predsednik, želela bi se zahvaliti Švedski, predsedujoči državi, ker je pokazala pogum in iz svoje regije, Baltiškega morja ter z njo povezanih vprašanj, naredila tako pomembno temo v svojem programu v času predsedovanja EU. Prav je, da strategijo za Baltiško morje, ki smo jo tako dolgo pripravljali, obravnavamo ravno zdaj: nimamo časa na pretek. Osrednji cilj strategije za Baltiško morje in akcijskega programa za izboljšanje okolja in konkurenčnosti okolja je treba jemati resno, kar zadeva sredstva, ki se zanj dodeljujejo, ter ukrepe, ki se izvajajo. Cilje je treba uresničiti v praksi: strategija ne sme ostati samo razkošna izjava. Predvsem upamo, da bo strategija pospešila čiščenje Baltiškega morja, ki ga je prizadela evtrofikacija, in da bo pomagala najti skupne rešitve za čezmejne izzive. Prav zaradi teh ciljev so vse oči zdaj obrnjene v Finsko, kjer bo kmalu sprejeta odločitev, ali se bo v njenih teritorialnih vodah dovolila gradnja plinovoda Nord Stream ali ne. V okviru strategije za Baltiško morje je treba preiskati vpliv takšnih projektov na okolje s pomočjo postopka, ki je pravno zavezujoč na mednarodni ravni, tako da zadeve ne bo mogoče kar ignorirati. Zato moramo vztrajati, da Rusija ratificira konvencijo Espoo o presoji čezmejnih vplivov na okolje, ki jo je podpisala leta 1991, finska vlada pa bi to morala opredeliti kot pogoj za obravnavo dovoljenja za gradnjo plinovoda. Rusija, ki ima tudi korist od strategije za Baltiško morje, ravna v skladu s sporazumom samo takrat, ko ji to ustreza. To se ne more več nadaljevati. Vložki so previsoki in s projekti, ki so škodljivi za Baltiško morje, moramo biti seznanjeni, še preden je prepozno.
v pisni obliki. - Strategija za Baltiško morje, ki jo predstavlja švedsko predsedstvo, je zelo dobrodošla. Takoj lahko prevzame vlogo modela za druge makroregije, kot je porečje Donave. Obstaja pa en vidik razvoja regije Baltiškega morja, ki zahteva nujen premislek. To je plinovod Nord Stream, ki bo tekel po morskem dnu med Rusijo in Nemčijo. Plinovod ni samo razlog resne zaskrbljenosti za okolje, temveč je - in to je še resneje - projekt, ki ga je čas prehitel. Prihodnost ni v fiksnih sredstvih za dobavo zemeljskega plina - prek plinovodov -, temveč v utekočinjenem zemeljskem plinu. Nord Stream lahko zelo verjetno postane popolnoma nepotreben beli slon, njegovi vodilni ljudje pa bi morali o projektu ponovno premisliti, preden se vanj vloži še več denarja in sredstev, truda in energije.
Pomembno je, da sprejmemo ukrepe, namenjene izboljšanju okoljskega položaja regije, saj je ta trenutno eno izmed najbolj onesnaženih morskih območij na svetu. Na morskem dnu leži na tisoče ton toksičnih bojnih sredstev, ki so zaprta v minah, nabojih, bombah, zabojnikih in ceveh. Ocene glede količin teh kemikalij segajo od 30 000 do 60 000 ton, pri čemer samo iperit predvidoma dosega 13 000 ton. Kemično orožje je bilo tu potopljeno po 2. svetovni vojni in v poznih 40. letih 20. stoletja. Nato je bilo zajeto v nemških okupacijskih območjih in ker ga je bilo težko zakopati pod zemljo, je bilo odločeno, da se ga preprosto potopi v morje.
predsednica Sveta. - (SV) Gospod predsednik, podpisali bomo več pravnih aktov, ki so ključnega pomena za odziv EU na finančno in gospodarsko krizo, ki je močno udarila Evropo in vpliv katere bomo čutili še nekaj časa. Želela bi izkoristiti to priložnost in se zahvaliti češkemu predsedstvu, ki je trdo delalo, da bi te akte pripravilo v tako kratkem času. Prav zahvaljujoč češkemu predsedstvu smo lahko hitro vzpostavili tako uspešno sodelovanje med Svetom in Parlamentom in dobili hitre in učinkovite sporazume.
Prosil bi gospo ministrico Malmström, da se pridruži skupnemu podpisovanju, ki bo potekalo pri tej mizi. Vabim tudi gospo komisarko Ferrero-Waldner, gospo Berès in gospo Bowles - prejšnjo in sedanjo komisarko za ekonomske in monetarne zadeve -, obe vaju prosim, da stopita sem na sredino, ter poročevalca gospoda Karasa in gospoda Gauzèsa. Vsi boste prisotni pri podpisovanju, z ministrico pa bova podpisala.
Gospod predsednik, gospe in gospodje, Republiko Tajvan je 8. avgusta pretreslo do temeljev. Tajfun Morakot je divjal po otoku z neukročeno močjo in za seboj pustil več kot 750 mrtvih ljudi. Tisoči so izgubili svoje imetje in opustošena so bila velika območja. Škoda znaša več kot 2,5 milijarde EUR. Obnova infrastrukture, ki je bila zelo poškodovana, bo trajala mesece. V znak naše solidarnosti smo Evropejci želeli podpreti prebivalce Tajvana z zagotovitvijo pomoči ob nesrečah.
Drugo razburjenje je povzročil večdnevni obisk dalajlame septembra na Tajvanu. Dalajlama je želel le moliti s preživelimi za žrtve. Sočutje je že dolgo sporočilo zelo cenjenih govorov in knjig dalajlame. Ponovno je kitajska vlada glasno nasprotovala in zelo pritiskala. Nezaslišano je, da je Peking iz povsem človekoljubnega dejanja dalajlame spet naredil politično vprašanje. Tajvan se mora vprašati, na čigavi strani pravzaprav je. Predsednik Ma Ying-jeou je Nobelovemu nagrajencu za mir dovolil vstopiti v državo šele po silovitih protestih svojih lastnih prebivalcev.
Nesreče, kot je ta, ki je prizadela Tajvan, utegnejo zaradi podnebnih sprememb postati bolj vsakdanje tako na Tajvanu kot po svetu. Zato je pomembno, da lahko Tajvan kot otok, ki je občutljiv za take meteorološke pojave, in kot velika svetovna industrijska sila pomembno in dostojanstveno sodeluje v ustreznih mednarodnih organizacijah, tudi v tistih, ki so povezane s spremembami vremena in podnebja. Tajvanu bi moralo biti omogočeno predvsem sodelovanje pri Okvirni konvenciji Združenih narodov o spremembi podnebja in Svetovni meteorološki organizaciji.
Komisija je opravila svojo nalogo in veliko držav članic je poslalo pomoč ali ekipe strokovnjakov. Ljudska republika Kitajska je pomagala tajvanskim oblastem in to dejanje je po mojem mnenju zelo pomembno. Vendar če želimo tajvanskim oblastem in državam v regiji zagotoviti strukturno pomoč za spopadanje s tovrstnimi grožnjami v prihodnosti, mora Evropska unija podpreti sprejetje Tajvana kot opazovalca v Svetovni meteorološki organizaciji in Okvirni konvenciji Združenih narodov o spremembi podnebja.
Kakor so že omenili nekateri moji kolegi poslanci, ta nesreča ponovno zastavlja vprašanje sodelovanja Tajvana v različnih agencijah Združenih narodov. Institucije EU to načeloma spodbujajo, vendar je skrajni čas za ukrepanje, da se stvari spremenijo. Tajvanske oblasti niso imele dostopa do meteoroloških informacij, ki so prikazovale, kako nevaren je bil tajfun. To je nesprejemljivo. Nadvse pomembno je, da Tajvan pristopi k Okvirni konvenciji Združenih narodov o spremembi podnebja, da se bo tako lahko izognil najhujšemu, saj ni nikakršnega dvoma, da se bodo podnebne težave pojavljale tudi v prihodnje.
(NL) Gospod predsednik, to je bila nesreča, kakršne Tajvan še ni doživel. V hribih se je zgodila velika tragedija. Izginile so cele vasi in tisoč ljudi velja za mrtve ali pogrešane. Na tisoče preživelih, če ne še več, je za zdaj nastanjenih v vojaških taboriščih. Tako Menno Goedhart, visoki predstavnik na Tajvanu iz moje domovine, Nizozemske, opisuje uničujoče posledice tajfuna Morakot. Najprej bi rad v tem parlamentu izrazil sožalje vladi in državljanom Tajvana.
Poleg praktične pomoči, ki jo Menno Goedhart trenutno nudi svojim tajvanskim prijateljem, in ob spoštovanju vsega, kar je evropska stran že naredila, bi Komisiji vseeno rad postavil nekaj vprašanj v povezavi s krepitvijo evropsko-tajvanskih odnosov. Najprej, Komisija bo naslednji mesec predložila predlog za sprostitev vizumskega režima za tajvanske državljane. Združeno kraljestvo in Irska sta v zvezi s tem že dala dober zgled. Drugič, nedavno evropsko poročilo je zelo jasno pokazalo, da bi tako Tajvan kot Evropska unija imela veliko koristi od sporazuma o ukrepih za spodbujanje trgovine. Ali se Komisija strinja s tem nujnim sklepom?
(FI) Gospod predsednik, Tajvan je 8. avgusta doživel humanitarno katastrofo velikanskih razsežnosti. Dogodek je terjal visok davek in gospodarska škoda je bila ogromna. Zdaj je čas, da ukrepamo. Čas je, da pokažemo solidarnost z državljani Tajvana. Pokazati moramo sočutje, poleg tega pa moramo zagotoviti finančno podporo in, kakor je tukaj povedala komisarka, orodja kriznega upravljanja moramo sprejeti zdaj. Zdaj moramo Tajvancem zagotoviti vso pomoč, ki je v človeški moči. Prav tako bi rad izrazil svojo podporo zamisli o dolgoročnejši pomoči Tajvanu, kakor je predlagal gospod Tannock, za čim boljše rezultate in tako, da lahko pokažemo, da so tudi oni ljudje in predvsem da so naši prijatelji.
(PL) Komisarki bi se rad zahvalil za te informacije. Vendar je moje vprašanje nekoliko drugačno. Tajvan je pred kratkim prizadela tragedija. Vendar vsi dobro vemo, da se je v preteklosti zgodilo veliko tovrstnih nesreč in da se jih bo veliko tudi v prihodnosti. Zato bi komisarki rad zastavil naslednje vprašanje. Ali ima Evropska unija, in zlasti Komisija, kakšne standardne postopke za obravnavanje tovrstnih razmer? Ali obstaja sveženj nujnih ukrepov ali določbe za posamezne države? Ali obstaja tudi dolgoročen akcijski načrt?
(NL) Gospod predsednik, Skupina zavezništva liberalcev in demokratov za Evropo tako kot veliko skupin v tem parlamentu sočustvuje s prebivalci Tajvana in zadovoljni smo, ker se je Komisija odzvala tako, kot se je. Komisija mora nadaljevati v tej smeri. Seveda pa je poleg te humanitarne katastrofe velika težava tudi osamitev Tajvana. Povsem mogoče je ohraniti politiko enovite Kitajske in obenem ustvariti dobre delovne odnose s Tajvanom. Tajvan bi zlahka prevzel vlogo opazovalca v Svetovni zdravstveni organizaciji. Enako velja za Svetovno meteorološko organizacijo in Okvirno konvencijo Združenih narodov o spremembi podnebja. Vse to je mogoče in ne ovira politike enovite Kitajske. Strinjam se z gospodom Belderjem, kar zadeva sprostitev vizumskega režima, prav tako pa se strinjam z dobrimi stvarmi, ki jih je povedal o gospodu Goedhartu, nizozemskem predstavniku v Tajpeju. Zato menim, da nam ni treba več vztrajati pri osamitvi Tajvana. Delovni odnosi, to je bistveno.
avtorica. - (FI) Gospod predsednik, rada bi dala zadnjo pripombo o razpravi, ki je ravnokar potekala, in povedala, da sem kot predsednica Pododbora za človekove pravice pred kratkim konferenci predsednikov odborov poslala pismo, v katerem sem prosila, da se preuči možnost, da se te razprave prestavijo, tako da bi bila udeležba v Parlamentu lahko popolna, pa tudi da bi Svet lahko imel pomembnejšo vlogo tukaj v razpravi. Upam, da bodo moji kolegi poslanci v različnih skupinah razpravljali o tem s svojimi predsedniki skupin, saj to, da nas je občasno tako malo tukaj, stalno spodjeda avtoriteto Parlamenta.
Zdaj pa se posvetimo primeru Žovtisa. Kazahstan je pomembna država v osrednji Aziji in bo naslednje leto prevzel predsedovanje Organizaciji za varnost in sodelovanje v Evropi. Zato ni vseeno, kako se sodi za zločine v državi, ki bo na čelu demokratičnih prizadevanj vseh držav v obsežnem delu Evrope. V skladu s tem bi svojo pozornost morali usmeriti na primer zagovornika človekovih pravic Jevgenija Žovtisa. Jevgenij Žovtis je bil spoznan za krivega uboja v zelo sumljivih okoliščinah in je bil obsojen na prestajanje štiriletne zaporne kazni v odprtem zaporu, ker je julija letos povozil pešca.
avtor. - (LT) Kazahstan se, ko se približuje čas njegovega predsedovanja Organizaciji za varnost in sodelovanje v Evropi, na žalost oddaljuje od zavez glede uskladitve z evropskimi standardi. Ob neupravičenem poudarjanju svoje edinstvenosti in posebnosti ta država ne upošteva priporočil organizacije OVSE o volilni zakonodaji in svobodi tiska. Ponavljajoče se kršitve človekovih pravic in neposredno preganjanje zagovornikov človekovih pravic vzbujajo čedalje več dvomov o primernosti te države za vodenje organizacije, ki se bori za izvajanje demokratičnih načel. Astano pozivamo h konkretnemu napredku na področjih demokratizacije, varstva človekovih pravic, pravne države in svobode tiska. Kazahstansko zakonodajo, ki temelji na mednarodnem pravu, je treba ustrezno in pregledno uporabiti v sodnih postopkih proti borcem za človekove pravice Jevgeniju Žovtisu, Jesingepovu in Dubanovu. Upati in zahtevati moramo, da so sodbe nepristranske in da vključenost zapornikov v gibanje za človekove pravice ne vpliva na sodbo. Svet pozivamo, naj vprašanje teh primerov zagovornikov človekovih pravic sproži na naslednjem srečanju v okviru dialoga o človekovih pravicah med EU in Kazahstanom, ki bo oktobra. Evropsko komisijo pozivamo, naj Kazahstanu med pripravami na predsedovanje organizaciji OVSE nudi izdatno pomoč in s tem zagotovi, da ta pomembna mednarodna organizacija ne bo ogrožena.
Nesporno mora vsaka oseba, ki stori kaznivo dejanje, sprejeti, da se bodo sankcije, izrečene v sodnem postopku, uporabile brez razlike, in nihče ne ve tega bolje kot gospod Žovtis, ki je odličen odvetnik za človekove pravice. Vendar obenem želimo zagotoviti, da kazahstanske oblasti tega nesrečnega položaja ne izrabljajo za kaznovanje gospoda Žovtisa za kar koli drugega kot za prometno nesrečo, v kateri je bil udeležen. Gospod Žovtis ne sme biti kaznovan za svojo dejavnost na področju človekovih pravic in za ostro kritiziranje kazahstanske vlade.
Zato je za Skupino Evropske ljudske stranke (Krščanskih demokratov) pomembno, da se določi, da načeloma ne želimo podvomiti o sodbah neodvisnega sodišča, razen če ne gre za očiten montiran sodni proces, ki ni v skladu z nobenim načelom prava. To smo videli že v Iranu. Tu je treba potegniti ostro črto. Za nas je neodvisni sodni sistem ključni element vsake demokratične ureditve. V tem smislu moramo najprej upoštevati izdano sodbo.
Skupina PPE priznava prizadevanja in napredek Kazahstana pri vzpostavljanju demokracije in pravne države. Kazahstanu bi radi zagotovili našo izrecno podporo in to državo spodbudili k odločnemu nadaljevanju v tej smeri. V zvezi s tem konkretnim primerom kazahstanske oblasti pozivamo, naj v lastnem interesu javnosti zagotovijo čim več informacij in predstavijo svoj pogled na te dogodke ter gospodu Žovtisu omogočijo pošten pritožbeni postopek ali postopek za ponovno preučitev, ki je v skladu s pravno državo.
v imenu skupine ECR. - Gospod predsednik, moram se strinjati z gospo Jeggle. Osupel sem, da imamo pred celim Parlamentom tukaj v Strasbourgu nujno razpravo o prometni nesreči v Kazahstanu, čeprav gre za nesrečo, v kateri je nekdo tragično umrl in v kateri je voznik avtomobila po naključju borec za človekove pravice, ki ga je sodišče primerno obsodilo na štiri leta zapora - pa še to v odprtem tipu zapora, ki je v smislu resolucije nenadoma postal "delovno taborišče". Bojim se, da predložitev tovrstne teme v razpravo v tem parlamentu resnično krni ugled tega parlamenta in da pomeni razvrednotenje dobrega dela, ki ga poskušamo narediti na področju človekovih pravic, če začnemo razpravljati o prometnih nesrečah.
Ali resno namigujemo, da je kazahstanska vlada potisnila civilista pod kolesa avtomobila borca za človekove pravice? Ali resno namigujemo, da je kazen za nekoga, ki je bil obsojen za uboj, prestroga? Ne moremo še naprej obrekovati države, kot je Kazahstan, samo zaradi politične motivacije, da se uniči njihov ugled pred predsedovanjem organizaciji OVSE naslednje leto. To je politično motivirano in sramota je, da je to na dnevnem redu. Upam, da bo Parlament črtal te resolucije in podprl spremembe.
(PL) Gospod predsednik, obhajajo me podobni dvomi kot predhodnega govornika, gospoda Stevensona. Kazahstan je pomembna država. Zelo si prizadeva za napredek pri vzpostavljanju demokracije. Trenutno seveda ni vzor demokratičnih svoboščin, vendar je stanje državljanskih pravic v tej državi - in nekaj malega o Kazahstanu vem, saj sem ga večkrat obiskal - dosti boljše kot v večini sosednjih držav v regiji in na srečo nima takšnih težav, kot jih ima na primer Rusija in o katerih smo ravnokar razpravljali.
(FI) Gospod predsednik, Kazahstan ima pomembno vlogo v osrednji Aziji tako na področju gospodarstva kot na področju varnostne politike, sodelovanje te države z Evropsko unijo pa se je okrepilo. Razveseljivo je bilo slišati obljubo kazahstanskega zunanjega ministra Marata Tažina lani v pričakovanju predsedovanja Organizaciji za varnost in sodelovanje v Evropi in ponovno maja letos glede izboljšanja stanja človekovih pravic v državi. Vendar je kljub mednarodni pozornosti nadzor medijev večji, standardi za svobodo vere pa so nizki. Poleg tega smo izvedeli za več primerov samovoljnega pridržanja borcev za človekove pravice.
(DE) Gospod predsednik, najprej bi rad povedal, da sem vesel, da je gospa Hautala spet tu. Vendar je nekaj let ni bilo tu in v tem času je bil Svet pri nas ob četrtkih popoldne. Češko in nemško predsedstvo sta bili tukaj ob četrtkih. Menim, da ne bi smeli prestaviti razprave, saj v sredo ne moremo narediti vsega, zato moramo biti tukaj in tudi Svet moramo prisiliti, da je tukaj ob četrtkih popoldne. To je rešitev, ne pa da se celoten dnevni red stlači v sredo.
Zmedena sem, ker je Sirija v zadnjih dveh letih nedvomno zelo napredovala na področju mednarodnih odnosov. Pridružila se je Uniji za Sredozemlje. Večkrat je delovala kot posrednik v težavnih mednarodnih razmerah, vključno z nedavno aretacijo mlade Francozinje v Iranu. Rekla bi, da je dejstvo, da se pridružitveni sporazum - ki še ni podpisan, gospa Brantner, bi pa lahko bil zelo kmalu - dejstvo, da se ta pridružitveni sporazum spet pripravlja, hkrati zelo pozitiven signal.
Na domači ravni je bilo res tudi nekaj zelo pozitivnih dogodkov v Siriji. Sirci so sprejeli 1,5 milijona iraških beguncev in zanje skrbijo, imajo visoko stopnjo izobraženosti in imajo svobodo vere, kar je pomembno. Vendar na področju politične svobode in politične pluralnosti ni nikakršnega napredka. Na moje veliko obžalovanje se še naprej vrstijo primeri zatiranja in zapiranja borcev za človekove pravice in zagovornikov človekovih pravic, v zadnjih letih pa smo večkrat posredovali in zahtevali izpustitev političnih zapornikov.
Ni dovolj, da se sodelovanje osredotoči zgolj na izboljšanje gospodarskega položaja. Kakor smo slišali, je bil vodilni sirski odvetnik za človekove pravice Muhanad Al Hasani konec julija zaprt brez ustreznega sojenja. Obdolžen je bil slabljenja narodnih čustev in širjenja lažnih novic. To ni prvi tovrstni primer. V Parlamentu smo v podobnem primeru zadnjič posredovali leta 2007. Kamal Abvani, katerega primer smo takrat zagovarjali, je še vedno v zaporu, čeprav je marca preiskovalna skupina Združenih narodov sprejela sklep, da gre za samovoljno aretacijo.
Kar zadeva svobodo govora in združevanja, čaka Sirijo še dolga pot. Delo NVO v državi je težavno in ga zato skorajda ni. Zelo obžalovanja vredno bo, če v EU ne bomo premogli poguma, da bi določili jasna merila za podlago za sodelovanje s Sirijo. Menim, da je naša dolžnost, da zahtevamo izpustitev političnih zapornikov in izpolnjevanje mednarodnih sporazumov o človekovih pravicah, preden lahko nadaljujemo s pridružitvenim sporazumom med EU in Sirijo.
v imenu skupine S&D. - (PL) Julija je bil aretiran gospod Muhanad Al Hasani, eden najuglednejših sirskih borcev za človekove pravice. Med sojenjem za zaprtimi vrati, na katerem odvetniki niso smeli biti navzoči, je bil obtožen slabljenja narodnih čustev in širjenja lažnih informacij. Pred tem je bil že večkrat zaslišan v povezavi s svojimi dejavnostmi na področju človekovih pravic in prizadevanji pri zagovarjanju oseb, aretiranih iz političnih razlogov. Prav tako ni imel pravice zapustiti države. Gospod Muhanad Al Hasani je sodeloval pri nadzoru postopkov vrhovnega sodišča, saj pogoji, v katerih potekajo ti postopki, po mnenju organizacije Human Rights Watch niso v skladu z mednarodnimi standardi.
(DE) Gospod predsednik, ta predlog resolucije je v bistvu povsem pravilen, saj je seveda naša dolžnost, zlasti ob upoštevanju načrtovanega pridružitvenega sporazuma, da jasno izrazimo svoje poglede, tudi v zvezi z zaščito družine, sorodnikov in soborcev Muhanada Al Hasanija, ter prav tako da vztrajamo pri zahtevah člena 2 sporazuma, nenazadnje zato, ker Evropejci na podlagi bolečih izkušenj iz naše preteklosti vemo, kaj pomeni teptanje človekovih pravic. Šele dve desetletji sta minili od padca terorističnega komunističnega režima v srednji in jugovzhodni Evropi.
Vendar bi v zvezi s tem posvaril pred zatiskanjem oči, kadar se človekove pravice v Turčiji, ki je na istem območju kot Sirija, ne spoštujejo tako, kot bi se morale. To je še toliko pomembnejše glede na to, da je Turčija kandidatka za pristop k EU z bistvenimi pomanjkljivostmi na področjih pravosodja, kazenskega sistema, varstva manjšin in verske svobode, čeprav pristransko poročilo domnevno neodvisne Komisije ali Ahtisaarijevo poročilo dajeta drugačen vtis.
EU je sirskim organom že izrazila svojo zaskrbljenost. Sirija mora izpolnjevati svoje mednarodne obveze, zlasti Splošno deklaracijo o človekovih pravicah in Mednarodni pakt o državljanskih in političnih pravicah, katerih država pogodbenica je Sirija. Komisija prek svoje delegacije v Damasku skupaj z veleposlaništvi držav članic razpravlja o tem, kako učinkoviteje in smotrneje obraniti zagovornike človekovih pravic. Seveda moramo še naprej pozivati k ukrepanju, da se zaščitijo zagovorniki človekovih pravic in zagotovi opazovanje sojenj na vrhovnem državnem varnostnem sodišču. Še naprej moramo prek naših instrumentov, kot so nedržavni akterji in proračunske vrstice evropskega instrumenta za demokracijo in človekove pravice, podpirati civilno družbo ter moralno podpirati družine.
Povedal bi, da sem bil, ko je bil objavljen izid, na drugem koncu Evrope, na Siciliji, in tam je bil izid sprejet prav tako, kot ste ga sprejeli vi - s ploskanjem. Tudi drugje po svetu so bili ljudje zadovoljni z izidom irskega referenduma. Irci so poslali jasen znak, da hočejo še naprej biti v središču združene celine. Míle buíochas do mhuintir na hÉireann. Tisočkrat hvala in čestitke za izid referenduma. Povedal sem v irščini, morda sicer ne čisto pravilno, toda tako nekako zveni.
Glede irskega referenduma želim podati še eno pomembno pripombo. Ne moremo pozabiti na tiste, ki so glasovali proti. Za nas je postalo običajno, da mislimo na vse Evropejce, spoštujemo njihova stališča in njihovo pravico do drugačnega mnenja. Tudi tisti, ki so glasovali z "ne", nam hočejo nekaj povedati. Hočejo nas prepričati o nečem in, kar je najpomembneje, hočejo nas posvariti pred nečim. To svarilo jemljemo na znanje, prav tako pa bomo upoštevali njihovo glasovanje, vendar pa smo izredno zadovoljni, da je jasna večina Ircev rekla "da" in da podpirajo skupno Evropo. Sam sem odločen trdo delati, da bi vam dal občutek, da je naša skupna Evropa tudi vaša Evropa - in zgodbo prihodnosti Evrope bomo pisali skupaj.
Ustanovitev posebnega odbora za finančno in gospodarsko krizo se lahko izkaže za ključno pri pripravi na prihodnost EU. Te prihodnosti ne moremo doseči samo z razpravljanjem in predlaganjem ukrepov, ampak tudi z oblikovanjem mehanizmov, ki jih je mogoče izvajati, da bi se izognili podobni situaciji v ne preveč daljni prihodnosti. Zato je ključnega pomena, da se naučimo naukov te krize s preučitvijo njenih vzrokov in posledic. Prav tako je pomembno popraviti napake finančnega sistema, ki so vodile v današnjo situacijo, s sprejetjem boljše zakonodaje, ki je ustrezno utemeljena.
Premagovanje trenutne finančne krize in njenih učinkov na gospodarstva držav članic EU in nenazadnje socialna področja zahteva intenzivna skupna prizadevanja. Sklep konference predsednikov z dne 17. septembra 2009 o uporabi posebnega odbora za izvedbo strukturirane preučitve in sestavo predlogov za ustrezne ukrepe za ohranjanje trajnostnih finančnih trgov, odpornih na krizo, je vredno podpreti. Vendar pa je treba kritično gledano povedati, da je zdaj preteklo več kot 12 mesecev od pojava prvih znakov krize lansko leto in začetka same krize v začetku tega leta. Ukrepe, ki so bili odtlej uvedeni, je treba videti predvsem kot nadzor znakov in nujne ukrepe za zaščito delovnih mest. V podporo temu predlogu je treba povedati, da je treba posebno pozornost posvetiti usklajenim in usmerjenim ukrepom, saj bodo posamezne rešitve ob upoštevanju načela subsidiarnosti nazadnje ponovno vodile k izkrivljanju konkurence.
V ponedeljek, 28. septembra, je bilo v Conakryju v Gvineji ubitih več kot 100 ljudi, ko so pripadniki gvinejskih varnostnih sil streljali v množico demonstrantov. Gvinejski državljani so se zbrali na stadionu v glavnem mestu, da bi protestirali proti domnevni nameri začasnega gvinejskega vojaškega voditelja, poveljnika Mousse Dadisa Camare, da kandidira za predsednika. Končno število smrtnih žrtev še vedno ni znano, saj so vojaki pobrali trupla, namesto da bi dovolili, da se jih prešteje v javni mrtvašnici. Na tej stopnji ne poznamo resničnih razsežnosti teh tragičnih dogodkov. Domneva se, da znaša število ranjenih ljudi vsaj 1 200, očividci pa so poročali, da so vojaki posiljevali ženske na ulicah Conakryja.
Med nasilno zadušitvijo protesta so bili ranjeni in začasno zaprti številni voditelji opozicije. Število protestnikov, ki so še vedno pridržani, ni znano; uniformirani moški so preiskali hiše voditeljev opozicije in izropali trgovine. V izjavi za televizijo naslednji dan je poveljnik Camara izrazil sožalje družinam ubitih in obiskal nekatere izmed ranjenih. Proglasil je dvodnevno nacionalno žalovanje in zagotovil preiskavo nasilja. Distanciral se je od ubojev in dejal, da ni imel pod nadzorom delov vojske, odgovornih za grozote.
Nasilje v Gvineji je bilo deležno obsodb vsega sveta. Varnostni svet ZN je bil prejšnjo sredo seznanjen z razmerami v državi. Afriška unija je obsodila dogodke in se odločila pripraviti poročilo o možnih ukrepih, ki jih je treba sprejeti. Gospodarska skupnosti zahodnoafriških držav (ECOWAS) je pozvala k celoviti mednarodni preiskavi zadeve. Parlament je, kot veste, obsodil neustavno spremembo oblasti in v svoji resoluciji z dne 15. januarja 2009 pozval k spoštovanju človekovih pravic in hitri vrnitvi k ustavnemu redu. EU se je odločila začeti posvetovanja v skladu s členom 96 Sporazuma iz Cotonouja, razvojna pomoč EU - razen človekoljubne pomoči in podpore za demokratični prehod - pa je bila zamrznjena.
Nismo bili sami. Naši mednarodni partnerji so ukrepali skladno z nami. Afriška unija in Gospodarska skupnost zahodnoafriških držav sta se odločili izključiti Gvinejo, dokler ne vzpostavi demokratično izvoljenega parlamenta ali vlade. Ustanovljena je bila mednarodna kontaktna skupina za Gvinejo, ki ji sopredsedujeta Afriška unija in Gospodarska skupnost zahodnoafriških držav in v kateri sodeluje tudi Evropska unija. Marca se je vojaška hunta sporazumela z opozicijo, da bodo volitve pred koncem leta 2009, kar je dalo upravičeno upanje za miren in demokratičen prehod. Poveljnik Camara je zagotovil, da noben izmed vodij udara ne bo kandidiral za politično funkcijo. Nacionalni svet za prehod v demokracijo naj bi vodil ta postopek prehoda in pripravil potrebne spremembe ustave, da bi omogočil volitve.
Kaj lahko torej storimo, da preprečimo nadaljevanje nasilja, kako lahko Gvinejcem pomagamo pri njihovi legitimni želji po demokraciji, pravni državi, miru in razvoju? Obstajajo tri glavna področja ukrepanja. Najprej bi morali ohraniti in okrepiti politični pritisk na režim v Conakryju, predvsem v okviru mednarodnih skupin. Odločitev poveljnika Camare, da ne kandidira, bi lahko omogočila vrnitev miru. Imenovanje predsednika Burkine Faso, gospoda Blaisa Compaoréja, kot posrednika v krizi v imenu Gospodarske skupnosti zahodnoafriških držav in mednarodne kontaktne skupine je zelo pozitiven znak, Evropska unija pa je prek predsedstva pozdravila to imenovanje. Upamo, da bo to posredovanje pripomoglo k varni, miroljubni in trajni rešitvi razmer v Gvineji.
Tretjič, še naprej bi morali zagotavljati človekoljubno pomoč civilnemu prebivalstvu in podpirati proces demokratičnega prehoda. Slednji bo odvisen od verodostojne pripravljenosti organov Gvineje za prehod v demokracijo, da ponovno vzpostavijo miroljuben in konstruktiven dialog z jasno obveznostjo, da se vzdržijo nadaljevanja nasilja in spoštujejo človekove pravice in politične svoboščine svojih državljanov. Vneto si bomo prizadevali za pomoč prebivalcem Gvineje v tem kritičnem trenutku in odločeni smo, da bomo podpirali vrnitev k civilni, ustavni in demokratični vladi s svobodnimi in preglednimi volitvami. Vse zainteresirane strani v Gvineji pozivamo, naj se vzdržijo nasilja in naj omogočijo miroljuben in demokratičen prehod.
Pravzaprav je protislovno, vendar je situacija precej enostavna. Moramo se odzvati na nasilno ukrepanje, do katerega je prišlo v Gvineji. Zahtevati moramo ustavitev uporabe nasilja. Strinjam se z gospo Malmström, da je misija predsednika Burkine Faso zelo dobra zadeva, in želim mu veliko uspeha. Upajmo, da bo učinkovit. Podpreti moramo tudi Afriško unijo, ki je napovedala uvedbo sankcij, če se ponovno ne vzpostavi civilno vodenje države.
Gospod predsednik, zaskrbljujoč razvoj v zvezi s političnimi razmerami in varnostjo v Gvineji zahteva odločen odziv Evropske unije. Kot veste, so 28. septembra 2009 enote pod vodstvom gvinejske vlade krvavo zadušile mirne demonstracije, na katerih so se združile vse opozicijske stranke, in ubile 157 oseb ter jih ranile več kot tisoč, pri čemer so nekatere okrutno posilile in pohabile. Republika Gvineja je država, ki je od svoje neodvisnosti leta 1958 prestala samo dva diktatorska režima. Čas je, da se ta peklenski vrtinec konča.
Evropska unija, njene države članice in njene institucije so že obsodile državni udar Mousse Dadisa Camare 28. septembra 2008. V skladu s postopkom je Svet nato uporabil člen 96 Sporazuma iz Cotonouja, da bi določil časovni načrt z gvinejskimi organi oblasti, ki bi se uporabil kot okvir za demokratični prehod. Ta seznam ukrepov je vključeval predvsem organizacijo svobodnih in preglednih volitev v roku enega leta in zavezo, da člani CNDD, predvsem Moussa Dadis Camara, ne bodo kandidirali na teh volitvah.
Odločitev poveljnika Camare, da odloži organizacijo volitev do pomladi 2010, in njegovo zavračanje odgovora na vprašanje, ali bo kandidiral za gvinejsko predsedstvo, sta bila znak, kaj se bo zgodilo, posledica pa je trenutno stopnjevanje nasilja. Torej so bile demonstracije, ki so bile krvavo zadušene 28. septembra, namenjene točno temu, da se hunto pozove, naj spoštuje svoje obveznosti. Odziv veljavne vlade v Conakryju jasno kaže njene prave namene: odpraviti vse oblike demokratične opozicije, da bi ostala na oblasti.
Danes bi Evropski parlament glede na nedavne dogodke želel vedeti, kakšne sklepe namerava sprejeti Svet, da bi obravnaval to situacijo. Prvič, ali si namerava Svet prizadevati za vzpostavitev mednarodne preiskovalne komisije za preučitev dogodkov dne 28. septembra? Kako namerava ukrepati Svet, da bi zagotovil, da CNDD spoštuje svoje obveznosti, in sicer, da čim prej organizira svobodne in pregledne volitve brez kandidature Mousse Dadisa Camare ali drugih članov CNDD? Kakšne ukrepe namerava sprejeti Svet v skladu s členom 96 Sporazuma iz Cotonouja proti gvinejski hunti? Nazadnje, kakšne so konkretne zaveze Sveta, da bi podprl različne pobude Gospodarske skupnosti zahodnoafriških držav, Afriške unije in mednarodne kontaktne skupine za Gvinejo?
V zvezi s tem, kaj je treba storiti glede določenih področij, ki jih je omenilo švedsko predsedstvo, so naše zahteve naslednje: prvič, da skupaj z našimi afriškimi partnerji zahtevamo izpustitev zapornikov in političnih voditeljev, ki so še vedno zaprti. Drugič, zahtevati moramo, da se izvedejo svobodne in demokratične volitve brez kandidiranja članov Nacionalnega sveta za demokracijo in razvoj. Tretjič, pozivam k sprejetju usmerjenih sankcij brez kakršnega koli mencanja, saj moramo v vsakem primeru zaradi grozovitosti, ki so bile storjene, poslati jasno sporočilo. Četrtič, tudi mi želimo izpostaviti vprašanje sporazuma o ribištvu: v Odboru za ribištvo je skupina ALDE glasovala proti njemu, s čimer je pripomogla k zagotovitvi večine, potrebne za blokiranje sporazuma, kolikor je bilo mogoče. Menimo, da je to še ena pomembna odločitev, ki jo mora sprejeti Svet.
Peta točka je, da moramo vzpostaviti usmerjene programe za pomoč žrtvam, predvsem ženskam, ki so bile posiljene in ki vsekakor potrebujejo posebno pomoč. Nazadnje je tu še vprašanje pravosodja. Za nas je ključnega pomena, da imamo ne samo mednarodno preiskovalno komisijo, ampak tudi polno sodelovanje Mednarodnega kazenskega sodišča. Menimo, da je nauk, ki se ga moramo naučiti od žrtev v Conakryju, da ponovno potrdimo, da je treba zadostiti pravici in da je osebe, ki so zagrešile kazniva dejanja takšne narave v Afriki ali kjer koli drugje, ne morejo odnesti nekaznovano.
Kot takšna ne morem ostati ravnodušna glede dogodkov v Gvineji, saj so bili to borci za človekove pravice in splošneje predstavniki in predstavnice civilne družbe, ki so bili 28. septembra aretirani in pobiti, ženske pa posiljene: več kot 150 ljudi je bilo ubitih in več kot 1 250 ljudi je bilo ranjenih - kot ste dejali, ministrica - v enem samem dnevu. Zatiranje se je nadaljevalo v naslednjih dneh in se še nadaljuje kljub dejstvu, da so se ti ljudje - kot je bilo prav tako povedano - mirno zbrali, da bi gospoda Camaro spomnili na njegove obveznosti. Glede na številne prejete izjave prič ni nobenega dvoma, da so ta nasilna dejanja v nasprotju z izjavami poveljnika izvedle enote, ki so blizu vladi.
Gospod predsednik, hočemo, da se na naslednjem delnem zasedanju v Strasbourgu glasuje o resoluciji, tako da se Evropski parlament ne bo omejil samo na govore, ampak bo deloval s sprejetjem odločitve, kot je to storil januarja lansko leto. Še enkrat bom ponovila: to je nujna zadeva. Organizacije na terenu nas opozarjajo na tveganje etničnega spora. Ne smemo čakati na novo Ruando, preden se odzovemo; človekove pravice je treba v Afriki braniti prav tako kot kjer koli drugje po svetu.
(IT) Gospod predsednik, gospe in gospodje, gospa Malmström je odlično opisala razmere v Gvineji. Gvineja je bila nekaj tednov prizorišče nasilnih spopadov, med katerimi so svobodni državljani, ki so demonstrirali na ulicah zaradi svojih političnih prepričanj, postali žrtve brezprimernega nasilja. Gvinejska vlada preganja in ubija vse, katerih politična prepričanja se razlikujejo od prepričanj njenih voditeljev, s čimer ljudem odreka kakršno koli svobodo, kar je, kot dobro vemo, seveda nedotakljiva pravica vsakega človeka.
Zato menim, da se moramo poleg obsojanja dejanj odzvati tudi s takojšnjimi, konkretnimi ukrepi, kot je pravkar povedal kolega poslanec gospod Rinaldi. Spričo nasilja in odrekanja pravice do življenja - pri čemer ceno ponovno plačujejo ženske in otroci - moramo ukrepati in zahtevati vrnitev k pravni državi. Zato upam, da bomo s pozivom, namenjenim vam, moji kolegi poslanci in predstavniki institucij, dosegli soglasni dogovor - in poudarjam, soglasni - o sprejetju takojšnjih ukrepov, ki bodo prebivalcem Gvineje omogočili, da v svoji državi ponovno vzpostavijo temeljne in neodtujljive pravice, kot sta demokracija in svoboda. Seveda želim tudi osebno izraziti podporo vsem družinam, ki so jih prizadeli ti tragični dogodki.
Včeraj je državna sekretarka ZDA Hillary Clinton javno pozvala Mousso Dadisa Camaro in njegov režim, naj odstopita. Samo strinjam se lahko s to najmanjšo zahtevo, rada pa bi tudi izpostavila, da bi bila sramota za Evropski parlament, če bi čez dva tedna glasovali za sporazum o ribištvu z Gvinejo, ki bi temu režimu konec novembra zagotovil več kot 1 milijon EUR. Sporazum o ribištvu se nanaša na ribolov tuna za 25 evropskih ladij. Menim, da bodo morale te ladje seveda poiskati druge vode za ribolov, saj EU ne more poslovati z diktaturami, ki na ulicah pobijajo svoje ljudi.
Izvor napetosti ne glede na nasilna dejanja, ki so grozljiva, se nedvomno skriva v dejstvu, da želi Dadis Camara postati stalni voditelj Gvineje in ne želi izpolniti obljube, da ne bo kakor koli udeležen v političnem življenju države. Tudi jaz menim, da mora biti mednarodni pritisk, ki se ga izvaja v zvezi s tem, zelo jasen. Po drugi strani pozdravljam, da je bil predsednik Burkine Faso Blaise Compaoré, ki ima veliko izkušenj pri pogajanjih in posredovanju v afriških sporih, imenovan za posrednika v tej zadevi. Menim, da ga moramo podpreti s svojimi diplomatskimi prizadevanji.
Gospod predsednik, popraviti moram gospo Joly, ki je povedala, da je Odbor za ribištvo soglasno glasoval o zavrnitvi tega predlaganega sporazuma o partnerstvu z Gvinejo. Dejansko je samo z enim glasom več glasoval za zavrnitev. Presenetljivo je skupina PPE soglasno glasovala za ohranitev sporazuma. To je sporazum, ki daje na sto tisoče evrov v roke tega režima, da bi lahko mi lovili tuno v obalnem območju. Kot mnogi izmed teh sporazumov je tudi ta v najboljših časih slab posel, v trenutnih okoliščinah pa je povsem nesprejemljiv.
Kot sem vam v zadnjih treh mesecih večkrat omenila, je gospa Kinga Göncz, članica Odbora za državljanske svoboščine, pravosodje in notranje zadeve, bila članica vlade, ki jo na Madžarskem imenujemo vlada, ki je "streljala v oči" in ki je na ulicah Budimpešte 23. oktobra 2006 streljala na ljudi. Vse od takrat je na Madžarskem kriza človekovih pravic, ta Evropska unija pa glede tega ne naredi nič. Imamo podpredsednico Odbora za državljanske svoboščine, ki je bila takrat članica vlade. Dokler resno ne preučimo te zadeve, nihče ne bo menil, da je karkoli, kar storimo na področju človekovih pravic, verodostojno.
Menim, da lahko rečemo, da je bila Evropska unija zelo jasna. Dogodke so obsodili gospod Solana, gospod De Gucht, predsedstvo in zdaj, kot mi je znano, tudi skupina ACP v Evropskem parlamentu z deklaracijo. Zelo dobro je, da je Evropska unija soglasna, konkretna in natančna v svojih obsodbah teh strašnih dogodkov. Ukrepamo tudi v tesnem sodelovanju z drugimi akterji, tako da lahko mednarodna skupnost obsodi dogodke in ukrepa na usklajen način. To je edini način, da lahko resnično izvajamo pritisk.
Glede ribištva - ali bo to del tega ali ne - jasno slišim, kaj pravite. Lahko vas samo spodbudim, da nadaljujte razprave s Komisijo. Komisija je tista, ki je odgovorna za ribiško politiko EU. Tudi mi o tem razpravljamo s Komisijo, žal pa mi je, da njenih predstavnikov zdaj ni tu. Vendar pa vam lahko zagotovim, da bomo nadaljevali z delom z mednarodno skupnostjo, da bi še naprej izvajali pritisk in si prizadevali za polno preiskavo in, upam, nekega dne tudi svobodne in poštene volitve v Gvineji. Za to razpravo se zahvaljujem vam in poslancem.
V zvezi s poročilom gospe Weber pa govorim v imenu podpredsednika Barrota in bi se želel najprej zahvaliti poročevalki in članom Odbora za državljanske svoboščine, pravosodje in notranje zadeve za odlično opravljeno delo. Komisija pozdravlja poročilo in podpira nekatere predlagane spremembe. Komisija je na splošno naklonjena predlogom petih držav članic, čeprav besedilo ni tako ambiciozno, kot bi si v Komisiji želeli. Če sem natančnejši, Komisija obžaluje, da okvirni sklep zajema samo primere, kjer je neka oseba vključena v več vzporednih kazenskih postopkov za isto kaznivo dejanje. Komisija prav tako obžaluje, da je obveznost, da se zadeve, pri katerih nastane spor o pristojnosti, predajo Eurojustu, omejena in da je bil seznam meril, ki jih je treba upoštevati pri določitvi najustreznejše pristojnosti, umaknjen iz operativnega dela besedila. Te spremembe so oslabile besedilo predloga, saj so mu odvzele skoraj vso dodano vrednost.
Zastavlja se vprašanje: zakaj si Svet tako prizadeva sprejeti zakonodajo nekaj mesecev pred tem datumom, če ta zakonodaja večinoma ne prinaša napredka pri vzpostavitvi resničnega evropskega območja svobode, varnosti in pravice? V resnici gre za to, da predlog ne pripomore k preprečevanju sporov o pristojnosti in ne zagotavlja nobenih rešitev za takšne situacije. To bi na primer lahko dosegli tako, da bi zmanjšali število pristojnosti in jih dodelili državam članicam, kot je bilo že izvedeno z različnimi predpisi na področju civilnega prava, pri tem pa vključili tudi obveznost medsebojnega priznavanja odločitev, ki izhajajo iz teh dodelitev pristojnosti. Namesto tega pa se ta okvirni sklep omejuje le na dolžnost držav članic, da se obveščajo in neposredno posvetujejo, da bi dosegle "soglasje o kakršni koli učinkoviti rešitvi, s katero bi se izognili škodljivim posledicam vzporednih postopkov".
Zato nisem bila presenečena, ko je med izmenjavo mnenj na Odboru za državljanske svoboščine, pravosodje in notranje zadeve pred nekaj tedni Komisija - čeprav je podprla sedanji predlog - omenila, da bo v prihodnje pripravila novega. In zato me tudi to, kar je nocoj povedal komisar, ne preseneča. Zahvaljujem se Komisiji, da je tako odkrita glede predloga, vendar pa je po mojem mnenju ta predlog in celoten postopek njegovega sprejetja dober primer, kako v Evropski uniji ne bi smeli sprejemati zakonov. Močno verjamem, da je najpomembneje zaščititi pravice naših državljanov in ne le odkljukati opravljene naloge. Mimogrede, Svet danes ni prisoten, čeprav je bilo predsedstvo med pobudniki predloga. Poudariti moram, da smo v Evropskem parlamentu svoje delo vzeli zelo resno. V prejšnjem mandatu smo delali in tudi v tem delamo v dobri veri, da bodo naša stališča sporočala, da želimo učinkovitejšo zakonodajo.
Prvič, menim, da moramo zaščiti oseb, ki so uradno obtožene, nameniti vso pozornost in zagotoviti dosledna postopkovna jamstva. Mednje spada pravica uradno obtožene osebe, da prejme zadostne informacije, na podlagi katerih se lahko pritoži proti kateri koli nerazumni rešitvi. Drugič, v zvezi s podatki o uradno obtoženi osebi, ki jih nacionalni organi izmenjujejo prek obvestil, podpiram idejo, da je treba zagotoviti ustrezno raven zaščite podatkov in da je treba v tem okvirnem sklepu natančno opredeliti, katere vrste podatkov se lahko izmenjajo.
Nenazadnje pa sem trdno prepričana, da je vključitev Eurojusta v odločanje o izbiri pristojnosti najpomembnejše od vsega. Menim, da bi se moral Eurojust vključiti že v najzgodnejši fazi, saj ima usklajevalno vlogo in prevzema vse pomembnejše naloge. Sem med tistimi, ki menijo, da te agencije nismo ustanovili samo zato, da bi pokazali, da se borimo proti čezmejnemu kriminalu, temveč ker potrebujemo močne instrumente. Eurojust je v letih, odkar je bil ustanovljen, dokazal, da si zasluži naše zaupanje. Zato me preseneča odpor Sveta in nekaterih kolegov v Evropskem parlamentu. Glede na povedano želim pozvati Evropsko komisijo, da čim prej predstavi predlog, ki dopolnjuje ta okvirni sklep o sporih o pristojnosti. Zaključila bom z zahvalo poročevalcem v senci za njihovo delo pri poročilu.
Bistveno je, da se poudari zaščita temeljnih človekovih pravic oseb - z drugimi besedami osumljencev in obtožencev - v vseh fazah kazenskega postopka in da se zagotovi ustrezna raven zaščite podatkov. Zato moramo svojo pozornost usmeriti na zakonsko pobudo Komisije z naslovom "Prenos postopkov v kazenskih zadevah", ki bo očitno ta problem rešila celoviteje. Bistvenega pomena je, da kljub praktičnim problemom pri reševanju sporov o pristojnosti v kazenskih postopkih ta osnutek podpremo. Skupina naprednega zavezništva socialistov in demokratov torej podpira osnutek, čeprav vztrajamo na določbi o zadostni zaščiti oseb v kazenskem postopku ter obenem vidnejši vlogi Eurojusta in večji učinkovitosti mehanizma kot celote.
(NL) Gospa predsednica, nizozemska Stranka za svobodo (PVV) v tem predlogu ne vidi nič dobrega. Nizozemska in samo Nizozemska bi morala sprejemati odločitve o pristojnosti. Videti je, da je vse več predlogov, katerih končni cilj je uskladitev kazenskega prava držav članic. Primeri so akreditacija forenzičnih laboratorijev, uskladitev politike o tolmačih in prenos kazenskih evidenc. PVV se sprašuje, kam nas to pelje. Ne želimo podpreti evropskega kazenskega zakonika ali evropskega zakonika o kazenskem postopku. Vse to spominja na "pristop salame", ko ti nekdo tlači rezino za rezino v usta, dokler ne poješ cele salame.
v pisni obliki. - Haaški program se ukvarja s spori o pristojnosti v kazenskih zadevah. To je pomembno pri čezmejnih kriminalnih dejavnostih. Štiri države članice EU so vložile konkretne predloge za preprečevanje in reševanje sporov o pristojnosti v kazenskih postopkih. Sem sodijo tudi primeri, ko je ena ali več oseb vključenih v kazenske postopke v različnih državah članicah zaradi enega in istega dejanja. To lahko vodi v kršitev pravnega načela ne bis in idem (osebi ni mogoče ponovno soditi za nekaj, za kar ji je že bilo sojeno). Predloženi ukrepi si zaslužijo vso pohvalo, zajemajo pa naslednje:
Ta okvirni sklep ne bi smel voditi v nepotrebno birokracijo v tistih primerih, ko so za obravnavane probleme na voljo primernejše možnosti. Kadar so torej državam članicam na voljo prožnejši instrumenti ali dogovori, morajo ti prevladati nad okvirnim sklepom, pod pogojem, da ne zmanjšujejo zaščite, do katere ima osumljenec ali obtoženec pravico. Če je osumljenec ali obtoženec začasno pridržan ali priprt, se neposredna posvetovanja uporabijo za doseganje soglasja v nujnih primerih. V vseh fazah posvetovanja mora biti zaščita podatkov osumljenca ali obtoženca skladna z načeli iz Listine Evropske unije o temeljnih pravicah in Evropske konvencije za varstvo človekovih pravic in temeljnih svoboščin.
Od datuma, ki sem ga omenil - 8. oktober 2004 -, je minilo skoraj točno pet let. Petletni rok je torej minil, poročila Evropske komisije pa še ni. Ker vsi spoštujemo zakone in ker mora Komisija kot varuhinja pogodb še toliko bolj spoštovati zakone, lahko Odbor za pravne zadeve utemeljeno vpraša, zakaj poročila še ni in zakaj ni bilo pripravljeno. Komisiji želimo dati priložnost, da nam utemelji, zakaj je do tega prišlo. V vsakem primeru pa bomo s tem pokazali, da Parlament in zlasti Odbor za pravne zadeve izpolnjujeta v celoti svojo dolžnost nadziranja Komisije.
Kar zadeva prvi dve vprašanji, vas z veseljem obveščam, da je priprava zahtevanega poročila že precej napredovala. Komisija je naročila zunanjo študijo, ki bi morala biti nared do konca tega leta in bo služila kot stvarna osnova za pripravo poročila. Komisija se bo poglobila v študijo in bo tudi pozorno prisluhnila mnenjem zainteresiranih strank. Poročilo bo torej predvidoma objavljeno v drugi polovici prihodnjega leta in bo posredovano Evropskemu parlamentu in Svetu.
Dejansko je ena glavnih prednosti evropske družbe v tem, da lahko svoj sedež prenese iz države članice, v kateri je bila ustanovljena, v drugo državo članico, ne da bi prenehala s poslovanjem ali ustanovila novo pravno osebo. Vendar pa je evropska družba daleč od sprva načrtovanega avtonomnega statusa, za katerega bi veljala enotna zakonodaja. Zaradi tega je njeno poslovanje v praksi oteženo. Zakonodaja se ne uporablja dosledno in se naslanja na specifične določbe nacionalnih zakonodaj, mobilnost evropske družbe pa omejujejo določbe, ki prepovedujejo postavitev registriranih sedežev ali uprave v različnih državah članicah.
v pisni obliki. - (PL) Učinkovito delovanje notranjega trga ni odvisno le od odprave trgovinskih ovir med državami, ampak tudi od reorganizacije strukture proizvodnje na ravni Skupnosti. S tem namenom je v sedemdesetih letih prejšnjega stoletja Evropska komisija vložila predlog za vzpostavitev pravnega okvira za evropsko družbo. V letu 2001 je bila sprejeta Uredba Sveta št. 2157/2001 o statutu evropske družbe. Ideja ni prinesla pričakovanih rezultatov in do današnjega dne se je le nekaj več kot 100 podjetij prelevilo v Societas Europaea. Ideja se je nato razvijala v smeri vključitve malih in srednje velikih podjetij v okvir evropske družbe in rezultat tega je predlog Komisije v marcu 2008 za Uredbo Sveta o statutu evropske zasebne družbe. Zaradi negativnih izkušenj s Societas Europaea je zelo pomembno, da Komisija ves čas nadzoruje izvajanje Uredbe št. 2157/2001. Ravno zato uredba določa, da mora Komisija najpozneje v petih letih od uveljavitve uredbe pripraviti poročilo o njeni uporabi. Uredba je stopila v veljavo leta 2004, zato sprašujem Komisijo, kdaj namerava predstaviti to poročilo in kako bo ukrepala na podlagi opravljene analize.
(CS) Gospa predsednica, Češka republika je bila izmed tistih držav, ki so dale pobudo za predložitev okvirnega sklepa Sveta o preprečevanju in reševanju sporov o pristojnosti v kazenskih postopkih, to pa kaže, da Češka republika pripisuje precejšen pomen pravosodnemu sodelovanju. Vendar pa je glede na občutljivost tega vprašanja treba zagotoviti, da bo to sodelovanje potekalo v okviru pristojnosti, ki jo Evropski uniji podeljuje ustanovitvena pogodba. To se dogaja v tem primeru. Šibka točka na drugi strani pa je na primer dokaj izrazita splošnost neobstoja rokov za posredovanje odgovora s strani organov ter pomanjkanja meril, ki bi določala, kateri pravosodni organ je najustreznejši za reševanje kazenskih postopkov. Druga neprijetna zadeva je slabo povezovanje z Eurojustom, kar bi moralo biti v središču pozornosti. Kot organ za evropsko sodelovanje v pravosodnih zadevah ima Eurojust veliko večji mirujoč potencial, pomembnejši od vloge, ki mu jo podeljuje osnutek okvirnega sklepa, ki ne opredeljuje niti zahteve po obveščanju Eurojusta pri reševanju vprašanj kazenskega pregona čezmejnih kaznivih dejanj v nobeni državi članici.
Potem pa se zberejo voditelji G20 in rečejo: "Kakšna je rešitev? Še večje poseganje držav." Rekel bi, kot je nekoč dejal Mark Twain, da če imaš v rokah samo kladivo, je vse nenadoma videti kot žebelj. Vendar pa je resnica, da je bil prav vsak ukrep, ki so ga sprejeli, brezkoristen, in je v najslabšem primeru naš položaj še bolj poslabšal: jamstva, nacionalizacije, navidezno preganjanje davčnih oaz (s čimer v resnici mislijo na države, ki imajo konkurenčnejše davčne stopnje od njihovih držav) in obsežna razširitev državne pristojnosti pod pretvezo "nepredvidljivih razmer". In zdaj želimo reformirati celoten finančni sistem. Zaključil bom z besedami gospoda sodnika Aspreya: "Reforma? Mar stvari niso že dovolj slabe?"
To sem storila na podlagi osebne doslednosti, kajti leta 2002, ko sem bila še poslanka baskovskega parlamenta, je ta sprejel resolucijo, v kateri je bilo zapisano, da menimo, da je treba pojav mednarodnih kapitalskih transakcij obravnavati v skladu z njihovim družbenim in gospodarskim vplivom po vsem svetu, da bi morali sprejeti merila in mehanizme za zagotovitev nekaterih mehanizmov spremljanja in prispevanja k človekovemu razvoju, za odpravo neenakosti med ljudmi in družbenimi sektorji in za vzpostavitev okoljskega ravnovesja, ter da imamo obveznost določiti mehanizme za omejevanje špekulativnih transakcij.
Evropska trgovinska in kmetijska politika že petdeset let povzroča revščino v tretjem svetu, ki jo je mogoče preprečiti. Sočasno smo izključevali proizvode iz držav, v katerih je kmetijski izvoz pogosto glavni nosilec prihodka, da pa bi natrli še sol na rano, smo na njihove trge izvažali naše lastne presežke - izvajali neučinkovit damping naših presežkov. Nato smo poskušali pomiriti svojo vest z ogromnimi programi pomoči, ki pa razmer v teh državah niso izboljšali, ampak so prav nasprotno z odpravo ločevanja med predstavništvom in obdavčenjem upočasnili demokratičen razvoj v velikem delu sveta.
(NL) Gospa predsednica, hinavščina in nedoslednost tega Parlamenta me nenehno presenečata. Na eni strani ta resolucija upravičeno navaja, da je škoda, da najboljši in najbolj nadarjeni ljudje zapuščajo države v razvoju, in da beg možganov škodi njihovemu gospodarstvu. Na drugi strani pa ves političen spekter v tem Parlamentu daje podporo modri karti EU in evropskim sprejemnim centrom za zakonite priseljence v Afriki: natanko temu, kar povzroča in ohranja ta beg možganov. Navsezadnje so izkušnje pokazale, da "krožni priseljenci" ostajajo v Evropi. Vendar obstaja še nešteto drugih razlogov, zakaj nisem podprl te resolucije, kot je njena prošnja za čedalje večji obseg razvojne pomoči EU. Če Evropa že mora igrati vlogo v razvojnem sodelovanju. potem naj bo koordinator med državami članicam in ne donator.
Podprla sem prošnjo Italije za pomoč v zvezi z dostopom do Solidarnostnega sklada Evropske unije za obnovo regije Abruci, ki ga je aprila 2009 močno prizadel potres; prošnja namreč temelji na preudarkih o človekoljubni pomoči za državo v težavah. Če upoštevamo razlog, zakaj ta instrument obstaja na Evropski ravni, to pa je, da obravnava naravne katastrofe in kaže solidarnost z regijami, ki jih je prizadela katastrofa, bi želela opozoriti na potrebo po hitrejših postopkih za omogočanje, da bodo zahtevana sredstva na voljo prizadetim državam.
Kot sem že imel priložnost reči, menim, da solidarnost med državami članicami in predvsem evropska podpora državam, ki so jih prizadele katastrofe, predstavljajo jasen znak, da Evropska unija ni več samo območje proste trgovine. S sprejemanje posebnih instrumentov pomoči, kot je Solidarnostni sklad Evropske unije, EU kaže, da je sposobna ohraniti enotnost vpričo nesreči, v razmerah, ki zahtevajo še posebej visoko ceno v človeškem in materialnem smislu. Zato moram ob tej priložnosti še enkrat pozdraviti in izraziti podporo uporabi Solidarnostnega sklada Evropske unije za pomoč žrtvam potresa, ki je aprila 2009 prizadel italijansko regijo Abruci.
v pisni obliki. - (RO) Poročilo gospoda Bögeja o uporabi Solidarnostnega sklada za Italijo sem danes podprl. Pozdravljam dejstvo, da je bilo to poročilo kljub težavam vključeno na dnevni red. Administrativni organ Parlamenta mora v prihodnosti predvidevati razmere, kakršne imamo danes. Ni mogoče izkoriščati tehničnih razlogov za prestavljanje glasovanja o poročilih, ki imajo velik učinek na evropske državljane. Evropska komisija mora pregledati postopke za uporabo Solidarnostnega sklada, da bi se pospešilo izplačilo pomoči. Vzpostaviti je treba sistem predplačil, ki bo temeljil na takojšnji začetni oceni nastalih neposrednih izgub. Nato je treba opraviti končno plačilo, in sicer na podlagi končnega izračuna neposrednih izgub ter dokazov o preprečevalnih ukrepih, ki so bili sprejeti zaradi katastrofe.
Evropska komisija je v zelo hitrem času opravila predhodno preiskavo in Italiji odobrila natanko tisti znesek, za katerega je zaprosila, in sicer 493 771 159 EUR. To bi zagotovo lahko bil najvišji znesek, ki je bil do zdaj dodeljen iz tega sklada. S tem glasovanjem Parlament torej kaže popolno solidarnost in enotnost s prizadetimi prebivalci. Običajno je potrebnih približno 18 mesecev, da se ta sklad začne uporabljati. Tokrat smo v Parlamentu zelo hitro dosegli posvetovalno fazo, glede na to, da se je potres zgodil pred samo petimi meseci. Zato iskreno upam, da bosta Komisija in Svet sestavili časovne okvire za preostale postopke, ki naj bodo čim krajši in ki bodo zagotovili, da bo Italija lahko prišla do sredstev še pred koncem leta.
v pisni obliki. - Posledice potresa v Abrucih so bile uničujoče in tragične in finančna sredstva, ki smo jih danes odobrili seveda ne morejo nadomestiti strašne izgube življenja ali fizičnega uničenja skupnosti, ki ju je povzročila ta naravna katastrofa. Vendar pa bodo sredstva iz Solidarnostnega sklada EU močno pomagala regiji in njeni dolgoročni obnovi, obstoj in učinkovito delovanje tega sklada pa kažeta na solidarnost med državami članicami Evropske unije. Programi in mehanizmi za vzpostavitev praktičnih ukrepov nas krepijo kot unijo in nam omogočajo, da se bolje spopadamo s krizo, bodisi da gre za gospodarska nazadovanja ali naravne katastrofe. Te praktične ukrepe za zagotovitev pomoči državam članicam v času, ko pomoč zares potrebujemo, bi morali podpirati še naprej. Politika nam omogoča, da vplivamo na dogodke in jih nadzorujemo, za dogodke - kot so naravne katastrofe -, ki segajo zunaj področja politik, pa lahko razvijemo te pomembne mehanizme, ki nam pomagajo, da se spopadamo s krizami.
Vpričo tragedije, v kateri so ljudje izgubili svoje ljubljene in, v mnogih primerih, vse svoje premoženje, ter v kateri je bilo uničeno prelepo starodavno mesto, je podpora takšnemu predlogu poteza prave dostojnosti. Solidarnostni sklad EU je primer učinkovitega skupnega ukrepanja EU v primeru, ko je eno izmed njenih članic prizadela takšna tragedija. Solidarnostni sklad EU omogoča hitro, nujno pomoč in je nedvomno pozitiven signal njenim državljanom.
Izboljšanje pravosodnega sodelovanja v kazenskih postopkih med organi, ki imajo vzporedne pristojnosti, je posebej pomemben ukrep. Če dejanja, ki so pripeljala do povzročitve kaznivega dejanja, spadajo v sodno pristojnost dveh ali več držav članic, je treba kazenske postopke izvajati pod najustreznejšo sodno pristojnostjo, pri čemer je temeljnega pomena, da se oblikuje skupen, enoten okvir za objektivno in pregledno izbiro te sodne pristojnosti. Z neuspešnim izvajanjem načela ne bis in idem, ki se pojavlja v Konvenciji o izvajanju schengenskega sporazuma, se kršijo temeljne pravice in nasprotuje cilju EU oblikovati skupno območje svobode, varnosti in pravice. Poročilo, za katerega sem glasovala, podpira zagotovitev, da se bo to načelo spoštovalo v vsem evropskem pravosodnem prostoru in da ne bo samo del nacionalnih postopkov. Zato pozdravljam sprejem tega poročila na včerajšnjem zasedanju.
v pisni obliki. - (LT) To poročilo sem podprla, saj je treba spore o pristojnosti rešiti čim učinkoviteje tako, da si bomo prizadevali za soglasje. Morali bi biti zadovoljni, da je v okviru državnih sodišč načelo ne bis in idem zagotovljeno. Žal pa poročilo ne opredeljuje metod za reševanje sporov o pristojnosti, za določitev, katera država bi morala pristojnost izvrševati. Tudi vloga Eurojusta ni jasno opredeljena. Vendar pa to poročilo predstavlja spodbudo prizadevanju za nadaljnje pomembne odločitve na področju državljanskih svoboščin, pravosodja in notranjih zadev.
Upam, da se bodo na ta način lahko preprečili vzporedni in nepotrebni kazenski postopki, ne da bi to obenem pripeljalo do povečane birokracije pri obravnavanju primerov, v katerih so ustreznejše možnosti hitro na voljo. Na primer, kadar gre za primere, za katere so države članice že sprejele prožnejše instrumente ali sporazume, morajo slednji imeti prednost. Obstoj razmer, v katerih so isti ljudje lahko vključeni v vzporedne kazenske postopke, ki se nanašajo na iste zadeve v različnih državah članicah, lahko dejansko pripelje do kršitev načela ne bis in idem, ki ga je treba učinkovito izvajati na vsem evropskem pravosodnem območju. Podpiram tudi večjo vključenost Eurojusta od začetka procesa.
Glasovali smo proti poročilu, saj namerava okrepiti vlogo Eurojusta. S pravnega vidika osnutek okvirnega sklepa Sveta bolje varuje zakonitost sprejetih odločitev, predvsem zato, ker jasno zagotavlja načelo ne bis in idem: da osebe ni mogoče obsoditi dvakrat z enakim kazenskim postopkom. Kljub temu, da je poročevalka prepoznala to dejstvo, pa predstavljeni predlogi sprememb krepijo vlogo Eurojusta na področjih, ki so v izključni pristojnosti držav članic. Na ta način in s predvidenim posredovanjem v postopkih se Eurojust vzpostavlja kot organ, ki je višji od držav članic, saj se slednjim odreka možnost, da se odločajo, kdo je pristojen za postopke.
v pisni obliki. - Poročilo gospe Weber o preprečevanju in reševanju sporov o pristojnosti v kazenskih postopkih sem podprl. Resna kazniva dejanja čedalje pogosteje segajo prek meja in EU mora odigrati pomembno vlogo v boju proti takšnim dejanjem. Jasnejši postopki izmenjave informacij v kazenskih postopkih bodo okrepili sodelovanje med državami članicami in izboljšali zmožnosti posameznih držav v boju proti kaznivim dejanjem. Pri tem je treba vedno spoštovati temeljne pravice in po mojem mnenju poročilo gospe Weber izboljšuje predlog okvirnega sklepa.
Oblikovanje Posebnega odbora za finančno, gospodarsko in socialno krizo bi se lahko izkazalo kot temeljnega pomena za pripravo prihodnosti EU. Izkušnje njegovih članov so temeljnega pomena za izvajanje nalog in predlogov, ki jih bo ta Poseben odbor predstavil. Mislim, da so na seznamu članov tudi poslanci tega Parlamenta, ki so cenjeni in imajo velike izkušnje na različnih področjih, na katere vpliva trenutna kriza. Zato bodo lahko tudi prispevali k razpravi in predstavitvi ukrepov za odpravo pomanjkljivosti finančnega sistema, ki je pripeljal do trenutnih razmer, pri tem pa dali pomemben prispevek k pripravi na možno sprejetje ustrezno utemeljene in boljše zakonodaje v prihodnosti.
v pisni obliki. - (FR) Svet je soočen s protislovjem, ki ga bo težko razrešiti. Na eni strani gospodarska kriza in njene družbene posledice zahtevajo nujne ukrepe za obnovitev rasti na področju ustvarjanja delovnih mest. To je bil program vrha G20 v Pittsburghu. Na drugi strani - in to bo izziv za konferenco v Köbenhavnu - je prav tako nujno, da se borimo proti podnebnim spremembam z zmanjševanjem porabe energije. Z drugimi besedami, stroj moramo ponovno zagnati in zagotoviti, da bo povzročil manj onesnaženja. Poleg tega teh dveh problemov ni mogoče reševati enega za drugim; oba sta nujna. Nujno je treba ponovno zagnati gospodarsko dejavnost in nujno je treba omejiti posledice gospodarske dejavnosti. Na včerajšnjem vrhu G20 in na jutrišnji konferenci o podnebnih spremembah mora Evropska unija previdno stopati po poti med dvema enako velikima grožnjama. Na podlagi Lizbonske pogodbe, ki jo bo sprejelo 27 držav Unije, je treba vzpostaviti evropske institucije. Češki predsednik gospod Klaus, z igro pridobivanja na času, da bi ta trenutek preložil, je močno odgovoren 500 milijonom državljanom Unije.
v pisni obliki. - (LT) Evropska unija potrebuje strožji nadzor finančnega trga, za kar bi bila odgovorna ena institucija (G20). Pomembno je zagotoviti dolgoročno fiskalno stabilnost, da prihodnje generacije ne bi nosile preveliko breme in da bi se ustvarilo več delovnih mest ter zaščitilo ljudi pred vplivi krize. Zlasti pomembno pa je, da se prednost nameni ustvarjanju delovnih mest, zagotavljanju rasti velikega in stabilnega sektorja realne ekonomije, ustrezni zaščiti kapitalskih trgov in kreditnega ravnanja, ohranjanju in spodbujanju zaposlovanja ter zaščiti ljudi pred negativnimi posledicami krize, pri čemer je treba posebno pozornost nameniti najrevnejšim in najbolj prizadetim. Danes moramo okrepiti socialni dialog na vseh ravneh tako, da se bomo izognili zmanjševanju plač in da bomo zagotovili, da bodo plače rasle sorazmerno z rastjo produktivnosti. Ustvarjanje novih delovnih mest mora biti najpomembnejši cilj.
v pisni obliki. - Skupina Verts/ALE je podprla resolucijo o vrhu G20 iz več razlogov, med katerimi so naslednji: - s sklicevanjem na potrebo po razvoju novih kazalcev, ki presegajo BDP, EP daje jasen signal, da "oživitev gospodarstva" ne sme temeljiti na "načelu običajnega poslovanja", kar je v skladu z našo zahtevo po oblikovanju "zelenega New Deala"; - resolucija vztraja pri potrebi po reševanju svetovnih neravnovesij, predvsem na področju obrestnih mer in nihanj cen blaga v večstranskem okviru; - resolucija pošilja jasen signal za namen uvedbe davka na finančne transakcije, kar se do zdaj še ni zgodilo; - kar zadeva finančno krizo, EP pošilja močno sporočilo o mednarodnem usklajevanju, katerega cilj bi moral biti izogibanje regulatorni arbitraži. Poudarja tudi, da nadgradnja preudarnih pravil v okviru vrha G20 vsebuje pristop "minimalnega usklajevanja", ki EU ne sme preprečiti, da bi uporabila višje standarde; - kar zadeva nadzor finančnih sektorjev, je EP naredil pomemben korak proti okrepljenemu in bolj centraliziranemu pristopu v zvezi z nadzorom finančnega trga, končni cilj pa je vzpostavitev enotnega finančnega nadzornega organa.
Obstoj sporazuma o financiranju in tehnični podpori za čisto in obnovljivo energijo in energetsko učinkovitost v državah v razvoju je temeljnega pomena za pridobitev trdnega sporazuma v Köbenhavnu. Pomembno je, da opredelimo dejanski model, da bi povečali možnosti sprejetja sporazuma v Köbenhavnu. Mednarodni sporazum mora zagotoviti skupno zmanjšanje emisij toplogrednih plinov na podlagi priporočil Četrtega poročila o oceni Medvladnega sosveta za podnebne spremembe (25-40 % za leto 2020 glede na leto 1990) in opredeliti dolgoročno zmanjšanje za EU in druge industrializirane države v višini najmanj 80 % do leta 2050 glede na leto 1990.
Danes smo glasovali za resolucijo o vrhu G20. Vendar pa smo se odločili, da bomo glasovali proti uvedbi davka na finančne transakcije, saj bi to nasprotovalo povečanju kapitala v revnih državah in bi zavrlo razvoj in rast, ki sta v zadnjih 30 letih ljudi in države reševala iz revščine. Nasprotujemo tudi oblikovanju mednarodnega proticikličnega sklada za delovna mesta, saj obstaja tveganje, da bo ta ohranil stare in zastarele strukture, s tem pa preprečil rast in razvoj novih delovnih mest. Zahteval bi uvedbo mednarodnega davčnega in distribucijskega sistema brez vsakršnega demokratičnega nadzora in z očitno nevarnostjo vseh vrst korupcije. Za ljudi, ki jih je prizadela kriza, je pomembno, da se jim omogoči prejemanje podpore in pomoči, vendar je to mogoče najbolje urediti na nacionalni ravni in ne z birokratskim mednarodnim sistemom.
v pisni obliki. - (FR) Delegacija izvoljenih predstavnikov Mouvement Démocrate (Skupina zavezništva liberalcev in demokratov za Evropo - Francija) pozdravlja sprejem resolucije o sklepih vrha G20. S tem glasovanjem Evropski parlament ponovno potrjuje, da: si mora EU zagotoviti sistem finančnega nadzora in enoten finančni organ; da se moramo pomakniti v smer dolgoročne fiskalne stabilnosti, tako da ne povzročimo škode prihodnjim generacijam; da morata takojšnji prednostni nalogi biti ustvarjanje delovnih mest in zaščita državljanov pred vplivi krize. Podprli smo predloge sprememb 5, 8, 11, 12 in 13 in obžalujemo, da Evropski parlament ni šel še dlje na področju računovodske preglednosti, boja proti davčnim oazam in okoljskih zavez ("zeleni New Deal"). Še enkrat bi želeli izraziti našo zavezo davku na finančne transakcije, ki temelji na modelu Toibinovega davka. Zato pozivamo Evropski parlament, naj sproži razprave o opredelitvi takšnega davka.
Resolucijo Evropskega parlamenta o vrhu G20 24. in 25. septembra v Pittsburghu sem podprla, ker menim, da je treba trenutne gospodarske težave izkoristiti kot priložnost za spodbujanje doseganja ciljev lizbonske strategije in ponovitev zaveze boju proti brezposelnosti in podnebnim spremembam, kakor tudi za oblikovanje evropske strategije, ki bo rezultat dolgoročno trajnostne oživitve gospodarstva. Vendar pa na žalost predlog davka na finančne transakcije, ki je podoben Toibinovem davku in ki bi omogočil omejitev pretiranih špekulacij ter spodbudil finančno stabilnost in dolgoročne naložbe, ni bil sprejet.
Zadovoljen sem s sporazumi, ki so bili sklenjeni na vrhu G20 v Pittsburghu. Zaradi globalizacije kapital ukrepi za boj proti novim krizam in za njihovo preprečevanje zahtevajo največje možno mednarodno sodelovanje. Navdušen sem nad sporazumi, ki imajo v mislih gospodarsko rast, spodbujanje zaposlovanja in ureditev trgov, in upam, da bodo ti cilji obrodili sadove "na širšem področju". Kar zadeva davek na finančne transakcije, ki naj bi omogočil nadzor nad pretiranimi špekulacijami in spodbudil dolgoročne naložbe, je ta smiseln samo, če se ga uporablja na svetovni ravni.
Danes sprejeta resolucija je v skladu s stališči, ki so jih že sprejeli različni organi Evropske unije, vključno z Evropskim parlamentom, da bi poskusili prikriti prave vzroke gospodarske in socialne krize in da bi z njenim manipuliranjem pospešili in spodbudili nadaljevanje in razvoj politik, ki so krizo povzročile. Med drugim in v zvezi z davčnimi oazami meni samo, da so slednje "spodkopale finančne predpise", medtem pa zgolj priporoča, da je treba "izboljša[ti] preglednost na področju davkov in izmenjavo informacij".
Kar je treba storiti in česar resolucija ne omenja je, da se je treba oddaljiti od neoliberalne politike liberalizacije in privatizacije storitev, napadanja pravic delavcev in uničevanja proizvodne infrastrukture. Te politike so odgovorne za poslabšanje življenjskih razmer, povečano brezposelnost, negotovost zaposlitve in revščino. Treba je ceniti delo in delavce, zaščititi proizvodne sektorje in javne storitve, gospodarsko moč učinkovito podrediti politični moči, boriti se proti korupciji in gospodarskem kriminalu ter ju kaznovati in dokončno odpraviti davčne oaze.
V imenu Skupine zavezništva liberalcev in demokratov za Evropo bi želela pojasniti, zakaj smo se vzdržali glasovanja o predlogu spremembe o davku po modelu Toibinovega davka, ki ga je vložila Skupina Zelenih/Evropske svobodne zveze. Napa skupina se je odločila, da bo oblikovala delovno skupino o tej zadevi, da bi pojasnila cilj in praktične podrobnosti tega davka. Nato bodo politične skupine, ki bodo v celoti seznanjene z dejstvu, lahko sprejele skupen pristop k tej zadevi, ki bo imel enak pomen za vse in ki ga bo mogoče zagovarjati v ustreznih mednarodnih organih.
v pisni obliki. - Resolucijo o vrhu G20 v Pittsburghu sem podprl. Trenutna gospodarska kriza je resnično svetovna tako po svojem izvoru kot po svojih vplivih, zato je usklajeno mednarodno ukrepanje temeljnega pomena za iskanje rešitev. V teh rešitvah morajo svojo vlogo odigrati vse nacionalne vlade, skupen ukrep na ravni EU pa bo zagotovil, da bo Evropa lahko stala na čelu svetovne obnove. Škotska vlada si prizadeva za program, usmerjen v podporo delovnim mestom in skupnostim, okrepitev izobraževanja in usposabljanja ter naložbe v inovacije in industrije prihodnosti. Skupaj z drugimi državami Evrope bomo lahko premagali izzive, s katerimi smo trenutno soočeni.
v pisni obliki. - Skupaj s svojimi kolegi laburisti močno podpiram zavezanost skupine G20 delu na področju davka na finančne transakcije. Glede na stroške, ki so si jih nakopali davkoplačevalci v času krize, je temeljnega pomena, da zagotovimo, da bo finančni sektor v celoti in pravično prispeval k izboljšanju javnih financ. Toibinov davek je en model davka na finančne transakcije, ki je bil predlagan. Predloga spremembe 8 nismo podprli, saj moramo preučiti vse možnosti, namesto da bi se zavezali posebej na davek, ki je podoben Toibinovemu. Poleg tega ta predlog spremembe predlaga, da bi bilo treba preučiti enostransko evropsko obliko takšnega davka. Industrija finančnih storitev je svetovna industrija, zato si moramo še naprej prizadevati za zagotovitev davka na transakcije, ki bo učinkovit in izvedljiv na svetovni ravni.
Predlog skupne resolucije o vrhu G20 v Pittsburghu vsebuje zelo veliko pozitivnih elementov. Na primer, jasno poudarja težave s spodbujevalnimi ukrepi fiskalne politike, ki jih izvaja večina držav. Konsolidaciji državnih proračunov je treba v prihodnjih letih dati pomembno vlogo. Pozdravljam tudi dejstvo, da je bil storjen poskus spoprijeti se z vzroki krize, pri čemer se navajajo nebrzdane špekulacije ter pomanjkanje ureditve na finančnem trgu. Vendar je to bilo storjeno samo na umeten način. Ni še prišlo do preboja k pravim, potrebnim reformam. Glede na neizmerno krizo, v kateri se še vedno nahajamo in ki bo na žalost prinesla še več brezposelnih, je to daleč premalo. Zato sem se glasovanja vzdržal.
Predlog resolucije o vrhu G20 v Pittsburghu izrecno navaja, da je kriza poleg pomanjkanja ureditve finančnega trga rezultat nepremišljenega in neodgovornega tveganja nekaterih finančnih ustanov. Vrata so tako ostala široko odprta za popolno špekulacijo. Zato je še toliko bolj pomembno, da hitro sprejmemo ustrezna pravila za trg. V predlogu predstavljene zamisli je treba torej na določeni mestih toplo pozdraviti. Vendar pa predlog na žalost podpira tudi določbe drugega baselskega sporazuma, za katerega iz izkušenj vemo, da je povzročil, da se je dotok kapitala v mala in srednja velika podjetja praktično izsušil. Zaradi spoštovanja do malih komitentov bank nisem mogel podpreti niti stroge odprave bančne tajnosti, zato sem se odločil, da se končnega glasovanja vzdržim.
Do finančne krize je deloma prišlo tudi zaradi tega, ker so banke zlorabljale zaupanje svojih strank in prekomerno tvegale z njihovim denarjem. Menimo, da je potreba temeljitejša razprava o tem, kako ravnati z mednarodnimi finančnimi transakcijami. Po našem mnenju Toibinov davek ne bo uspešen pri preprečevanju špekulacij, vendar pa pozdravljamo razpravo o tem, kako bi lahko finančne ustanove, kot so banke, družbe za upravljanje in zavarovalnice pomagale oblikovati močan in stabilen finančni trg. Finančna kriza kaže, da so za obravnavo mednarodnih problemov potrebne mednarodne rešitve. Ta razprava bi zato morala potekati na svetovni ravni in ne zgolj znotraj EU.
Za Evropski parlament je bilo pomembno, da je glavnim svetovnim voditeljem po vrhu G20 v Pittsburghu poslal jasno sporočilo. To je bilo storjeno z resolucijo, ki je bila sprejeta danes in ki poudarja, da se bodo kljub temu, da je najhujše obdobje finančne krize že za nami, posledice v smislu proračuna in zaposlovanja čutile še dolgo časa, vendar pa pri tem ne bo skupnega ukrepanja s strani Evropske unije, Združenih držav in Kitajske. Slednje so že sprejele odločitev o reformi MDS, nadzoru nad nagradami gospodarskih subjektov, kapitalskih zahtevah in preglednosti pri kompleksnih finančnih produktih, zato ta vrh G20 ni bil zaman.
Kljub temu pa je treba dokončati še najmanj tri velike naloge, če želimo doseči napredek pri nadzoru globalizacije. Prva je resna obravnava davčnih oaz, vsega tistega denarja, ki izginja iz državnih blagajn. Druga je preprečiti nastanek monetarne nevihte zaradi neuspešnega uravnoteženja deviznih tečajev in teženj po konkurenčnih devalvacijah. Tretja je obravnava nestanovitnosti cen osnovnih dobrin, predvsem živil, saj to igra določeno vlogo pri večanju neravnovesij in revščine v svetu.
Gospa predsednica, gospe in gospodje, nedavni vrh G20 v Pittsburghu je potrdil postopno stabilizacijo gospodarskih razmer. Vendar pa ne smemo še pozabiti na probleme, s katerimi so mogoče soočena določena gospodarstva. Srečanje je bilo priložnost, da se potrdi odločenost držav ta reformo sistema finančne ureditve. Največja nevarnost, ki je ne smemo dopustiti, je nadaljnja rast brezposelnosti, upad povpraševanja in manjšanje proizvodnje. Načela, predlagana v Pittsburghu, bi morala predstavljati temelj skupnega svetovnega gospodarskega razvoja. Vrh je potrdil potrebo po nadaljnjem delu na področju oblikovanja institucij in instrumentov za nadzor in spremljanje na raznih področjih svetovnega trga.
Grška komunistična stranka je glasovala proti predlogu skupne resolucije konservativcev, socialnih demokratov in liberalcev, ker je v njem zgoščen strateški velikopotezen cilj monopolov, da bi boleče posledice kapitalistične finančne krize prenesli na delavski razred. Politična trobila kapitalizma v svoji resoluciji pozivajo buržoazne vlade, naj še naprej podpirajo monopolne gigante z vročim javnim denarjem in naj obenem "vzpostavijo trdne javne finance", s čimer mislijo na še več zmanjšanj v socialni porabi, na področju zdravstva, blaginje, izobraževanja in tako dalje. Pozdravljajo ustvarjanje "dostojnih delovnih mest", ki bodo stalno delo za polni delovni čas nadomestila s slabo plačanim, prožnim in negotovim delom z najnižjo možno ravnjo pravic. Politični predstavniki plutokracije to "dostojnost" predlagajo delavskemu razredu. Resolucija poziva k okrepitvi mednarodnih imperialističnih organizacij (MDS, Svetovna banka, STO) in utira pot "zelenemu" donosu kapitala pod pretvezo podnebnih sprememb in popolne liberalizacije mednarodne trgovine, ki kaže na še večji prodor monopolov na trg držav v razvoju in revnih držav ter na opustošenje sredstev in človeških virov, ki proizvajajo bogastvo.
EU je za takojšnje ukrepe predčasno namenila 8,8 milijard EUR za razvojno pomoč, proračunsko podporo in financiranje kmetijstva in predlaga, da s 500 milijoni EUR z začasnim mehanizmom FLEX za države AKP podprejo socialni izdatki v državah v razvoju. Pomembno je, da se proračunska podpora osredotoči na področja, kot so zdravstvo, dostojno delo, izobraževanje, socialne storitve in ekološka rast. Komisija je pozvana, da poišče nove vire financiranja za zaščito Evropskega razvojnega sklada (ERS), zelo pomembno pa je tudi, da se ERS vključi v proračun Skupnosti. Potrebna je tudi večja usklajenost politik EU na področju mednarodne trgovine, proračuna, podnebnih sprememb in razvoja.
Vsi subjekti, ki igrajo dejavno vlogo v javni razvojni pomoči - predvsem institucije Bretton Woodsa -, se morajo nujno hitro in učinkovito odzvati na te razmere. Bistveno je tudi, da Evropska unija in njene države članice prevzamejo odgovornost kot vodilne igralke na področju razvojne pomoči, in sicer tako, da izpolnijo svoje mednarodne zaveze, dane tem državam, z nujnim povečanjem pomoči za namen doseganja razvojnih ciljev tisočletja in s povečanjem obsega javne razvojne pomoči, ki ni dovolj velik, da bi se odzval na kolateralno škodo, ki jo je ta kriza povzročila v državah v razvoju.
v pisni obliki. - (RO) Soočeni smo z izrednimi razmerami, kar zadeva razvojno in človekoljubno pomoč za reševanje gospodarske krize, katere cena, ki jo morajo plačati ljudje, še vedno raste, toliko bolj tudi zato, ker je do recesije prišlo takoj po krizi cen živil in nafte. Na žalost je ena od neposrednih posledic gospodarske krize mednarodna donatorska kriza na ozadju pospešene rasti stopenj revščine. Samo leta 2009 je bilo 90 milijonov ljudi potisnjenih v skrajno revščino, medtem ko se je število brezposelnih povečalo za 23 milijonov. Žarek upanja nudijo danes sprejeti predlogi za zagotovitiev pomoči najranljivejšim državam, državam v razvoju. Vendar pa ti ne segajo daleč, glede na to, da 6 milijard USD, pridobljenih iz prodaje zlatih rezerv MDS in namenjenih zagotavljanju pomoči revnim državam lahko pokrije samo 2 % njihovih dejanskih potreb. Zato mislim, da je treba povečati pritisk na države G20, da prevzamejo glavno posebno odgovornost za nastalo krizo in mobilizirajo sredstva v obliki krizne podpore, ki naj se dodelijo državam v razvoju. Na podlagi te potrebe po racionalizaciji zadevnega sistema pozdravljam očitek, ki ga resolucija namenja neuspehu vrha v Pittsburghu pri obravnavanju reformiranja mednarodnih finančnih ustanov glede na počasen odziv institucij Bretton Woodsa na krizo.
Države v razvoju je trenutna gospodarska in finančna kriza hudo prizadela in obstaja bojazen, da bodo njihovi indeksi rasti in napredka utrpeli ostro upočasnitev ali celo hud padec. EU in države članice kot pomembne donatorke tega dejstva ne smejo zanemariti in morajo premisliti o povečanju pomoči za te države. Druga možnost je, da bodo nekatere izmed njih dosegle tako nepopravljive ravni revščine, ki bi lahko povzročila ali zaostrila socialne in politične spore ter prispevala k pomanjkanju v regijah, ki so si močno prizadevale za mir in razvoj.
Države v razvoju je hudo prizadela trenutna finančna in gospodarska kriza, ki so jo povzročile banke in drugi špekulanti v Združenih državah. To močno vpliva na njihova že tako šibka gospodarstva, zaradi česar bo še več milijonov ljudi ostalo brez dela. Brezposelni bodo, kjer bo mogoče, iskali rešitev v Evropi, s tem pa se bo še bolj povečal pritisk preseljevanja na Evropo. Evropejci zato moramo pomagati tem državam, da zgradijo svoja gospodarstva. Razvojna pomoč je v svoji trenutni obliki neustrezno orodje za ta namen, saj ogromno sredstev izginja v temnih kanalih ali pa se jih usmerja nazaj na evropske bančne račune, ki so last skorumpiranih despotov. Zato sem se kljub številnim pozitivnim idejam vzdržal končnega glasovanja o predlogu Odbora za razvoj.
Do finančne krize je deloma prišlo tudi zaradi tega, ker so banke zlorabljale zaupanje svojih strank in prekomerno tvegale z njihovim denarjem. Menimo, da je potreba temeljitejša razprava o tem, kako ravnati z mednarodnimi finančnimi transakcijami. Po našem mnenju Toibinov davek ne bo uspešen pri preprečevanju špekulacij, vendar pa pozdravljamo razpravo o tem, kako bi lahko finančne ustanove, kot so banke, družbe za upravljanje in zavarovalnice pomagale oblikovati močan in stabilen finančni trg. Finančna kriza kaže, da so za obravnavo mednarodnih problemov potrebne mednarodne rešitve. Ta razprava bi zato morala potekati na svetovni ravni in ne zgolj znotraj EU.
v pisni obliki. - (FI) Gospa predsednica, gospe in gospodje, kot je navedeno v predlogu resolucije Odbora za razvoj, kar mu dela vso čast, je trenutna svetovna finančna in gospodarska kriza najhuje prizadela najrevnejše države. Razvojnim ciljem, ki so bili doseženi v mnogih državah v razvoju, grozi nevarnost, doseganje razvojnih ciljev tisočletja pa se zdi še težje izvedljivo. Kljub številnim obljubam, ki so jih dale razvite države in ki so bile na primer javno izrečene na vrhovih G20 in G8, znesek pomoči, poslan državam v razvoju, ni niti približno takšen, kot je bilo zajamčeno. Znesek razvojne pomoči iz mnogih držav članic EU je bil pravzaprav še pred izbruhom krize bistveno manjši od zneska, ki so ga te države obljubile.
Kriza lahko predstavlja tudi novo priložnost. Velika rast sredstev Mednarodnega denarnega sklada in spremembe sistema odločanja te organizacije sta dva razloga, zaradi katerih bi lahko pričakovali pozitivne dosežke. Reforma MDS in dodatna sredstva odgovarjajo na hudo potrebo, vendar samo to še zdaleč ni dovolj za lajšanje razmer, s katerimi so soočene najrevnejše države sveta. Razvite države morajo držati svojo obljubo glede zaveze ciljem tisočletja in 0,7 % BDP, ki je potreben za povečanje razvojne pomoči. Finančna sredstva, potrebna za boj proti podnebnim spremembam in prilagajanju nanje, so dodatna odgovornost, pri kateri si razvite države ne morejo privoščiti, da bi se ji izmuznile. Temeljni steber novih mednarodnih pravil bi moral biti pojem bolj enakih možnosti, ki naj bodo del spremembe pravil in njihovega upoštevanja.
Gospa predsednica, resolucijo sem podprl, ker meni, da vsebuje zelo primerna opažanja glede vzrokov in učinkov trenutnih težkih razmer v državah v razvoju. Posebej bi želel poudariti, da trenutna gospodarska kriza ni samo rezultat propada finančnih trgov, temveč tudi prejšnje prehrambene in energetske krize. Mislim, da je bistveno, da sprejmemo ukrepe, ki bodo usmerjeni k hitri in učinkovitejši uporabi sredstev, ki so jih omogočile države v razvoju. To je še posebej pomembno, če upoštevamo dejstvo, da se bogate države trenutno spopadajo z notranjimi problemi, kot so nezadosten proračun ali časovne omejitve. Še enkrat poudarjam: najpomembneje je, da poenostavimo postopke, da sredstva, ki se iz bogatih držav stekajo v revne države, ne bi izginila v morju birokracije.
Z vso pripravljenostjo sem podprl resolucijo o učinkih svetovne finančne in gospodarske krize na države v razvoju, ki jo je predložil Odbor za razvoj. EP upravičeno poziva EU, da odpravi zlorabe davčnih oaz, izogibanje plačilu davka in nezakonit beg kapitala iz držav v razvoju. MDS je upravičeno povečal sredstva za boj proti finančni in gospodarski krizi. Vendar pa je preprosto zaskrbljujoče, da je do danes 82 % teh sredstev končalo v Evropi, samo 1,6 % pa v Afriki. Prvo prednostno nalogo je treba zdaj nameniti zmanjšanju revščine. Temeljnega pomena je tudi, da se sporazumi o gospodarskem partnerstvu uporabijo kot sredstvo za nudenje poslovnih prednosti zadevnim državam in da bodo te države lahko nekatere občutljive produkte in sektorje, kot so naložbe in storitve, izvzele iz pogajanja. Obžalujem, da in bil sprejet predlog spremembe, ki Komisijo in države članice prosi, naj predstavijo predloge za inovativne mehanizme financiranja, kot je davek na finančne transakcije, da bi se tako dopolnila uradna razvojna pomoč.
v pisni obliki. - (IT) Predlog resolucije sem podprla, vendar menim, da je treba dati nekaj pojasnil. Zadnja finančna kriza je povzročila svetovno gospodarsko recesijo, kar je zaradi številnih njenih posledic imelo poseben vpliv na države v razvoju in je še zaostrilo prehrambeno krizo: po podatkih FAO je število stradajočih ljudi prvič v zgodovini preseglo prag ene milijarde, v primerjavi z letom 2008 pa je število podhranjenih naraslo za 100 milijonov.
Vpliv finančne krize na države v regiji AKP je bil uničujoč, zaradi česar so okoljski izzivi in nestanovitnost cen hrane še bolj zapleteni. Te države niso odgovorne za krizo, vendar so utrpele najhujše posledice in prejele najmanj pomoči. To ni več sprejemljivo. Zato vpričo razmer, za katere ne bo zvenelo puhlo, če bomo rekli, da so tragične, menim, da je treba izboljšati kakovost pomoči, ki je dodeljena tem državam, in ne samo upoštevati količine. Mislim, da je treba pri uporabi sredstev delovati bolj pregledno in učinkovito, in mislim, da je treba pridobljene rezultate preveriti na nepristranski način.
Gospod predsednik, skupno stališče, ki izhaja iz naše razprave iz prejšnjega meseca glede te resolucije, je bilo, da moramo obravnavati vprašanje svobode izražanja povsod, tako v Evropi, kot tudi zunaj nje. Vendar pa ne moremo razglasiti križarske vojne proti posamezni državi, gospod predsednik. Vprašanje Italije v tej resoluciji je v bistvu nacionalna politična razprava, mi, kot Evropski parlament, pa se ne smemo vmešavati v takšne razprave. Če bomo v naslovu te resolucije ohranili besedo Italija, bi s tem zavzeli nekakšno vlogo višjega sodišča, kar pa nismo, hkrati pa bi omajali avtoriteto in ugled naše institucije.
Ni vsako vprašanje v Evropi vprašanje za Evropo. Izvajamo subsidiarnost in v skupini Evropske ljudske stranke (Krščanskih demokratov) popolnoma zaupamo v naše kolege v parlamentu v Rimu in zaupamo v rimska sodišča, italijanska sodišča, ki lahko samostojno presodijo o tem, kaj je in kaj ni dobro za Italijo. Italijanski parlament je pravkar dokazal, da je neodvisen. Z veseljem razpravljamo o svobodi izražanja mnenja, ampak potem bi morali razpravljati tudi o svobodi izražanja mnenja v Evropski uniji. To mora biti jasno razvidno iz predloga in njegovega naslova in prav zaradi tega pozivamo k podpori našega predloga.
Izkoristiti bi morali to priložnost in jasno povedati - mogoče bi morali tudi vi izjaviti, tako kot Svet, da zaradi nasprotovanja nasilju obsojamo teroristično nasilje na splošno, tudi če je uperjeno proti vladnim organom v Iranu. Menim, da bi bilo naše objektivno stališče trdnejše, če bi jasno povedali, da napad, ki je terjal življenja 42 ljudi, ni v skladu z našo politiko. Načelno nasprotujemo nasilju, smrtni kazni in terorističnemu nasilju.
Dramatična narava te krize nas še naprej skrbi, prav tako pa evropski kmetje še naprej izražajo svojo stisko in izrekajo svoje strahove glede prihodnosti. Parlament je že izrazil svoje poglede glede te zadeve, tako s sprejetjem resolucije z našimi predlogi kot tudi s sprejetjem predloga Komisije, da podaljša intervencijsko obdobje za mleko v prahu in za maslo, kateremu smo dodali zahtevo za ukrep glede zasebnega skladiščenja sira. Takrat smo poudarili, da ukrepi, ki jih je predlagala Komisija, niso bili niti približno dovolj daljnosežni.
Kljub temu, gospod predsednik, pa se čutim prisiljenega priznati, da si je Komisija močno prizadevala in je pomembno napredovala in s tem pokazala, da jemlje mnenja in želje Parlamenta resno. Pojasnila je, kako namerava uporabiti sredstva v višini 280 milijonov EUR - o katerih bomo, naj vas spomnim, glasovali ta četrtek v okviru odobritve proračuna za leto 2010 - in določila nekatere ukrepe, ki jih bo izvajala, kot sta zasebno skladiščenje sira in dvig zgornje meje pomoči de minimis s 7 500 EUR na 15 000 EUR, kakor smo zahtevali v resoluciji, ki je bila sprejeta septembra.
Komisija ni del rešitve problema, ampak je dejansko problem. Zato moramo poudariti, da je Komisija sama povzročila del problemov s povečanjem količine mleka. Med krizo več mesecev se ni uspela nikakor odzvati. Komisarka nam je pred štirimi tedni dejala, da ni nobenih problemov, da se bo trg izboljšal in da moramo biti potrpežljivi. Ta Komisija je izmed vseh Komisij tista, ki ji dajemo vse pristojnosti, in ta Komisija je izmed vseh Komisij tista, od katere pričakujemo pomoč. Ne, mislim, da to ni pravi način kako nadaljevati.
Niti včeraj nam Komisija ni mogla povedati, za kaj naj bi se porabila dodatna sredstva. Komisija govori o prestrukturiranju. Zadnja leta je prestrukturiranje pomenilo le zmanjševanje števila kmetov, ki proizvajajo mleko. Komisija tudi ni uspela povedati, kako namerava okrepiti organizacije proizvajalcev, ki gredo naprej. Ne, še naprej hoče izplačevati izvozna nadomestila. Prav tako nismo slišali odgovora o tem, kako naj bi okrepili položaj proizvajalcev v njihovem boju proti veleblagovnicam. Komisija tudi včeraj v tem pogledu ni uspela predložiti nikakršne rešitve. V luči vsega tega močno dvomimo, da se je Komisija resno zavzela, da bi rešila to krizo. Pišemo bianko ček, a ne vemo kaj Komisija dela, kako to dela in kaj namerava narediti.
Vendar pa je bil odločilen vzrok za našo odločitev, da zavrnemo ta postopek, še eno vprašanje. Mi, Parlament, se že dolgo borimo za več pravic - zlasti na področju kmetijstva. A ravno, ko smo tik pred ratifikacijo Lizbonske pogodbe, je prva stvar, ki jo storimo, da se spet odrekamo tem pravicam! Tega preprosto ne smemo dopuščati. Kot novemu poslancu tega Parlamenta, se mi to zdi nekoliko nenavadno. Uporabljati moramo svoje pravice, imeti moramo razprave v tem Parlamentu in roke moramo imeti na krmilu. Tudi mi imamo tu odgovornosti, to z veseljem sprejmem. Vendar pa se ne smemo odreči nobeni odgovornosti. Ta odgovornost je za nas kot parlamentarce poklic. Kmetom, ki proizvajajo mleko, moramo zagotoviti resno in dolgotrajno pomoč.
(PL) Gospod predsednik, posledice Schengenskega sporazuma so bile kvalitativne spremembe po ozemljih večine držav Evropske unije. Čeprav je od začetka njene veljavnosti pretekel tako kratek čas, pogosto pozabimo kakšna je bila Evropa, ko je imela meje in težave, povezane s seljenjem iz ene države članice v drugo. Schengenski sporazum je še en uspeh našega vključevanja, a prav tako nosi veliko odgovornost. Odgovornost za pomemben del naših državnih meja so prevzele nove države članice.
Poleg pozitivnih vidikov obstajajo tudi negativni, ker so bile na seljenje prebivalcev držav, ki mejijo z EU, uvedene prekomerne omejite in to velja zlasti za nove države, kot sta Poljska in Latvija. Kot rezultat teh težav so med drugim resne omejitve gibanja preko naših vzhodnih meja. Nastala je nova razdelitev, nekakšna meja med državami, ki so imele in imajo tesne odnose, ki so nastali zaradi skupne zgodovine, družinskih zvez in zlasti zato, ker so sosede.
v pisni obliki. - Podpiram sklenitev statuta Mednarodne agencije za obnovljivo energijo (IRENA) s strani Evropske skupnosti. Mednarodna agencija za obnovljivo energijo namerava postati center odličnosti za obnovljivo energijo, ki bo državam omogočila izkoriščanje virov obnovljive energije, širjenje znanja in najboljših praks in zagotavljanje usposabljanja na tem področju. Tako je zaželeno, da je Skupnost zastopana v ustanovi, katere cilji sovpadajo s področjem njene pristojnosti in katere statut je že podpisalo 20 držav članic.
Glasoval sem za poročilo o predlogu za uredbo Sveta o umiku določenih zastarelih aktov Sveta s področja skupne kmetijske politike, saj je nujno odpraviti akte, ki glede na acquis communautaire ne ustrezajo več, z namenom da bi izboljšali preglednost in pravno gotovost zakonodaje Skupnosti, in sicer ob upoštevanju Medinstitucionalnega sporazuma o boljši prirpravi zakonodaje s strani Evropskega parlamenta, Sveta in Komisije. To je bilo nedavno ponovno potrjeno v sporočilu Komisije z naslovom "Poenostavljena SKP za Evropo - uspeh za vse"; odgovoren sem za poročilo Evropskega parlamenta o tem sporočilu v imenu Skupine naprednega zavezništva socialistov in demokratov v Evropskem parlamentu. Znotraj obsega te strategije zato velja iz veljavne zakonodaje umakniti akte, ki nimajo več nikakršnega pravega učinka.
v pisni obliki. - Vprašanje, o katerem smo glasovali, se nanaša na potrebo evropskih institucij, da razveljavijo akte Sveta, ki so s časom in z ravojem tehnologije postali zastareli in nepomembni za pravilno delovanje Unije. To glasovanje se nanaša na določene akte Sveta na področju skupne kmetijske politike. Verjamem, da so določeni vidiki SKP že dolgo časa potrebni revizije. Če naj bo politika pravilno izvajana in naj se uporablja v korist evropskih državljanov, morajo biti zakoni, ki jih ustvarja, primerni za svet kmetijstva, kakršen je danes. Prav tako sem trdno prepričan, da je treba storiti nekaj, da se bo Unija rešila te birokratske podobe med prebivalci Evrope. Akti, kakršni so ti, služijo le povzročanju zmede, ne pa kakršnemu koli pravemu namenu. Vidiki politike EU, kot je ta, omadežujejo podobo Unije med njenimi državljani in odvračajo ljudi od tega, da bi sodelovali z njo. Naj zaključim, da sem trdno prepričan, da je treba vedno glasovati za posodabljanje zakonov in politik Unije, če želi le-ta ostati ustrezna.
Rad bi poajsnil svoje glasovanje glede osnutka uredbe Sveta o razveljavitvi določenega števila zastarelih aktov Sveta, ki se nanašajo na skupno kmetijsko politiko. Med procesom evropskega vključevanja je bilo v Evropskem parlamentu in Svetu sprejetih mnogo aktov. V času našega pristopa k EU, je znašal acquis communautaire skoraj 80 000 strani besedila, polovica teh pa je bila povezanih s kmetijstvom. Zato je dobro, da so se organi EU na medinstitucionalni osnovi dogovorili, da je treba pravo Skupnosti posodobiti in skrajšati.
Zakone, ki nimajo trajnega pomena, je treba odstraniti iz acquis communautaire , da bi se izboljšala preglednost in gotovost zakonodaje Skupnosti. Komisija je v zadnjem času 250 kmetijskih zakonov razglasila za zastarele. Sedaj govorimo o 28 aktih, ki s praktične perspektive nimajo nobene koristi, a uradno še obstajajo, in šestih zastarelih aktih. Čeprav sem podprl ta osnutek, sem trdno prepričan, da obstajajo še nadaljnje priložnosti za skrčenje evropskega prava in zmanjšanje bruseljske birokracije in zato prosim Komisijo, naj nadaljuje svoje delo v zvezi s poenostavljanjem evropskega prava.
v pisni obliki. - Za identifikacijo škodljivih organizmov, ki niso prisotni v EU, je treba izvesti laboratorijske preskuse. Trenutno veljavni predpisi določenim laboratorijem, ki se jim lahko takšno delo dodeli, ne dovoljujejo da tako delo prevzamejo, in sicer zaradi dejstva, ker ne izpolnjujejo pogojev iz člena 2(1)(g)(ii) Direktive 2000/29/ES. Sem za to, da se takšnim laboratorijem dovoli izvajanje tovrstnega dela, dokler le-ti izpolnjujejo določene pogoje. Zato sem glasoval za to poročilo.
v pisni obliki. - Malteška vlada bi si morala za otok Gozo prizadevati za podobne pobude. Vse države članice EU, ki imajo otoške regije, so uporabile podobne ukrepe in EU jim je dala priložnost, da sprejmejo posebne ukrepe. Ukrepi se razlikujejo od ene otoške regije do druge. Vendar pa imajo eno skupno stvar, in sicer zagotavljanje gospodarske pomoči za uravnoteženje negativnih vidikov otoških regij. Otok Gozo je prizadet zaradi hudih ovir, vključno z dvojno izoliranostjo, oddaljenostjo, majhnostjo in zahtevno topografijo. Države, ki so mnogo večje kot Malta, denimo Portugalska, Italija in Grčija, so lahko pridobile posebne ukrepe za zagotavljanje privlačnih spodbud za otoške regije. Manjši otoki tega malteškega arhipelaga so posebno ranljivi.
Glasovala sem za poročilo Hübner o predlogu za sklep Sveta, ki Portugalski daje pravico do uporabe nižjih trošarinskih stopenj v avtonomni regiji Madeira za lokalno proizvedene in potrešene rum in alkoholne pijače in v avtonomni regiji Azori za lokalno proizvedene in potrošene alkoholne pijače in eaux-de-vie. Ob upoštevanju posebnih lastnosti teh najoddaljenejših regij verjamem, da je ta razširitev bistvena za preživetje lokalne industrije s temi proizvodi in za zaščito zaposlovanja v tem sektorju.
Predlog, ki ga je danes na plenarnem zasedanju odobrila ogromna večina, omogoča razširitev na koncesijo, ki je bila dodeljena leta 2002 in je Portugalski dala pravico do uporabe nižjih trošarinskih stopenj na Madeiri za lokalno proizvedene in potrošene alkoholne pijače in rum in na Azorih za lokalno proizvedene in potrošene alkoholne pijače in eaux-de-vie. Od začetka tega procesa sem delal vse, kar je bilo mogoče, da bi zagotovil, da bi se ta ukrep, ki mu je konec leta 2008 potekel rok veljavnosti, nujno obnovil. Z zagotovitvijo soglasne podpore Odbora za regionalni razvoj je bil ta rezultat podprt z današnjim glasovanjem in tako ostaja nižja davčna stopnja v veljavi od januarja 2009 do 2013.
Usklajevanje določenih zakonskih določb, predpisov ali upravnih ukrepov v državah članicah glede predvajanja televizijskih programov je nujno za ustvarjanje medijskega prostora, kjer je glavna tema enotnost v raznolikosti. Ravno toliko je za nas pomembno, da lahko poskrbimo, da je evropska zakonodaja kar se da dostopna za vse državljane. Poročilo o predlogu za Direktivo o avdiovizualnih medijskih storitvah, ki je bilo v svoji kodificirani obliki predloženo pred plenarno sejo, je popolnoma tehničen in pravni ukrep, katerega koristi pa so nesporne. Kodificiranje zakonodaje, ki se neprestano spreminja, je ukrep, ki daje pravu Skupnosti večjo jasnost in preglednost in državljanom EU olajšuje razumevanje. V tem primeru predlog za kodifikacijo vključuje zamenjavo stare direktive iz leta 1989 z novo direktivo (brez spreminjanja njene vsebine), ki se ji dodajo akti, ki so jo dopolnjevali v preteklih letih. To pobudo sem podprl, ker poleg njene tehnične narave ne moremo spregledati njene vrednosti pri podpiranju ustreznega ukrepanja avdiovizualnih medijskih storitev, da ne omenjam tudi v smislu preglednosti.
S perspektive evropskih državljanov poenostavitev in razjasnitev zakonov Skupnosti prispevata k večji pravni gotovosti in po mojem mnenju je zato kodifikacija, ki je izvedena v tej direktivi, korak v pravo smer, ki vodi od učinkovite uporabe pozitivnega prava. Istočasno pa se strinjam, da bo usklajevanje načel na ravni Skupnosti prispevalo ne le k zagotavljanju zanesljivosti preskrbe, ampak tudi k stabilizaciji notranjega trga, kjer so bile umaknjene kontrole notranjih meja in k zaščiti živali, ki vstopajo v Skupnost.
Podpiram ta sporazum, dogovorjen med Evropsko skupnostjo in Republiko Mauritius, ki določa odpravo vizuma za vstop in kratkoročno bivanje za namen poenostavitve gibanja njegovih državljanov. Državljani EU in državljani Mauritiusa, ki v obdobju šestih mesecev potujejo na območje druge pogodbenice za največ tri mesece, bodo izvzeti iz vizumskih zahtev. Izjeme so Združeno kraljestvo in Republika Irska, ki ju ta sporazum ne zavezuje, in pa ozemeljska omejitev glede Francije in Nizozemske, za kateri se ta sporazum nanaša le na evropska ozemlja teh držav.
Podpiram ta sporazum, dogovorjen med Evropsko skupnostjo in Republiko Sejšeli, ki določa odpravo vizuma za vstop in kratkoročno bivanje za namen poenostavitve gibanja njegovih državljanov. Državljani EU in državljani Sejšelov, ki v obdobju šestih mesecev potujejo na območje druge pogodbenice za največ tri mesece, bodo izvzeti iz vizumskih zahtev. Izjeme so Združeno kraljestvo in Republika Irska, ki ju ta sporazum ne zavezuje, in pa ozemeljska omejitev glede Francije in Nizozemske, za kateri se ta sporazum nanaša le na evropska ozemlja teh držav.
Podpiram ta sporazum, dogovorjen med Evropsko skupnostjo in Barbadosom, ki določa odpravo vizuma za vstop in kratkoročno bivanje za namen poenostavitve gibanja njegovih državljanov. Državljani EU in državljani Barbadosa, ki v obdobju šestih mesecev potujejo na območje druge pogodbenice za največ tri mesece, bodo izvzeti iz vizumskih zahtev. Izjeme so Združeno kraljestvo in Republika Irska, ki ju ta sporazum ne zavezuje, in pa ozemeljska omejitev glede Francije in Nizozemske, za kateri se ta sporazum nanaša le na evropska ozemlja teh držav.
Poročila, ki so pred nami v zvezi s sporazumi med Evropsko skupnostjo in številnimi malimi otoškimi državami, kot sta Mauritius in Barbados, predvidevajo ukinitev vizumov, kjer državljani pogodbenic v šestmesečnem obdobju potujejo na območje druge pogodbenice za največ tri mesece. Zavračam to sproščanje zahtev za vstop in sem tako glasoval proti sklenitvi teh sporazumov, saj ohranitev zahteve za vizum vsekakor predstavlja oviro za kriminal in tako resno omejuje nezaželeno priseljevanje.
Podpiram ta sporazum, dogovorjen med Evropsko skupnostjo in in Federacijo Saint Kitts in Nevis, ki določa odpravo vizuma za vstop in kratkoročno bivanje za namen poenostavitve gibanja njegovih državljanov. Državljani EU in državljani te Federacije, ki v obdobju šestih mesecev potujejo na območje druge pogodbenice za največ tri mesece, bodo izvzeti iz vizumskih zahtev. Izjeme so Združeno kraljestvo in Republika Irska, ki ju ta sporazum ne zavezuje, in pa ozemeljska omejitev glede Francije in Nizozemske, za kateri se ta sporazum nanaša le na evropska ozemlja teh držav.
Podpiram ta sporazum, dogovorjen med Evropsko skupnostjo in Antigvo in Barbudo, ki določa odpravo vizuma za vstop in kratkoročno bivanje za namen poenostavitve gibanja njegovih državljanov. Državljani EU in državljani Antigve in Barbude, ki v obdobju šestih mesecev potujejo na območje druge pogodbenice za največ tri mesece, bodo izvzeti iz vizumskih zahtev. Izjeme so Združeno kraljestvo in Republika Irska, ki ju ta sporazum ne zavezuje, in pa ozemeljska omejitev glede Francije in Nizozemske, za kateri se ta sporazum nanaša le na evropska ozemlja teh držav.
Podpiram ta sporazum, dogovorjen med Evropsko skupnostjo in Zvezo Bahami, ki določa odpravo vizuma za vstop in kratkoročno bivanje za namen poenostavitve gibanja njegovih državljanov. Državljani EU in državljani Bahamov, ki v obdobju šestih mesecev potujejo na območje druge pogodbenice za največ tri mesece, bodo izvzeti iz vizumskih zahtev. Izjeme so Združeno kraljestvo in Republika Irska, ki ju ta sporazum ne zavezuje, in pa ozemeljska omejitev glede Francije in Nizozemske, za kateri se ta sporazum nanaša le na evropska ozemlja teh držav.
Tako sem ob upoštevanju možnosti, da lahko Komisija predloži popravljene proračune v primeru "neizogibnih, izjemnih ali nepredvidenih okoliščin", med katere sodi potres v Italiji, glasoval za to poročilo o spremembi proračuna Evropske unije, tako da bodo prebivalci prizadetega območja doživeli hitrejše popravilo škode, ki jo je povzročil potres, in hitro vrnitev k normalnim življenjskim pogojem, kar se bo uresničilo preko uporabe 493,78 milijonov EUR iz Solidarnostnega sklada EU.
Ker je bila v korist Italije odobrena uporaba 493 771 159 EUR iz Solidarnostnega sklada Evropske unije in ker sklad nima svojega proračuna, je nujno spremeniti proračun Skupnosti, da bomo lahko zagotovili, da bo dogovorjena vsota na razpolago. Čeprav se strinjamo, da je potrebno sredstva zagotoviti čim prej, pa obžalujemo, da predlog, ki ga je predstavila Evropska Komisija poleg drugih proračunskih postavk vsebuje zmanjšanje financiranja za pomembne programe skupnosti v primerjavi s preteklimi in sedanjimi večletnimi finančnimi okviri.
Med primere tega sodijo projektirane omejitve v Evropskem kmetijskem usmerjevalnem in jamstvenem skladu, finančnem instrumentu za usmerjanje ribištva - to so programi Skupnosti iz preteklega okvira Skupnosti za obdobje 2002-2006 - ali LIFE+, finančnem instrumentu za okolje. Po našem mnenju Solidarnostni sklad poleg nujnih sprememb, da se mu dodeli proračunska postavka z lastnimi sredstvi, ne bi smel prejemati financiranja na račun prej omenjenih programov Skupnosti, medtem ko sočasno vztrajamo na povečanju porabe za vojaške in propagandne namene. Bolje bi bilo, če bi bila sredstva, ki se sedaj dodeljujejo v Solidarnostni sklad, vzeta iz teh postavk.
v pisni obliki. - (LT) Strinjam se, da bi morala biti za delavce, ki so jih prizadele posledice velikih strukturnih sprememb v svetovnih trgovinskih tokovih, na voljo dodatna podpora in pomoč pri njihi ponovni vključitvi na trg dela. Pomembno je, da je čim prej na voljo finančna pomoč za presežne delavce in da se učinkoviteje uporabi denar Evropskega sklada za prilagoditev globalizaciji (ESPG), ki je nujen za ponovno vključitev presežnih delavcev na trg dela. Rada bi poudarila, da bi morale države članice zagotoviti podrobnejše informacije o izvajanju pomembnih ciljev enakosti med spoloma in nediskriminacije s pomočjo ukrepov, ki jih financira ESPG.
Brezposelnost je eden glavnih problemov, ki vplivajo na Evropski gospodarski prostor. Tudi preden se je pojavila sedanja finančna kriza, ki je povečala in poslabšala nekatere zgodnejše simptome, so bili jasno vidni redni vpliv globalizacije in posledična selitev podjetij. Posebne težave časov, v katerih živimo, so očitne, ko tem problemom dodamo še sedanje pomanjkanje zaupanja v trge in krčenje investicij. V tem pogledu, kljub temu, da sem za urejanje notranjega trga, verjamem, da izjemna narava te krize opravičuje izjemne protiukrepe.
Evropski sklad za prilagoditev globalizaciji je eno izmed orodij, ki jih ima Evropska unija v teh okoliščinah na voljo za pomoč brezposelnim delavcem. Mislim, da primer delavcev iz podjetja Nokia GmbH v nemški regiji Bochum opravičuje evropsko pomoč, kakršna je bila pred tem dana na Portugalskem. Poleg te pomoči, ki je neizpodbitno koristna, pa mora Evropska unija narediti tudi korake v smeri spodbujanja močnejšega in bolj ustvarjalnega evropskega trga, ki bo ustvaril investicije in delovna mesta. To je edini način za učinkovito, resno in trajnostno reševanje tega problema.
v pisni obliki. - Gospod predsednik, glasoval sem za investicijo Evropskega sklada za prilagoditev globalizaciji (ESPG) v višini skoraj 5,6 millijona EUR v nemški regiji Severno Porenje-Vestfalija, ki je od 1990-ih let utrpela množične presežne delavce. Ker je finsko telekomunikacijsko podjetje Nokia leta 2008 zaprlo svojo proizvodnjo v Bochumu in jo preselilo na stroškovno učinkovitejša tržna območja, je v regiji še 2 300 več presežnih delavcev. Glede na to, da sem Finec, se resno zanimam za neprijeten položaj delavcev, ki so izgubili delovna mesta zaradi prenehanja Nokiine proizvodnje v Bochumu. Zaprtje Nokiine tovarne v Bochumu je bil zagotovo zadnji izmed vrste dogodkov, ki povečujejo brezposelnost v regiji. Zaradi tega z vsem srcem pozdravljam investicije ESPG na tem območju kot del izboljševanja možnosti za zaposlovanje za prebivalce Severnega Porenja-Vestfalije.
Zavračamo zamisel prilagajanja na globalizacijo, saj se Evropska unija tako obrača na socialne in človeške tragedije, kot je ta, ki doživljajo, da podjetja, ki objavljajo rekordne dobičke, za namen pridobivanja še večjih dobičkov selijo svojo proizvodnjo in tako uničujejo življenja več sto delavcev in celotno regijo. Predlagana dobrodelna pomoč (Evropski sklad za prilagoditev globalizaciji) ne bo pomagala ljudem, da bi pozabili, da je Evropska unija dejansko neposredno odgovorna za tragedijo, ki jo trpijo odpuščeni zaposleni, in sicer zaradi njenega izbora proste in poštene konkurence. Namesto da podpira te prilagoditve na vse velike negotovosti globaliziranega kapitalističnega gospodarstva, bi morala Evropska unija prepovedati takšne prakse in zaščititi evropske državljane.
To poročilo govori v korist uporabe Evropskega sklada za prilagoditev globalizaciji (ESPG) po odpuščanjih v Nemčiji. V celoti odobravam sprostitev tega sklada - v tem primeru ga potrebujemo - in tako sem kot večina mojih kolegov poslancev, glasovala za to poročilo. Evropski sklad za prilagoditev globalizaciji je eden od mehanizmov, ki jih ima Evropska unija na voljo za pomoč brezposelnim delavcem, ki so bili odpuščeni zaradi negativnih vplivov globalizacije. Verjamem, da primer zaposlenih v podjetju Nokia GmbH in nemški regiji Bochum upravičuje uporabo evropske pomoči, kakršna je bila uporabljena že prej na Portugalskem.
Včeraj sem na Svetu kmetijskih ministrov in v COMAGRI tudi naznanila 280 milijonov EUR za kmetovalce, ki proizvajajo mleko. Da bi lahko ta denar izplačali hitro, enostavno potrebujem pravno podlago v členu 186. Zamisel bo takšna, da bi denar dodelili v nacionalnih ovojnicah, glede na proizvodnjo v letu 2008-9 in seveda znotraj zgornje meje nacionalnih kvot, razdeljen pa bi bil na nediskriminatoren način tistim kmetovalcem, ki proizvajajo mleko in jih je kriza najbolj prizadela. Ponovno, da bi lahko to možnost uporabili, pa moramo vključiti mleko v člen 186.
Ko pravim, da sem najavila možnost, da predlagam 280 milijonov EUR, se morate zavedati, da bo moral proračunski organ, ki je sestavljen iz Evropskega parlamenta in Sveta finančnih ministrov, o tem odločati na zasedanju sveta ECOFIN, ki bo 19. novembra. Včeraj sem dejala tudi, da je to zadnji denar, ki ga imam na voljo, razen 300 milijonov EUR, ki so potrebni kot varovala v izogib finančnim kaznim. Pomembno je, da vam jasno povem, da člen 186 Komisiji ne daje prostih rok za kakršne koli zamisli, ki bi jih lahko dobila. Na tej stopnji lahko rečem le, da je zasebno skladiščenje za različne izdelke - in med te bi sodil tudi sir - kandidat, če bodo tržne razmere takšne, da bomo lahko to upravičili.
Stališča v naši skupini glede predlaganega programa odkupa se tudi močno razhajajo. Program bi moral biti obvezen, da bi sploh imel kakšen vpliv. A kljub temu za to v tem Parlamentu ali v Svetu ne vidim večine. Nadalje, takšen program ne bi bil sprejemljiv za nekatere države članice, saj bi bil enakovreden zmanjšanju dogovorov o usklajevanju in tudi kvot. Navedba, da se bodo morale kvote dvigniti za prednostne skupine, je odločitev, ki je že pravno veljavna.
v imenu skupine ECR. - Gospod predsednik, najprej bi rad povedal, da vsekakor pozdravljam to odločitev in mislim, da nam včerajšnja razprava, ki je včeraj zvečer potekala v odboru in ki poteka danes na plenarnem zasedanju, omogoča, da razmere bolj razjasnimo. Resničnost, in mislim, da tudi vzrok za razočaranje, ki ga čutijo mnogi kmetovalci, ki proizvajajo mleko, je, da medtem ko so do neke mere doživeli tisto, kar je gospod Lyon navedel kot kazanje prvih znakov okrevanja, pa ta denar še ni prispel do njihovih bančnih računov. To torej ustvarja določeno stopnjo razočaranja za kmetovalce, ki proizvajajo mleko. Mnogi med njimi so že dolgo pod finančnim pritiskom. Dobro in koristno je, da lahko govorimo, saj sedaj sprejemam potrebo, da se člen 186 ustrezno uredi, da bomo lahko ta denar čim hitreje kar se da spravili neposredno do proizvajalcev. Mislim, da je to izziv.
Dejstvo je, da smo lahko v času, ko se nam tako močno ponuja Lizbonska pogodba, le presenečeni, da želite okrepiti ta člen 186 uredbe, ki vam bo dala vse pristojnosti. Te polne pristojnosti pa ste že imeli in te so vas vodile, da ste se odločili za liberalizacijo kvot, ki nas je pahnila v krizo, v kateri smo danes, zaradi edine koristi proizvajalcev in distributerjev, ker še celo danes Evropsko računsko sodišče poudarja, da so se med leti 2000 in 2007 cene mlečnih izdelkov za potrošnika povečale za 17 %, medtem ko so cene za proizvajalca padle za 6 %.
(HU) Gospa komisarka, seveda bom glasovala za predlog, čeprav se zavedam, da ta miloščina ne bo rešila položaja kmetovalcev. Vendar pa bi rada postavila tri vprašanja. Prvo se glasi: V čem vidite nauk te krize? Ali smo se iz nje česa naučili? Gospa komisarka, te krize ni povzročila nobena naravna nesreča, cunami ali drug podoben dogodek, ampak vrsta slabih odločitev in v osnovi neuspela kmetijska politika. Če pogledamo v prihodnost, kaj lahko obljubite kmetovalcem? Kako se bodo podobni krizi izognili v prihodnosti? Od vas bi rada slišala jasen in podroben odgovor.
Sedaj pa glede mojega vprašanja. Včeraj ste na obravnavi Sveta dejali, da lahko države članice prosto uporabljajo to vsoto denarja. Kaj natančno to pomeni? Ali bodo države članice lahko ta denar pošteno porazdelile, da ne ga ne bodo dobila velika kmetijska podjetja in velike kmetije, ampak mali posestniki, družinske kmetije, ki ga najbolj potrebujejo in je od njega odvisno njihovo preživetje? Ti kmetovalci so se znašli v najbolj groznih razmerah. Druga velika skupina, ki bi jo bilo treba upoštevati, so kmetovalci v novih državah članicah, zlasti mali posestniki. Kako se želite znebiti te nedopustne diskriminacije, ki izhaja iz dejstva, da smo morali na primer mi, Madžari, predati popolnoma vse Evropski uniji, a dobili smo le del subvencij? Kako in kdaj bo ta krivica in nepravičnost odpravljena?
Tako nam ostane le malo izbire in moramo pozdraviti pobude Komisije, ne glede na to kako nezadostne se nam zdijo. Zato je danes zjutraj Skupina naprednega zavezništva socialistov in demokratov v Evropskem parlamentu glasovala za nujen postopek, ki nam je bil predstavljen. Vendar pa bomo predlagali in zahtevali, da se Evropski parlament stalno obvešča o ukrepih, ki bodo sprejeti v prihodnjih dneh pod pristojnostmi, ki jih sedaj prenašamo na Komisijo. Še naprej se bomo trudili, da bi povrnili ravnotežje trga, da bo lahko zagotovil zadostne donose proizvajalcem, kakor zagotavlja Lizbonska pogodba.
(DE) Gospod predsednik, žal gospod Bové nocoj ne more biti prisoten, zato imam ponovno besedo. Za gospo komisarko imam še nekaj vprašanj. Ali resnično in resno verjame, da bo izplačilo tega denarja prekinilo proteste? Kakor sem dejal prej, verjamem, da je bila današnja odločitev parlamenta enaka podpisu bianko čeka Komisiji, ker ne vemo, kaj bo storila z njim. Povedal bom še enkrat: Komisija ni del rešitve problema, ampak je dejansko del problema. Stojim za tem stališčem.
Gospa komisarka, za vas imam še eno vprašanje, saj se za vse programe pogosto ponavlja, da moramo še naprej spodbujati prestrukturiranje. Kaj imate torej v mislih s prestrukturiranjem? Ali res mislite, da je pravilno, da še naprej delimo denar, v osnovi z namenom, da spodbujamo male kmetovalce, naj odnehajo, da bomo lahko dali denar večjim kmetovalcem? Ta politika ni več učinkovito sredstvo za dosego cilja. Poskrbeti moramo, da bomo denar uporabili na usmerjen način, posebno za prikrajšane regije, da bi ohranili strukture v tistih regijah, ki so najbolj ogrožene.
Gospod predsednik, mlečni sektor je v krizi in rad bi, da se tu zabeleži moja zahvala in kompliment komisarki za zelo pravočasne ukrepe, ki mislim, da so bili ravno pravi. Mislim, da je 280 milijonov EUR realistična vsota in bo v tej industriji dobrodošla. Prepričan sem, da bo nujno dodeliti pooblastila s členom 186, da bi ta korist pravočasno prispela do proizvajalcev, zato ima mojo podporo. Ima mojo podporo, čeprav bi raje videl, da bi to koncesijo omejili najkasneje do leta 2013.
Osebno sem za ohranitev kvot, a le, ko razdelitev kvot med državami članicami EU in proizvajalci temelji na objektivnih in poštenih merilih. Razvoj in sprejem takšnih poštenih in objektivnih meril bi bil zelo težak, a morda velja poskusiti. Če govorimo o širjenju - popolnoma podpiram razširitev člena 186, a mislim, da bi morala to spremljati opredelitev vloge Komisije in instrumentov, ki se bodo lahko uporabljali.
Sredstva v višini 280 milijonov EUR, ki so bila naznanjena včeraj, so dobrodošla, a to je le obliž za veliko večjo težavo. Parlament je septembra lansko leto glasoval, da je treba dati na razpolago 600 milijonov EUR. V interesih izkazovanja solidarnosti zlasti z malimi kmetovalci je treba ohranjati ta znesek. Naslednja prednostna naloga za Komisijo mora biti obravnavanje celotnega vprašanja oskrbe z mlekom. V to sem trdno prepričan. Dokler tega ne bomo obravnavali, se bomo spopadali z vedno več težavami in hitro nam bo zmanjkalo obližev.
Komisija ima sedaj možnost hitro ukrepati in morali bi ji omogočiti to možnost in s tem, ko to počnemo, bi morali vedno pokazati svojo pripravljenost, da zahtevamo njeno odgovornost. Predlog spremembe gospoda Deßa v imenu skupine Evropske ljudske stranke (krščanskih demokratov) nam bo omogočil, da to storimo skupaj. 280 milijonov EUR, o katerih ste mnogi govorili, je le kaplja v morje. Vendar pa moramo prav tako priznati, da je to konec finančnega leta. Razumeti moramo, da na voljo preprosto ni več denarja.
Kako naj rešujemo celoten položaj? Radi bi, da tisti kmetovalci, ki proizvajajo mleko in jih je kriza najmočneje prizadela, prejmejo 280 milijonov EUR. Govorimo o trgu mleka, a to so resnični ljudje in podeželska območja, o katerih razpravljamo in za katere vedno pravimo, da jih želimo zaščititi, ko razpravljamo o drugih temah. Komisarka, podprite mlečni sklad! Danes popoldan je komisarka, ko je govorila v proračunski razpravi, govorila v prid sklada in želim, da je to jasno. To me zelo veseli. Tudi ta signal potrebujemo nujno in tudi ta denar je v proračunu za leto 2010.
Ukrepi, predlagani tu, so nekoliko šibki, a so kljub temu potrebni in nujni. Prav tako me skrbi, kako bo Komisija uporabila nova pooblastila, ki jih bo dobila, zlasti zato, ker je ravnala precej brezčutno v tej krizi, ko je predložila šibke ukrepe prepozno in le pod močnim pritiskom. Ob upoštevanju tega bi želela, da Komisija predloži prilogo k členu 186, v kateri določa ukrepe, ki jih je mogoče uporabiti za radikalno posredovanje v sektorju mleka, da bo zagotovila njegovo trajnost.
Tovrstni program, če naj bi uspel, mora biti obvezen in ne prostovoljen. Mislim, da je ta prostovoljni sporazum za odkup mlečnih kvot protiproduktiven. Mislim, da to ni le zato, ker bo ta sporazum najprej pomenil, da bomo ohranili povečanje kvot, ki bo ga bo potem zelo težko spet nazaj obrzdati. Z odkupom mlečnih kvot jim bomo ponovno dali finančno vrednost in glavni učinek tega bo, da bo oviralo zmožnost uravnoteženja. Menim, da moram zavrniti vsak ukrep, ki omejuje uravnoteženje. Zlasti za obdobje odpravljanja je uravnoteženje nujno orodje za to, da se bodo lahko posamezne kmetije bolje orientirale na trgu.
(RO) Gospo komisarko bi rad nekaj vprašal, prav tako pa bi se ji rad zahvalil, ker je prišla v Parlament. Dejali ste, da bodo sredstva, obljubljena za sredstva za podporo mlečnega sektorja, dodeljena državam članicam glede na zgodovinski dejavnik ali z drugimi besedami na podlagi dogovorjenih kvot. Vendar pa države članice trdijo, da te kvote niso poštene. Dejansko je to razlog, zakaj mnogo držav članic vztraja, da bi moral biti trg dereguliran. Na primer, nekatere države ne morejo proizvesti dovolj, niti za pokritje svoje potrošnje. Ali ne mislite, da bo uporaba zgodovinskega dejavnika ohranila te krivice...
(BG) Rada bi pozdravila odločitev, ki sta jo sprejela Svet in Komisija za dodelitev dodatnega svežnja v znesku 280 milijonov EUR v subvencijah za proizvodnjo mleka v letu 2010. To pošilja jasen signal tistim, ki vsak dan trpijo zaradi neugodnih posledic krize. Pozivam, naj ta ustrezen odziv ne bo enkratna gospodarska rešitev, ampak del ciljno usmerjene, dolgoročne strategije za oživitev, stabilizacijo in razvoj tega sektorja v Evropi. Zato je pomembno upoštevati ukrepe, ki jih bo sprejela vsaka država članica. Pozornost bi rada pritegnila k dejstvu, da lahko Bolgarija le delno sprejme predloge za spremembo Uredbe 1234. Vztrajamo, da se izrecno zabeleži v osnutku, da se bodo možnosti za upravljanje nacionalnih kvot izvajale po presoji držav članic. Pomembno je, da se ohrani možnost izbire obstoječega načrta za odkup in prerazporeditev mlečnih kvot po nacionalni rezervi. Težko si privoščimo, da bi ali zadržali ali pobirali plačila od proizvajalcev, saj je bolgarski sektor v postopku modernizacije. Drugače bolgarski proizvajalci ne bodo konkurenčni niti po letu 2015.
(PL) Gospod predsednik, seveda z veseljem sprejmemo te nove rešitve, ki so namenjene za pomoč kmetovalcem, vključno s kmetovalci na Poljskem. Vendar pa prav tako ne smemo pozabiti, da je, ko govorimo o denarju - in govorimo o denarju -, pomemben način, kako se denar dejansko razporedi. Doseči bi moral tiste, ki najbolj čutijo učinke krize, ker se ne bom strinjal s politiko, po kateri dajemo vsem enako količino, kar pomeni majhno količino, ki dejansko dobesedno ne bo pomagala nikomur.
Drugič, rad bi se, če smem, navezal na zgodovino, preden se čez trenutek obrnem na prihodnost. Prepričan sem, da se spomnimo čudovitih dni, sedaj že pred več kot letom dni, ko so kmetovalci za mleko dobivali zelo dobro ceno. Hkrati pa so imeli koristi od velikih subvencij EU za modernizacijo mlečnega sektorja. Zato je pomembno, da načrtujemo prihodnost, ki temelji na teh izkušnjah in da potegnemo zaključke iz svojih napak, ker smo jih zagotovo naredili. Za nas je enako pomembno, da premislimo o tem, kako načrtovati razvoj tega sektorja, ker je denar na razpolago iz neposrednih subvencij pa tudi za razvoj podeželskih območij. Poleg tega imamo na voljo tudi instrument mlečnih kvot.
(PL) Gospa komisarka, rad bi vas vprašal naslednje: Za kaj želi Komisija potrošiti 280 milijonov EUR? Za nadaljnje prestrukturiranje ali morda še bolje, kot je želelo 21 držav članic, za financiranje trga, za tržne mehanizme? Dejansko kmetovalci želijo, da se denar porabi za mehanizme podpore. Sedaj ne morejo vzeti nadaljnjih posojil ali izboljšati produktivnosti. Zdaj ne morejo nadaljevati z modernizacijo, ker so izgubili likvidnost. Zdaj nočejo kupovati hladilnikov ali molznih strojev, to ni čas za nadaljnje naložbe. 280 milijonov EUR znese malo manj kot 2 EUR na tono mleka, proizvedenega v Evropski uniji.
Povedati moram, da sem zaradi predloga, ki se nanaša na odkup kvot, bolj zbegan. V preteklih tednih in mesecih ste sami rekli, da sedanje krize ni povzročil sistem kvot, in ob upoštevanju tega osebno menim, da ta predlog odkupa ni popolnoma jasen. Nazadnje pa bi rad povedal še, da to še ne more biti konec. Še naprej moramo izvajati korake in še posebno glede mlečnega sektorja na zahtevnih območjih, gorskih območjih, kjer preprosto ni drugih možnosti za sektor mleka in mlečnih izdelkov.
Gospa komisarka, Avstrija je bila vedno proti postopni odpravi kvot. V redu, izbrali ste svojo pot in ji dosledno sledili. Seveda bomo poskusili naše kmetovalce na to pripraviti in jim pomagati kolikor je mogoče. Po najboljši volji pa ne morem razumeti vašega predloga za program za prostovoljni odkup kvot. Če bomo to uporabljali, bo prišlo do podražitve v vrednosti in ceni ravno tistih kvot, ki jih postopoma odpravljate. Kako naj to pojasnimo kmetovalcem v Avstriji?
članica Komisije. - Gospod predsednik, potem ko sem pozorno poslušala nocojšnjo razpravo, mislim, da ste iz nekaterih govorov dobili vtis, da je to naš prvi korak proti pomoči v kmetijskem sektorju v Evropski uniji. Bolj napak kot tako sploh ne more biti. Prepričana sem, da vsaj nekateri med vami veste, kaj se je dogajalo od januarja letos, ko smo začeli z javnim in zasebnim skladiščenjem, začeli smo s posredovanjem in z izvoznimi nadomestili. Poleti smo izvajali veliko različnih ukrepov, zato mislim, da bi morali narediti posebno študijo, v kateri bi novim poslancem tega Parlamenta povedali točno, kaj se je dogajalo od lanskega januarja.
Glede specifičnih točk v zvezi z današnjimi predlogi moram ponovno ponoviti, da načrt odkupa ni nov načrt. Države članice ga že sedaj lahko uporabljajo, če želijo pomagati določenim proizvajalcem mleka, ki so izgubili posel. To je ponudba in zato nočem, da postane obvezna; to je možnost za pomoč kmetovalcem, ki so izgubili posel. Kvota, ki jo odkupijo, se lahko hrani v nacionalnih rezervah in razporeja kasneje, če države članice tako želijo. To je bil en del razprave.
Drugi del, ki je danes zbudil daleč največ zanimanja, je člen 186. Razlog za uvedbo mlečnega kmetijstva v člen 186 je dejstvo, da moramo biti sposobni reagirati hitro. Spotoma pa ne vidim nobenega razloga, zakaj mlečno kmetijstvo ne bi smelo biti del člena 186, glede na to, da so področja, ki so izrazito v mesnem sektorju, že notri. In na splošno, tisti, ki se bojite, da bo Komisija dobila bianko ček in počela, kar se ji zljubi, morajo upoštevati, da je člen 186 že po naravi zelo pozitiven načrt, kjer je mogoče poskusiti pomagati ljudem, ki so v težavah, s hitrim ukrepanjem. Torej to ni bianko ček. O tem bo, kakor verjetno veste, razpravljal upravni odbor.
Zatem mislim, da kroži mnogo napačnih zamisli. Teh 280 milijonov EUR ni namenjenih prestrukturiranju. Preprosto nudi možnost zelo hitrega izplačevanja, takoj, ko bomo imeli formalnosti urejene, s sprejetjem s strani novembrskega zasedanja Ecofina in s podpisom proračuna za leto 2010. To pomeni, da lahko takoj ukrepamo, kar pa ne bi bilo tako, če ne bo urejen člen 186. Torej ne gre za prestrukturiranje. Kakor sem povedala prej, daje državam članicam možnost, da iz tega nacionalnega proračuna izplačajo denar tistim, ki ga najbolj potrebujejo.
Na shode, ki jih proizvajalci mleka izvajajo že več tednov v poskusu, da bi rešili svoj sektor, ki ga je prizadela kriza, je Evropska komisija odgovorila tako, da je ustvarila "sklad za mleko" v vrednosti 280 milijonov EUR. Gospa Fischer Boel je tako popustila pod pritiskom potem, ko je bila več tednov gluha za stisko kmetovalcev na robu propada. Vendar pa je ta finančni ukrep zasmehljiv in je namenjen le začasni pomiritvi proizvajalcev. Nikakor ne bo pripomogel k rešitvi težav sektorja, ki z načrtovanim koncem mlečnih kvot odhaja. Proizvajalci mleka nočejo usmiljenja in miloščine; hočejo, da je trg urejen tako, da bodo lahko mleko prodajali po cenah, ki jim omogočajo dostojno življenje z njihovimi prizadevanji in zagotovijo njihovim otrokom prihodnost. Evropska unija bo s svojo trmoglavo željo uveljaviti dogmo proste in poštene konkurence prepustila več tisoč kmetovalcev na milost in nemilost zakona na trgu in samo temu. Enako velja za ultraliberalizem, ki vsak mesec povzroča brezposelnost več tisoč delavcev v industriji. To klanje je treba po nujnem postopku takoj ustaviti.
Pozdravljam sporazum, ki je bil načeloma dosežen med kmetijskimi ministri na njihovem zasedanju sveta v Luksemburgu v zvezi z zagotavljanjem pomoči za sektor mleka in mlečnih izdelkov v višini 280 milijonov EUR. Na ravni EU to znaša dodaten cent v pomoči na liter mleka, kar pa je popolnoma zanemarljivo. Potem ko se je Evropska komisija več mesecev drzno upirala, je malo popustila pritisku, ki so ga uporabili kmetovalci, 21 držav članic, med njimi tudi Madžarska in Evropski parlament, ki je že zahteval dodatna sredstva za ta sektor na neformalnem zasedanju, ki je prejšnji ponedeljek potekalo v Bruslju. Kljub poznim ukrepom s strani EU je madžarska vlada ukrepala hitro in podprla kmetovalce, ki proizvajajo mleko in mlečne izdelke, in je storila vse, da bi jim pomagala, pri tem pa je upoštevala proračunska sredstva, ki so na voljo. Madžarska je sektorju mleka pomagala z uporabo vseh vsot, ki jih je mogoče prerazporediti kot del sredstev za razvoj podeželja in programa evropskega gospodarskega razvoja. Poleg nas imata le še Latvija in Malta tako izrazite kazalce. Madžarski kmetovalci, ki proizvajajo mleko in mlečne izdelke, prejmejo neposredno približno 3,3 milijone EUR od skupnega zneska 280 milijonov EUR, kar je približno enako 890 milijonom HUF. Madžarska vlada se lahko svobodno odloči, kako bo ta denar porabila. Komisija je predlagala le, da bi morali to posebno pomoč dobiti le tisti proizvajalci, ki jo najbolj potrebujejo, kar pa je v skladu z madžarskimi cilji. Po odobritvi proračuna za leto 2010 bo ta znesek izplačan v začetku naslednjega leta.
Gospod Sassoli, sprožili ste vprašanje nedopustnosti v skladu s členom 147 Poslovnika. Zaradi tega je predsedstvo oziroma predsednik Buzek zadevo temeljito proučil, kot si lahko mislite. Njegova analiza temelji na naslednjih načelih. Prvič, spremembe, o katerih govorite, in sicer spremembe 7, 8 in 9, se nanašajo neposredno na besedilo, ki naj bi ga spremenile. Drugič, njihov namen ni izbrisati ali zamenjati celotnega besedila. Niti ne spreminjajo različnih odstavkov v besedilu, niti ni mogoče trditi, da ne vplivajo na vse jezikovne različice.
Menim, da nenavajanje imena in priimka predsednika Italijanske republike ne bo spremenilo veliko, glede na to, da je predsednik Italijanske republike predmet teh sprememb. Mislim, da gre za nekakšen ritual pri našem delu; nisem še videl, da bi poslanci Evropskega parlamenta iz drugih držav v naših resolucija citirali angleško kraljico ali nemškega predsednika iz dozdevno izkoriščevalskih razlogov. Zato bi preprosto prosil, naj se spremembe resolucije 7, 8 in 9 umaknejo.
"ker Evropski parlament ne sprejema dvojnih meril; ker je državna uprava na Madžarskem pred kratkim, da bi ustvarila politični pritisk na novinarje, ki razkrivajo primere korupcije, povezane z visokimi uradniki in politiki iz vladajoče stranke, uvedla ukrepe za sprožitev kazenskih postopkov proti takim novinarjem;" - in sicer gospodu Tamásu Pindrochu, novinarju časnika Magyar Hírlap - "zlasti ob upoštevanju, da je bil sprožen kazenski postopek proti novinarju, ki je raziskoval škandale pomembnega nekdanjega člana vlade in enega od kandidatov za evropskega komisarja; ker je posledica tega ozračje na Madžarskem, v katerem so mediji pod političnim pritiskom".
Gospod predsednik, spoštovani poslanci, kot veste, so naši odnosi z ZDA in čezatlantsko sodelovanje med ZDA in EU zelo pomembni. To je temeljni kamen zunanje politike EU, ki je osnovan na vrednotah svobode, demokracije ter spoštovanja človekovih pravic in mednarodnega prava, kar nas združuje. Nova administracija v Združenih državah je pokazala veliko zanimanje za poglobitev in razširitev povezav z Evropo. Prvi čezatlantski ekonomski svet z administracijo predsednika Obame bomo imeli 26. in 27. oktobra. Kmalu po tem, 3. novembra, bo vrhovno srečanje med EU in ZDA. To sta dve pomembni priložnosti za krepitev naših odnosov. Današnja razprava je torej zelo pomembna.
Rada bi rekla nekaj besed o gospodarskem partnerstvu in čezatlantskem ekonomskem svetu (TEC). Ta nam bo dal mehanizem na najvišji možni ravni, da bomo lahko pospešili sedanja pogajanja in vzpostavili nova področja za regulativno sodelovanje. Sestaviti moramo delovni program za TEC, ki bo lahko vzpostavljen naslednje leto. S tem bomo dobili forum za sodelovanje, na katerem se bomo lahko ukvarjali z vprašanji v zvezi z globalizacijo in hitrimi tehničnimi spremembami. Že do zdaj je bil to pomemben forum, toda lahko bi bil seveda boljši, nenazadnje pri širših strateških vprašanjih glede čezatlantskega gospodarstva in skupnih gospodarskih izzivov. Čezatlantski ekonomski svet je danes še pomembnejši zaradi finančne krize.
Naj rečem še nekaj o sodelovanju na področju pravosodja in policije. Z Združenimi državami že nekaj časa sodelujemo na tem področju, kar se odraža v številnih sporazumih o izročanju in medsebojni pravni pomoči, ki bodo začeli veljati čez nekaj mesecev. O tem pogosto razpravljamo z Evropskim parlamentom, za katerega vem, da je aktiven in zavzet partner pri teh vprašanjih, in pogosto tudi kritičen partner, kar je dobro. Tu vas moram samo spomniti na razpravo o evidenci podatkov o potnikih na primer. Ko bo začela veljati Lizbonska pogodba, se bosta vpliv Evropskega parlamenta na te zadeve in njegova udeleženost v njih povečala.
Tretjič, glede zunanje politike bomo z ZDA seveda tudi govorili o tem, kako se spopasti z nujnimi zunanjepolitičnimi izzivi. Tu se bomo osredotočili na to, kako še naprej in tesneje sodelovati pri mirovnem procesu na Bližnjem vzhodu, na izzive v zvezi z jedrskimi prizadevanji Irana in na načine, na katere lahko zagotovimo podaljšanje dogovora glede Afganistana, ki je osnova za naša tamkajšnja skupna prizadevanja. Ločeno bom imela zunanjepolitično srečanje s sekretarko Clinton in zunanjim ministrom Bildtom, na katerem bomo o teh zadevah podrobno razpravljali.
Nenazadnje bo naslednji pomemben rezultat vrha ustanovitev novega evropsko-ameriškega energetskega sveta, ki bo prvič zasedal 4. novembra. Na strani EU bom svetu predsedovala sama, moja kolega komisarja Piebalgs in Potočnik ter predsedstvo, na strani ZDA pa sekretarka Clinton in sekretar Chu. Svet se bo ukvarjal z globalno energetsko varnostjo, energetskimi trgi in regulacijo proizvodov ter z novimi tehnologijami in raziskavami. Skratka, ustvarjal bo dodano vrednost na področju politike, katere pomen je očiten.
Kolegica je že omenila, da bo GLS tudi zelo pomemben. V Washingtonu bo 27. in 28. oktobra trojka o zadevah v zvezi z GLS v okviru našega sodelovanja glede pravice, svobode in varnosti. Komisijo bo zastopal podpredsednik Barrot. Smo v zadnjih fazah pripravljanja izjave, katere namen je obnoviti naše čezatlantsko partnerstvo na teh področjih. Na srečanju v Washingtonu bo priložnost, da si formalno izmenjamo instrumente za ratifikacijo sporazumov o izročanju in medsebojni pravni pomoči, da bodo lahko začeli veljati na začetku leta 2010. S temi sporazumi bo okrepljeno naše prizadevanje v boju proti kriminalu v današnjem globaliziranem svetu.
Glede še ene kritične zadeve, ki je blizu našim državljanom, moramo vsekakor še napredovati, kakor je bilo že omenjeno. Ponovno bomo pozvali k potovanju v ZDA brez vizumov za vse državljane EU; izrazili bomo našo zaskrbljenost nad možnostjo pristojbine za elektronski sistem za odobritev potovanj kot de facto novim turističnim davkom; in še enkrat bomo opomnili ZDA, da je treba v programu ZDA za odpravo vizumov ukiniti omejitve za potnike, ki imajo HIV/AIDS, kot ste že omenili.
Gospa predsednica, komisarka, gospa Malmström, ravnokar sem ugotovil, da je postalo vključevanje načela enakosti med spoloma značilnost tega parlamenta. Zavedati se moramo, da je vprašanje čezatlantskega ekonomskega sveta (TEC) zelo pomembno in da to telo, ki je bilo ustanovljeno pred nekaj leti, potrebuje novo gonilno silo, ker smo v prehodnem obdobju z novo administracijo v ZDA in kmalu novo Komisijo. Upam, da bo na srečanju prihodnji torek zagotovljeno, da bo TEC obstajal še naprej in da bo imel potrebno odločnost.
Rezultat čezatlantskega trga brez trgovinskih ovir bi bila gospodarska rast v višini 3,5 % v ZDA in Evropi ter 1,5 % na svetovni ravni. V okviru sedanje gospodarske krize je to vprašanje zelo tesno povezano z delovnimi mesti. Zaradi tega bi morali čim bolje izkoristiti to priložnost in z javnimi izjavami razložiti, da to pobudo jemljemo resno. Gospa Ferrero-Waldner, prepričati bi se morali tudi, da se bo novi energetski svet ukvarjal z varnostno politiko na področju energije in da se bo TEC ukvarjal z regulativnimi vprašanji. Pomembno je, da ne pomešamo teh dveh področij, da bi preprečili podvajanje in zagotovili, da bomo na koncu prišli do rešitve.
Eno od področij, ki je bilo že omenjeno in o katerem bi lahko govorili danes dopoldne, je osrednje vprašanje podnebne politike. Mnogi izmed nas bomo v naslednjih dneh v Washingtonu, kjer bomo imeli priložnost razpravljati s kolegi iz kongresa. Čeprav zakonodaja v zvezi s podnebno politiko še ni bila sprejeta, so predstavniki vlade ZDA vsaj delno pooblaščeni, da lahko sprejemajo zavezujoče obveze, četudi podrobnosti ni mogoče dodelati do zaključka ameriškega zakonodajnega postopka.
Nazadnje - in tudi to je bilo že omenjeno - ne glede na naše prijateljstvo in vzajemno naklonjenost ter ne glede na naše dobre odnose obstajajo nekatere stvari, ki jih ne moremo sprejeti. To na primer vključuje ponavljajoče se protekcionistične ukrepe na trgu obrambne opreme, razlikovalno vizumsko politiko za nekatere države članice in vizumske takse, ki jih zahtevajo ZDA in ki so bile že omenjene. Pomembno je, da z ZDA govorimo z enakovrednega položaja. Pomembno je vzpostaviti partnerstvo, vendar je treba tudi razložiti, česa ne moremo sprejeti, kar je v tem primeru politika, ki diskriminira Evropejce.
v imenu skupine ALDE. - Gospa predsednica, v imenu skupine ALDE toplo pozdravljam dejstvo, da ta resolucija poziva k okrepljenemu strateškemu partnerstvu med EU in ZDA kot temeljnemu kamnu zunanje politike EU. Upravičeno tudi ponovno poudarja vlogo združenega čezatlantskega trga do leta 2015. Ne smemo dovoliti, da bi drevesa neštetih nesporazumov o konkretnih zadevah zakrila gozd prevladujočega interesa za skupne vrednote in cilje, med drugim ukrepanje za spodbujanje demokracije in človekovih pravic, reševanje sporov in varovanje pred varnostnimi grožnjami.
Kar zadeva gospodarstvo, skupina ALDE poudarja potrebo po tem, da se izognemo regulativni arbitraži v finančnem sektorju in da rešujemo vprašanja, kot so ustanove, ki so "prevelike, da bi propadle". Predložili smo spremembo odstavka 39, ker, kolikor jaz vem, ni bilo nobenega sporazuma med voditelji G2 o delu v zvezi z davkom na finančne transakcije ali Tobinovim davkom, zato je absurdno pozdravljati tak sporazum, čeprav smo to pomotoma že storili v resoluciji o G20.
Skupina ALDE poziva tudi k izbrisu odstavka 38, za katerega se zdi, da želi odpraviti pravice intelektualne lastnine. Toda kakor je razložila gospa Malmström, se velik del čezatlantskih odnosov nanaša na področje pravosodja in varnosti. Skupina ALDE v celoti podpira tesno sodelovanje na tem področju, toda pri tem je treba spoštovati temeljne pravice, vključno z zasebnostjo, sodelovanje pa mora potekati v demokratičnem in preglednem okviru. Glede na to je škoda, da ni bilo posvetovanja s poslanci Evropskega parlamenta o skupni izjavi, ki bo dogovorjena naslednji teden, zlasti zato, ker po Lizbonski pogodbi skoraj vse te zadeve spadajo v okvir soodločanja.
Druga zadeva, ki je bila ravnokar omenjena, je davek na finančne transakcije. Ko je bil gospod Barroso kandidat za ponovno izvolitev na mesto predsednika, je izrecno dejal, da je za tak davek. Pred dvema tednoma je Evropski parlament prvič z večino izglasoval davek na finančne transakcije, pod pogojem, da so del mednarodnega okvira. Skupina Zelenih vas zato poziva, da daste to temo na dnevni red vrhovnega srečanja med Združenimi državami in Evropsko unijo na začetku novembra.
Zadnja zadeva, o kateri bom govoril, se nanaša na podnebje, v zvezi s čemer smo odgovorni, da spravimo gospodu Obami trn iz pete. Predsednik Obama želi ukrepati, toda blokira ga njegova večina. Najbolje, kar lahko Evropska unija stori zanj, je to, da se konec oktobra zaveže, da bo državam na jugu zagotovila 30 milijard EUR sredstev za stroške prilagajanja na podnebne spremembe ter da bo za 30 % zmanjšala svoje lastne emisije. Ko bo to storjeno, bomo lahko napredovali pri pogajanjih. To je naša odgovornost. To moramo storiti pred vrhom.
Gospa predsednica, poglabljanje odnosov med Združenimi državami in Evropsko unijo bi moralo biti temelj zunanje politike EU. Navsezadnje so Združene države že leta naš najtesnejši zaveznik. Trenutno je pred nami veliko izzivov, s katerimi se moramo soočiti skupaj, z ramo ob rami z Washingtonom. Na področju varnosti nas skrbi odnos Irana in vedno slabše razmere v Afganistanu. Malo bliže našim mejam postaja Rusija vedno bolj nepredvidljiva in avtoritarna soseda in Kremelj izvaja neoimperialistični pritisk na države tik za njegovo mejo.
Da bi se obranili in ostali zvesti vrednotam, ki so skupne Ameriki in Evropi, moramo vedno govoriti z enim glasom, ko se ukvarjamo s primeri kršitev človekovih pravic in ogrožanja temeljnih svoboščin državljanov. Združeno moramo braniti našo varnost. Ne smemo pozabiti, da je Organizacija Severnoatlantske pogodbe temelj naših čezatlantskih odnosov. Zato bi moralo biti področje varnosti, svobode in demokracije razširjeno, da bi zajemalo tiste evropske države, ki povečujejo evroatlantsko varnost. Bistveno je, da je aktivna krepitev vezi z Združenimi državami prednostna naloga Evropske unije.
Prihajam iz države, v kateri je v zadnjih treh letih vlada ukinjala človekove pravice in pošiljala ljudi v zapor povsem neosnovano. V današnjih časih to počnejo v imenu boja proti terorizmu. V zaporu imamo 16 ljudi, ki so zelo verjetno politični zaporniki in ki so obtoženi terorizma brez kakršnega koli dokaza. Ukinjene človekove pravice, habeas corpus, pravica do obrambe, pravice zapornikov: vem, o čem govorim. Zelo pazljivi moramo biti, ko govorimo o boju proti terorizmu, in to moramo početi zelo profesionalno in previdno.
Parlament želi tudi, da bi vsako leto organizirali dve vrhovni srečanji. Če imamo dva vrha z Rusijo, zakaj ne z Združenimi državami? Gospe in gospodje, vedno bolj se govori, da bodo Združene države in Kitajska ustanovile G2 oziroma privilegiran odnos med največjimi globalnimi akterji. Skrbi me, da bi se lahko vloga Evropejcev kot partnerjev oslabila in spodkopala naš privilegiran odnos z Združenimi državami. Združenim državam moramo razložiti, da bo na področju zunanje politike Unija okrepljena s Pogodbo.
Evropska unija oziroma današnja Evropa ni več problem, ki je obstajal desetletja. Danes v tem zapletenem svetu bi morala biti Evropa del rešitve in upam, da Združene države te razmere vidijo na ta način. Da bi do tega prišlo, moramo Evropejci, kot je opozorila komisarka, ravnati v skladu z globalno vlogo, ki jo želimo imeti, in biti vredni privilegiranega odnosa, ki si ga želimo z Združenimi državami.
Gospa predsednica, čezatlantski odnosi, ki so bistveni tako za EU kot za ZDA, so v zadnjih letih na resni preizkušnji. Zdaj, z novo administracijo v beli hiši, ki na novo opredeljuje prednostne naloge ZDA, in s Francijo, ki se je vrnila v vojaško strukturo Nata, so obeti boljši. Osebno menim, da je zdaj čas zrel za vsebinsko ovrednotenje čezatlantskih odnosov, da bi jim dali trdno osnovo, ki si jo zaslužijo, da bodo kos sedanjim skupnim izzivom, ki jih postavlja mednarodno okolje - energija, podnebne spremembe, nove sile v vzponu, finančna in gospodarska kriza ter terorizem.
Eden od teh skupnih interesov je na primer varnost v Evropi, ki je zato v jedru čezatlantskih odnosov. Čeprav za zdaj vojna na tej celini ni resna predpostavka, bi se lahko s kopičenjem nekaterih sedanjih negativnih gibanj ta možnost vrnila, če se ne bomo pravilno odzvali. Napredek se ne more obrniti v nasprotno smer, kot v srednji Evropi vsi dobro vemo. Zato bi morali, preden razmislimo o predlogu o ponovnem ovrednotenju sedanje varnostne arhitekture v Evropi, poskušati dobiti dokončne odgovore glede nadaljnje vpletenosti ZDA, prihodnosti Nata in vloge, ki se pričakuje od EU po začetku veljave Lizbonske pogodbe.
Sodelovanje pri inovacijah za razvoj nizkoogljičnih gospodarstev in energetsko učinkovitih družb je posebej pomembno. Poleg tega je pomembno tudi, da intenzivneje vključimo različne zainteresirane strani, kot je čezatlantski dialog potrošnikov, forum, sestavljen iz 80 potrošniških organizacij. Te organizacije bi lahko pripomogle k temu, da bi varstvo potrošnikov postalo osrednja tema dialoga o regulaciji finančnih trgov. Cilj vzpostaviti skupni čezatlantski trg do leta 2015 je morda preveč ambiciozen, toda o njem je treba presojati na podlagi dejstva, da bo izboljšal življenja ljudi na obeh straneh Atlantika. Zato smo Zeleni za čezatlantski New Deal.
Gospa predsednica, gospe in gospodje, če verjamete, da Evropska unija potrebuje partnerje, kot so dejali vsi govorniki pred menoj, potem to postane posebej jasno na področju gospodarstva. Obseg trgovine na čezatlantskem trgu je okoli 2 milijardi EUR dnevno. To jasno pove, kako pomembna je Svetovna trgovinska organizacija (STO). Postane tudi jasno, da so pomembni sporazumi o prosti trgovini in predvsem da se moramo bolj posvetiti čezatlantskemu partnerstvu.
Včasih me skrbi, kaj se dogaja na drugi strani Atlantika, ko opazujem novega predsednika. Našel bo čas, da sprejme Nobelovo nagrado v Oslu, številni evropski voditelji držav ali vlad pa so težko dobili priložnost, da se z njim srečajo ob robu vrha G20. V Københavnu je imel čas, da podpre olimpijsko kandidaturo svojega domačega mesta, žal pa ni imel časa, da bi se nam pridružil na pomembnem evropskem praznovanju, 20. obletnici padca Berlinskega zidu in železne zavese. Zadovoljen bi bil, če bi nam ga uspelo prepričati, da ne bi smel čakati do zadnjih dni, da se odloči, ali bo prišlo do srečanja TEC, temveč da bi moral v naslednjih nekaj letih povsem odločno podpreti TEC.
Trgovanje med Evropo in ZDA mora postati lažje. Potrebujemo izboljšave na področju skupne standardizacije. Potrebujemo odpravo carin in netarifnih trgovinskih ovir. Preprečiti moramo, da bi obe strani sprejeli še več protekcionističnih ukrepov. Zagotoviti moramo, da so proizvodi varni za potrošnike. Preprečiti moramo, da bi protiteroristični ukrepi ovirali vse te dejavnosti, o čemer se trenutno razpravlja. Zaradi teh razlogov bi bil vesel, če bi lahko resnično napredovali pri našem sodelovanju. Številna vprašanja, ki nas skrbijo na drugih delih sveta, kot je plačni, socialni in okoljski damping, niso problem v čezatlantskih odnosih.
(FR) Gospa predsednica, izvolitev predsednika Obame upravičeno pozdravljamo kot zmago demokracije ZDA. Toda nedavna Nobelova nagrada za mir, ki mu je bila ravnokar podeljena, ustvarja pritisk nanj. Mir na Bližnjem vzhodu? To je nekaj, na kar upamo, toda on gotovo ni gospodar igre. Mir v Afganistanu? Tam ima strategija ZDA manevrski prostor, toda predsednik Obama posluša svoje jastrebe in tvega še en Vietnam. Veliko pove dejstvo, da gre knjiga Gordona Goldsteina, ki opisuje dramatično spiralo, ki je vodila do izgube vojne v Vietnamu, v Washingtonu za med in da je v trgovinah zmanjkalo izvodov.
Predsednik mora zdaj izbrati med dvema strategijama: ena se osredotoča na stabilizacijo, izkoreninjenje revščine in gospodarski razvoj Afganistana z zagotavljanjem vojaške in civilne prisotnosti po vsej državi. Druga se osredotoča na nekaj urbanih področij, od koder naj bi sprožili obsežne operacije proti Al Kaidi. Pri obeh možnostih je treba poslati vojsko, toda prva je usmerjena k ljudem, druga pa k vojni, pri čemer je v ozadju tveganje katastrofe.
(FR) Gospa predsednica, gospa Malmström, komisarka, gospe in gospodje, sodelovanje med Evropo in Združenimi državami je odločilnega pomena pri reševanju večine največjih kriz po svetu, in nova ameriška administracija gotovo ponuja priložnost. Prevzela je že nekaj pobud, ki pomenijo prelom s preteklostjo: glede Iraka, Guantánama, protiraketnega ščita. Toda bilo bi naivno, če bi mislili, da je to dovolj, da postanejo pogledi ZDA in Evrope enaki glede vsega, in da bodo čezatlantski odnosi zdaj zelo preprosti.
ZDA so izredno nepripravljene ukrepati, naj gre za priprave na København ali pomoč državam v razvoju, za Doho in protekcionizem, za finančno regulacijo in boj proti davčnim oazam, za ponovno sprožitev mirovnega procesa na Bližnjem vzhodu ali za trdno politiko glede jedrskega vprašanja v Iranu. To sega onkraj vprašanja, ali ima administracija dobre namene ali ne, in je pogosto v zvezi z vplivom lobističnih skupin na kongres ali pa gre preprosto za ščitenje interesov velike sile, ki jo pretresa nov svetovni red.
Te zadeve s trgovinskimi ovirami se lotevamo, kot da bi bili problemi samo tehnične narave. Seveda je gospodarska in trgovinska menjava med Združenimi državami in Evropo pomembna za delovna mesta in podjetja. Treba jo je razviti. Vendar pa prvič trgovina ni resnično v nevarnosti. Drugič pa kadar obstaja konflikt, se ta nanaša na zaščito naših gospodarskih interesov - kot pri Airbusu, na primer - ali pa predstavlja nevarnost za naše zdravje ali okoljska pravila - v primeru govedine, ki vsebuje hormone, ali kloriranih piščancev -, zato ne bi smeli dajati prednosti izboljšanju gospodarskih odnosov pred našim lastnim notranjim modelom, našim socialnim modelom, našim okoljskim modelom, našim razvojnim modelom, kot da bi bili gospodarski odnosi sami po sebi cilj. Sposobni ju moramo biti združiti in ne bi smeli predati naše politične avtonomije v prizadevanju za partnerstvo, ki je samo po sebi hvalevreden cilj.
Na koncu naj glede čezatlantskega dialoga zakonodajalcev rečem, da morata kongres in Parlament pospešiti svoje delo na tem področju. Ne želimo si slediti administraciji in Komisiji, kot se bo strinjala večina v tem parlamentu. Želimo biti med vodilnimi pri spremembah. Dati moramo pobudo za te spremembe. TEC potrebuje našo podporo, toda čezatlantski dialog zakonodajalcev mora biti v jedru razprave, ne samo ob strani in ne samo v obliki svetovalcev, temveč mora biti to v veliki meri osrednji vidik tega celotnega čezatlantskega odnosa.
(PL) Gospa predsednica, rad bi se vam zahvalil za besedo. Menim, da je zelo pomembno, da razpravljamo o čezatlantskih odnosih, saj smo deloma v paradoksni situaciji. Spremembe, do katerih je prišlo v Združenih državah, so bile na splošno v Evropi zelo dobro sprejete. Po drugi strani pa Združene države kažejo večje zanimanje za druge pomembne države in celine kot v preteklosti. Opažena je bila zlasti obnovitev stikov med Združenimi državami in Kitajsko ter prizadevanje za izboljšanje odnosov z Rusijo.
(HU) V beli knjigi Evropske unije iz leta 1996 berem naslednje: v prihajajočih desetletjih se pričakuje trd globalni boj med Evropo, Združenimi državami, Japonsko in vzpenjajočimi se azijskimi državami. Na srečo ta boj ne poteka z orožjem, temveč v glavnem v gospodarstvu. Evropa se mora pri tem uspešno obraniti. Predsednik Giscard d'Estaing, ki je bil predsednik konvencije, vodja vlade, ki je zasnovala propadlo ustavo, je dejal, da Evropa ne sme biti tekmec Združenih držav, temveč njihov zanesljivi partner. To je ključnega pomena za uspeh vrha med EU in ZDA. Prizadevati si moramo za partnerstvo, toda če želimo samo, da nas imajo Združene države za partnerja, ne vpletemo pa se v spore v imenu prebivalcev Evrope, ne moremo doseči uspeha pri pomembnih vprašanjih.
Gospa predsednica, rada bi se zahvalila vsem spoštovanim poslancem za njihove prispevke k tej razpravi. Obstaja veliko soglasje o pomenu poglabljanja našega sodelovanja z ameriško administracijo in skorajšnjega vrhovnega srečanja. Zelo sem vesela, da ameriška administracija kaže tako željo po poglabljanju in razvijanju naših odnosov. Menim, da smo naredili domačo nalogo in smo zelo dobro pripravljeni za nekaj pomembnih korakov. Imamo vrsto problemov, ki jih ima tudi naš partner, ZDA, zato je primerno, da poiščemo skupne rešitve.
V prehodnem obdobju moramo najti sporazum, ki bo lahko veljal za kratek čas, dokler ne bo uveljavljena Lizbonska pogodba. To so preučili strokovnjaki, vključno s francoskim sodnikom Jean-Louisom Bruguyèrom, ki ga je EU prosila, naj razišče program za sledenje financiranja terorističnih dejavnosti (TFTP). Bruguyère je ugotovil, da so zahteve po pravni varnosti in varstvo osebnih podatkov v sedanjem sporazumu primerni. Pri trajnejšem sporazumu in takrat, ko bo Lizbonska pogodba začela veljati, bo imel Evropski parlament navsezadnje priložnost, da aktivno sodeluje pri njegovem oblikovanju.
Srečanje, ki bo potekalo naslednji teden, bo zelo pomembno, toda to je vseeno samo srečanje. Verjamem, da lahko napredujemo, rešimo nekatera vprašanja in spravimo v tek nekaj pomembnih procesov v zvezi z vprašanji, ki so nam skupna in jih moramo reševati v tesnem in strateškem partnerstvu z ameriško administracijo. Zelo sem vesela odločne podpore Evropskega parlamenta prizadevanjem Sveta in Komisije. Seveda vam bom poročala o rezultatih, ko se naslednjič srečamo na plenarnem zasedanju v Bruslju.
Kar zadeva TEC, je to zelo pomemben nov mehanizem ali ponovno zagnan mehanizem za obravnavanje vseh zadev v zvezi s prostim trgom in trgovinskimi ovirami. Te bi radi odstranili, kar je končni cilj TEC. To je jasno navedeno v okvirnem sporazumu o TEC z dne 30. aprila 2007. Seveda sem seznanjena z različnimi zamislimi, ki so bile predstavljene v zadnjem času, kot je na primer uresničenje združenega čezatlantskega trga do leta 2015 z odpravo obstoječih ovir za gospodarsko povezovanje: tako imenovano poročilo gospoda Millána Mona. Nedvomno moramo vzpostaviti pravo ravnovesje med željami in realnostjo, zato pripravljamo srednjeročne prednostne naloge za TEC.
, v pisni obliki. - V pričakovanju začetka veljave Lizbonske pogodbe bo naraščal pomen hitrega napredovanja v čezatlantskih odnosih med dvema največjima demokratičnima in gospodarskima silama. Tako EU in ZDA sta še naprej ključna akterja v mednarodni trgovini in zagotavljata stabilnost. Evropski parlament je vodilna sila pri spodbujanju čezatlantskega sodelovanja, saj je v svojih resolucijah predlagal oblikovanje čezatlantskega prostega trga ter vzpostavitev novih struktur za tesnejše politične in medparlamentarne odnose. Čezatlantski ekonomski svet za zdaj dobro opravlja svoje delo. Upam, da bomo v bližnji prihodnosti lahko izdelali rešitve za premagovanje regulativnih ovir med EU in ZDA. Vloga zakonodajalcev v teh odnosih bo pomembna. Poslanci Evropskega parlamenta smo pripravljeni, da po najboljših močeh prispevamo k procesu TEC.
v pisni obliki. - Odnosi med ZDA in Evropsko unijo so vedno bili trdni. Izčrpana Evropa se je z ameriško pomočjo bila sposobna obnoviti in razviti v povojnih letih. Zdaj se svet spet sooča s krizo in pomembnejše kot kadar koli je, da ohranimo to vez in sodelujemo pri reševanju problemov, ki mučijo svetovno gospodarstvo. Evropska unija in Združene države imajo strateško vlogo pri procesu oživljanja. Skupaj naš bruto domači proizvod predstavlja več kot polovico svetovnega BDP in imamo najtrdnejše dvostransko trgovinsko partnerstvo na svetu, ki predstavlja skoraj 40 % svetovne trgovine. Toda potreben je nadaljnji razvoj, če se želimo učinkovito spopasti z gospodarsko krizo. Čezatlantski ekonomski svet si je za cilj postavil združeni čezatlantski trg do leta 2015. To bomo dosegli z odpravljanjem trgovinskih ovir. Če bo ta cilj dosežen, se lahko ponovno začneta gospodarska rast in proces oživitve. Nevarnost nadaljnjega "kreditnega krča" še ni mimo. Da bi se izognili nadaljnjemu gospodarskemu neuspehu in brezposelnosti, mora ES zagotoviti, da bodo na obeh področjih vzpostavljene usklajene gospodarske politike.
Samo po sebi je umevno, da je treba ohraniti gospodarske odnose med ZDA in EU. Toda nikakor ne smemo dovoliti, da bi ZDA gospodarsko monopolizirale Evropo. Nasprotno, učiti se moramo iz gospodarske krize, ki izhaja iz nenadzorovanih finančnih trgov v ZDA. Evropa mora ohraniti svojo gospodarsko neodvisnost in poiskati svojo pot iz krize, zlasti ker se na newyorški borzi v tem trenutku izplačujejo nagrade v višini milijard dolarjev. Zato pozivam k okrepitvi evropskega položaja v čezatlantskem ekonomskem svetu. Na vrhu med EU in ZDA v Pragi aprila 2009 je predsednik Obama pritiskal na Evropsko unijo, naj Turčiji v bližnji prihodnosti ponudi polnopravno članstvo, pri čemer je trdil, da bi EU prispevala k boljšemu razumevanju z islamskim svetom. Dejstvo, da ZDA podpira svojo strateško zaveznico v Natu (da bi Turčija dala prosto pot Rasmussenu, da postane generalni sekretar Nata), ne bi smelo voditi k pospeševanju pogajanj o polnopravnem članstvu. Kljub ameriški podpori Turčija ne bo postala primeren kandidat za pristop, saj ni nobenih znamenj zmanjšanja velikih kulturnih, geografskih, gospodarskih in političnih razlik. EU bi morala zavzeti jasno stališče glede tega v odnosu do ZDA.
v pisni obliki. - (DE) Glede na gospodarsko krizo in priprave na podnebno konferenco v Københavnu je pomembno, da izkoristimo priložnost srečanja čezatlantskega ekonomskega sveta za nadaljnjo krepitev odnosov med EU in ZDA. Na področju okolja moramo posebej razpravljati o novih vrstah hrane. Tudi priložnosti in obeti v zvezi z nanotehnologijami so pomembna tema. Vsekakor bi se morali odprto pogovarjati o temah v zvezi z genetskim inženiringom in kloniranjem živali. Evrope ne bi smelo biti strah svojemu trgovinskemu partnerju jasno razložiti skrbi nekaterih držav članic. Na področju kemičnih in strupenih snovi si moramo prizadevati za višje standarde zaščite in boljšo usklajenost. S tem ne bodo lažji samo trgovinski in gospodarski odnosi, temveč bomo s tem zagotovili tudi, da bodo potrošniki v Evropi zavarovani pred strupenimi snovmi v okolju in v proizvodih, ki jih uporabljajo. Konstruktivni razgovori bodo pripomogli k zagotavljanju ohranjanja posebnega odnosa med EU in ZDA.
Skrajni čas je, da pozivi Parlamenta, prizadevanja Komisije in trud držav članic, diskriminiranih v zvezi z vizumi, obrodijo sadove. Drugače bo treba sprejeti radikalne ukrepe in uvesti vizume za ameriške državljane. Čas je, da končno opravimo s tem enostranskim privilegijem Združenih držav. Evropski parlament ne sme tolerirati ameriške diskriminacije evropskih državljanov na podlagi njihove nacionalnosti. Stališče Parlamenta o tem je še toliko pomembnejše, ker vse vlade držav članic ne razumejo potrebe po uporabi načela vizumske vzajemnosti. Ena od njih je vlada Republike Poljske. Stališče državljanov je povsem drugačno. Prek 61 % Poljakov je za uvedbo vstopnih vizumov za državljane Združenih držav. V neki spletni raziskavi je bilo delež tistih, ki so se opredelili za tak ukrep kar 96 %.
Problem ni nov. Pravzaprav se vprašanje pojavi vsako leto ob nastopu sezone gripe. Na splošno rečeno, se novi virusi sezonske gripe najprej pojavijo v državah v razvoju. Takrat začnejo laboratoriji v industrializiranih državah pripravljati novo cepivo. S proizvodnjo lahko začnejo le, če pred tem dobijo seve iz države (v glavnem države v razvoju), kjer se je nova vrsta gripe prvič pojavila. Ko je cepivo razvito, ga je dovolj le za varovanje prebivalstva v industrializiranih državah. Posledica je, da so prebivalci na jugu nezavarovani pred pandemijami.
Na Komisijo se obračam z vprašanjem, kaj namerava storiti, da bi končala to krivico. Ali je moralno opravičljivo, da je raven zdravstvenega varstva, ki je na voljo prebivalstvu, odvisna od finančnih virov, ki jih ima ta država? Zato bi rad vedel, ali nam Komisija lahko pove, katere vire je sposobna uporabiti, da bi zapolnila to praznino. Kakšno strategijo bi imela Komisija v primeru potrebe in kakšno partnerstvo bi vzpostavila z zadevnimi državami in institucijami sistema Združenih narodov ali z zasebnim sektorjem v prizadevanju, da bi državljanom v državah v razvoju omogočili dostop do cepiva?
Govorimo o učinkovitosti sistema za hitro obveščanje, pozornem spremljanju razvoja pandemije in dejanskega virusa samega, pa tudi o ocenjevanju učinkovitosti preventivnih in kurativnih ukrepov, sprejetih v državah, kjer se je pandemija prvič pojavila, ki so bistveni elementi za pripravo in prilagoditev naših lastnih odzivov. Vendar pa govorimo tudi o solidarnosti, kajti Evropska unija, kot ključna financerka pomoči za javni razvoj in ključna partnerica velikega števila držav v razvoju, mora podpirati te države pri spopadajo s temi novimi nevarnostmi.
V odzivu na te nevarnosti pa Komisija in Evropska unija kot celota ne začenjata svojih prizadevanj iz nič. EU je lahko na podlagi predhodne ptičje gripe, ki je nastala iz virusa H5N1, skupaj z mednarodnimi organizacijami, kot so Svetovna zdravstvena organizacija, Svetovna banka in druge, uvedla učinkovite postopke za izmenjavo informacij in usklajevanje tehnične pomoči, pa tudi finančne instrumente, kot je skrbniški sklad Svetovne banke. Kot pravi gospa Chan, generalna direktorica Svetovne zdravstvene organizacije, svet še nikoli ni bil tako dobro pripravljen na pandemijo. Komisija je že imela in še vedno ima posebno pomembno vlogo v teh sistemih, ki imajo zdaj tako razširjene sestavne dele, da zajemajo vse oblike nevarnosti gripe.
Ta teden SZO v Ženevi predstavlja prva priporočila svoje skupine, v kateri je imela Skupnost pomembno vlogo. V skladu z resolucijo Svetovne skupščine morajo biti končna priporočila predstavljena Izvršnemu svetu SZO, ki se bo sestal konec januarja. Takrat mora biti doseženo najboljše možno ravnotežje na eni strani med povečanjem raziskav in hitrim razvojem novih zdravil, ki v glavnem izhajajo iz raziskav zasebnega sektorja, ki jih danes spodbujajo zlasti pravice intelektualne lastnine, in na drugi strani s poštenostjo pri zagotavljanju dostopa do proizvodov, razvitih v teh raziskavah.
v imenu skupine PPE. - Gospod predsednik, z neizogibnim prihodom in ponovitvijo pandemije je prišlo vprašanje cepljenja v ospredje dnevnega reda novic. A za svet v razvoju je to dolgotrajen in vztrajen problem. Današnje vprašanje za ustni odgovor odlično kaže na hinavščino in neenakost zahodnega sveta, ki zahteva od držav v razvoju material za cepivo, da bi zavaroval svoje bogate državljane, hkrati pa si drzne prodajati revnim nazaj prav to isto cepivo.
Poleg tega, da bi moral imeti svet v razvoju podoben dostop do cepiva proti gripi, si moramo prizadevati, da bomo vzpostavili sistem, v katerem bodo imeli najrevnejši ljudje na svetu, ki so skoraj vedno tudi bolj izpostavljeni boleznim, možnost, ki se zdi nam na zahodu samoumevna, da se zavarujejo pred boleznimi, ki jih je mogoče preprečiti. Dober primer nasprotja med nami in našimi sosedi v nerazvitem svetu je tuberkuloza. V Evropi so otroci rutinsko cepljeni s cepivom BCG, ki ima več kot 80-odstotno učinkovitost. To je v Evropi privedlo do stanja, ko tuberkuloza ni več nenehna grožnja kakor nekoč.
V nasprotju s tem pa v nerazvitem svetu 26 % smrti, ki bi jih bilo mogoče preprečiti, povzroči tuberkuloza. Učinek tuberkuloze v teh državah poslabšuje dejstvo, da je to hudo nalezljiva bolezen, ki se prenaša po zraku in se zlahka razširja v utesnjenih območjih, kot so umazana, barakarska mesta, ki so tako razširjena v številnih državah v razvoju. Dodajte k temu še dejstvo, da bo 50 % obolelih z aidsom v podsaharski Afriki, kjer je pogost HIV/AIDS, dobilo še tuberkulozo, pa lahko vidimo, kakšno srečo imamo, da smo v razmeroma nadzorovanem imuniziranem območju in da imamo take programe.
(ES) Gospod Mitchell, v zvezi z vprašanjem dvigal, ki ste ga pravkar omenili, bi rad razkril nekaj, kar je morda zaupni del razprav predsedstva. Na zadnji seji predsedstva sem kritiziral stanje, ki ste ga pravkar opisali, in, kar je sramotno, to ni problem zgolj v Strasbourgu. Tudi v Bruslju so bili tedni, ko je bilo resnično nemogoče priti skozi različne labirinte v parlamentarnih zgradbah, ker niso delovala dvigala.
v imenu skupine S&D. - Gospod predsednik, rad bi spravil Parlament proč od dvigal in nazaj k cepivom, ki preprečujejo smrt. Mislim, da je prav to tisto, na kar bi se morali osredotočiti. Seveda podpiram poziv, ki smo ga sližali v zvezi z virusom A (H1N1), vendar bi rad pogledal veliko širše. Dejansko, komisar, obstajajo sistemi, ki delujejo, in cepiva resnično delujejo. Poglejte pnevmokokno bolezen. To je bakterijska okužba, ki povzroča pljučnico, meningitis in sepso, in je razmeroma neznana kljub svojemu smrtonosnemu statusu vodilnega ubijalca otrok, mlajših od pet let, po vsem svetu, ki jo je mogoče preprečiti s cepivom.
Dovolite, da spomnim Parlament, da je razširjeni dostop do osnovnih cepiv ključni vzvod za doseganje 4. merila razvojnih ciljev tisočletja, to je zmanjšanje smrtnosti otrok za dve tretjini do leta 2015. Poskrbeti moramo, da bomo ta cepiva dali državam, ki jih najbolj potrebujejo. To je preprost korak, ki bo preprosto rešil milijone otroških življenj. Pred tem Parlamentom je pisna izjava o tej zadevi, vključno z združevanjem patentov. Pozivam poslance, da to podpišejo in storijo nekaj, kar je pomembno.
Ne pravim, da je rešitev preprosta, zlasti - ne zgolj, ampak zlasti - ker vprašanje dostopa do cepiva nikakor ni primerljivo z vprašanjem dostopa do zdravil, zaradi najmanj dveh posebnih razlogov: majhnega števila proizvajalcev in nadzora nad zamrzovalno verigo, ki je še vedno zapleten. Obstajajo pa pozitivni elementi, dejstvo, da virus zaenkrat še ni mutiral, in navedbe, da bodo vsako leto na voljo tri milijarde odmerkov. To so očitna dejstva, ki zahtevajo, da se spodbudi uvedba strategije v svetovnem merilu.
v imenu skupine GUE/NGL. - (PT) Gospod predsednik, komisar, predvsem bi rada poudarila pomembnost vprašanja, ki ga je postavil gospod Goerens in se nanaša na osnovno pravičnost. Vsi se dobro zavedamo, da so v primeru pandemije gripe A južne države tiste, ki bodo nosile glavno breme tega problema in posledice širjenja virusa, in ne severne. Vsako leto stojimo križem rok, ko tisoči državljanov umirajo zaradi pandemij, ki so bile v severnih državah že izkoreninjene ali pa jih je mogoče zdraviti, in njihov seznam je zelo dolg: malarija, mrzlica dengue, rumena mrzlica, tuberkuloza. Seznam je neskončen, pa vendar kar gledamo in nič ne storimo s tem problemom.
Ali res želimo obravnavati ta problem kot problem javnega zdravja ali kot posel? Če ga želimo obravnavati kot problem javnega zdravja, potem moramo zagotoviti enak dostop do zdravljenja v vseh regijah sveta in moramo biti torej učinkovitejši v svojih prizadevanjih. Ob tem bi rada vprašala in upam, da ne gre za to, ali čakamo, da bodo končno nastale odvečne zaloge cepiv v Evropi ali da se bodo stranski učinki izkazali za preveč škodljive, preden bomo pokazali radodarnost in začeli nenadoma pošiljati potrebna cepiva v južne države.
Gospe in gospodje, vojna je globoko zaznamovala Gruzijce in država se še vedno srečuje s temeljnimi težavami, kot je izpolnitev osnovnih potreb na tisoče razseljenih oseb. Zato sem vesel, da lahko rečem, da izvajanje svežnja pokonfliktne pomoči, ki ga je pripravila Evropska komisija s podporo držav članic in drugih strank, dobro deluje. Kot veste, sveženj Evropske komisije zagotavlja pomoč do 500 milijonov EUR za obdobje 2008-2010. Nekatera področja, na katera se sveženj osredotoča, vključujejo potrebe razseljenih oseb znotraj države in gospodarske ukrepe, usmerjene v ustvarjanje gospodarske rasti in spodbujanje odpiranja delovnih mest. Poleg tega je Evropska komisija predlagala, da bi Gruzija koristila makrofinančno pomoč v višini 46 milijonov EUR, ki bi tej državi pomagala pri premagovanju posledic finančne in gospodarske krize.
Zdaj delovna skupina za notranje razseljene osebe in humanitarne vidike, ki ji sopredsedujeta Evropska komisija in Urad visokega komisarja ZN za begunce, razpravlja o vrsti ukrepov, ki naj bi se sprejeli za vračanje beguncev in razseljenih oseb znotraj države in drugih razseljenih oseb. Hkrati sta dala dva mehanizma v Abhaziji in Južni Osetiji za preprečevanje in odzivanje na izredne dogodke nekaj pozitivnih rezultatov glede zmanjševanja števila takih dogodkov in olajšanja prečkanja meja tem osebam.
Ob upoštevanju nedavnih dogodkov je pomembno, da se v Gruziji okrepijo stabilnost, varnost in blaginja. Potreba po gospodarski in politični reformi v tej državi je večja kot kdaj koli prej. Vzhodno partnerstvo, ki je bilo maja ustanovljeno v Pragi, je pomemben okvir za krepitev podpore, ki jo dajemo Gruziji, in sicer skozi dvostransko in večstransko sodelovanje z drugimi partnerji v regiji. Eden ključnih elementov je predlog za uvedbo močnejših političnih in trgovinskih odnosov. Po navedbah vzhodnega partnerstva je Svet za zunanje odnose septembra soglašal, da se morajo pripraviti direktive za pogajanja o novih sporazumih za vse tri države na južnem Kavkazu, vključno z Gruzijo.
Poleg krepitve naših političnih odnosov bomo predlagali, da se v novi sporazum z Gruzijo vključi oblikovanje razširjenega, celovitega območja proste trgovine. Pomembno je, da se omeni, da mora takšno območje zagotoviti postopno uskladitev gruzijskega gospodarstva z notranjim trgom EU. Razume se, da si bo morala Gruzija ob tem ambicioznem dolgoročnem cilju še vedno prizadevati in podpirati napore, namenjene izvajanju reform. Pogajanja o razširjenem, celovitem območju proste trgovine se bodo začela šele potem, ko bodo izpolnjeni potrebni pogoji.
Tretjič, sovražnosti v Južni Osetiji so dokazale, da ne obstaja nič takega kot je zamrznjeni spor. Izraz zamrznjeni ima pomen pomiritve. Pomanjkanje zanimanja pri mednarodni skupnosti lahko vodi v kroničnost in neporavnani spor je potencialna nevarnost za mir in stabilnost. Eno leto po sporu še enkrat poudarjam uspešno vlogo Evropske unije in francoskega predsedstva pri doseganju pospešenega premirja in misije, ki ga nadzira. Navzočnost evropskih opazovalcev je jamstvo, da od zdaj naprej ne more nobena stran samovoljno trditi, da je druga začela sovražnosti. Prizadevanja je treba zdaj preusmeriti v politični dogovor, ne glede na to, kako je to težko, poleg tega pa je treba spodbujati nadaljevanje političnih pogajanj, ki so se začela v Ženevi takoj po sovražnostih.
v imenu skupine S&D. - (SL) Gospa predsedujoča, kolegice in kolegi, predstavniki Komisije, pozdravljamo nepristransko in neodvisno preiskavo ter kasnejše poročilo o konfliktu v Gruziji leta 2008, ki jo je opravila mednarodna preiskovalna misija na čelu s švicarsko diplomatko Heidi Tagliavini. Pred izbruhom sovražnosti v noči s 7. na 8. avgust 2008 v Južni Osetiji, kar je povzročilo veliko žrtev med civilisti, smo bili priče - mesece - provokacij z vseh strani. Ruska vojaška akcija, vključno z invazijo na Gruzijo je bila nesorazmerna in neupravičena. Obe strani v spopadu sta zagrešili kršitve mednarodnega humanitarnega prava, kar je potrdilo tudi poročilo ter razne organizacije, kot na primer Human Rights Watch.
Kaj storiti zdaj? Rusija mora popolnoma upoštevati sporazum o premirju. Predvsem se mora umakniti z območij, ki jih je zasedla po 7. avgustu 2008. Članom nadzorne misije Evropske unije in mednarodnim agencijam, med njimi tudi Združenim narodom, naj omogoči takojšen prost in neomejen dostop v Južno Osetijo, da bi nadzorovali premirje in skrbeli za humanitarno pomoč. Približno petindvajset do trideset tisoč Gruzijcev je še vedno izgnanih iz njihovih domov v Južni Osetiji. De facto oblasti v Južni Osetiji jim morajo omogočiti vrnitev na svoje domove.
Gruzijska teritorialna integriteta ne sme biti vprašljiva. Vendar skrbijo nas znaki avtoritarizma v Gruziji. Zloraba pravnega sistema s strani predsednika, naraščajoča nestrpnost do drugačnega mnenja, vedno manjša svoboda govora, včasih konfrontacijska nacionalistična retorika škodi Gruziji. Samo z ideali, ki jih je Gruzija podprla v rožnati revoluciji se lahko ta država vrne na proevropsko in demokratično pot ter postane atraktivna za ostale v regiji. Vsi akterji naj bona fide uporabijo možnosti, ki jih dajejo ženevski pogovori. Situacija na Kavkazu mora biti resno obravnavana na naslednjem vrhu EU-Rusija.
v imenu skupine ALDE. - (ET) Gospa predsednica, gospe in gospodje, ko govorim v imenu Skupine zavezništva liberalcev in demokratov za Evropo, izkoriščam priložnost, da izrazim odobravanje poročevalcu. Poročilo ima izredno pomembno vlogo, pa čeprav samo izpodbija splošni mit, ki ga je razširila Ruska federacija, da je vojno začela Gruzija. Hkrati je to poročilo uravnoteženo in kritizira obe strani v spopadu in pravi celo, da nista mogli preprečiti spopada. Poročilo je vsekakor pomembno, ker zelo jasno navaja dejstvo, da je Ruska federacija že od samega začetka spopada organizirala usposabljanje na južnoosetijskem ozemlju in priskrbela Južnoosetijcem vojaško tehnologijo pa tudi drugo vojaško opremo.
Naslednji pomemben dejavnik v tem poročilu je nedvomno vprašanje "uvedbe potnih listov", ki ga je Ruska federacija dolga leta izvajala v Abhaziji in Južni Osetiji in s tem ustvarjala navzkrižje z mednarodno zakonodajo, da ne omenjamo, da je spodkopavala dobre sosedske odnose. Čeprav poročilo zelo jasno pravi, da ta uvedba potnih listov ni spremenila ljudi, ki živijo v Južni Osetiji ali Abhaziji, v državljane Ruske federacije, so zgolj de jure še vedno gruzijski državljani in tudi zato trditev Ruske federacije, da so zaščitili svoje državljane v Južni Osetiji in poslali tja ljudi, da jih zaščitijo, prav gotovo ne vzdrži. Naslednji pomemben del poročila je vsekakor dejstvo, da govori o etničnem čiščenju v gruzijskih vaseh na ozemlju Južne Osetije. To je zelo pomemben dejavnik. Na žalost pa poročilo ne obravnava etničnega čiščenja, ki ga je Ruska federacija izvajala v Abhaziji od leta 1991, ko je bilo zaradi neodvisnosti Gruzije skoraj četrt milijona Gruzijcev prisiljenih zapustiti Abhazijo, svojo lastno državo.
In za konec, gospa predsednica, bi rada povedala, da je seveda najpomembnejše od vsega sklicevanje v poročilu na dejstvo, da je treba spoštovati gruzijsko neodvisnost, avtonomijo, suverenost in ozemeljsko celovitost. Naše vprašanje danes je, ali je to res mogoče storiti in, glede na to, da bomo zdaj kmalu praznovali 20-letnico padca berlinskega zidu, bi zato rada vprašala, gospe in gospodje, kdaj bomo lahko praznovali dan, ko se bosta Abhazija in Južna Osetija združili z Gruzijo?
Poročilo je zelo jasno povedalo, da sta za stopnjevanje do spopada, ki se je zgodil avgusta 2008, odgovorni obe strani. Jasno je, da je Rusija gradila vojaško navzočnost v Južni Osetiji, ki je bila gruzijsko ozemlje. Vendar je jasno tudi to, da so te provokacije povzročile pretiran odziv gruzijskega predsednika Sakašvilija. Pomembno je, da se pove, da sta bili obe strani odgovorni in da moramo zdaj pogledati, kako se lahko razvijajo stvari v prihodnje. To je zelo velik dosežek tega poročila. Prav tako se strinjam z vsemi, ki so dejali, da je treba spoštovati ozemeljsko celovitost Gruzije in vseh držav. Mednarodno pravo je treba spoštovati.
V naši razpravi zdaj - član Komisije je predlagal napredovanje Gruzije v območje proste trgovine in Parlament bo razpravljal o mikrofinančni pomoči za Gruzijo - je jasno, da mora EU premisliti tudi o določitvi pogojev za Gruzijo, na primer o zmanjšanju zneska njenega vojaškega proračuna. V preteklih letih je Gruzija povečala obrambni proračun, šibka pa je na drugih področjih, kot so socialna vprašanja, civilna družba in svoboda medijev. EU mora tudi to pozorno spremljati. Na kratko, pomembno je, da EU podpre prizadevanja za umiritev napadalnega govorjenja, finančna pomoč pa mora biti dana skupaj s pogoji.
Gospa predsednica, gospe in gospodje, v imenu skupine ECR in v imenu delegacije Evropskega parlamenta za sodelovanje z gruzijskim parlamentom, ki ji predsedujem, pozdravljam poročilo, ki ga je predložila Komisija. Poročilo je verodostojno in vanj ne dvomi nobena stran v spopadu. Pozorno spremljamo razmere v Gruziji, spremljamo pa tudi podrobnosti priprav za članstvo Gruzije v Natu. V celoti podpiramo ozemeljsko celovitost in suverenost Gruzije kot neodvisne države. Ne moremo sprejeti zamisli, da leži Gruzija ali katera koli druga država v območju izključnega vpliva Ruske federacije ali katere koli druge države. V zvezi z vojaškim spopadom, ki je bil lansko leto v Gruziji, z velikim nelagodjem spremljamo razmere zlasti v Južni Osetiji. Zaskrbljeni smo zaradi razmer v zvezi s spoštovanjem sporazumov o prekinitvi ognja, še posebno pa nas skrbijo razmere beguncev, ki so bili prisiljeni zapustiti domove in se vanje ne morejo vrniti. Humanitarna pomoč EU zdaj žal ne pride do Abhazije in Južne Osetije. Zdaj v teh območjih trpijo vsi, etnični Gruzijci in drugi prebivalci. Prav tako zelo obžalujemo, da neodvisni mirovni opazovalci, ki jih je v Gruzijo poslala EU, ne morejo delovati v teh območjih.
Poročilo navaja, da sta obe strani v sporu kršili mednarodno pravo. Ni naša naloga, da sodimo, a kljub temu je iz poročila jasno, da ukrepi, ki jih je sprejela Ruska federacija, močno presegajo splošni pojem potrebne obrambe. Zelo smo zaskrbljeni nad informacijo o etničnem čiščenju in nasilju proti civilnemu prebivalstvu, ki je v skladu s poročilom potekalo med spopadom in po njem. V prihodnjem delu znotrajparlamentarnega odbora bomo podprli takojšnji konec vsega nasilja, takojšnjo odpravo blokad, ki ovirajo dostavo humanitarne pomoči tistim, ki jo resnično potrebujejo, dostop za mednarodne mirovne opazovalce in največjo možno ublažitev vpliva spopada na nedolžne civiliste. Podprli bomo vse korake, ki bodo vodili h končanju spopada in obnovi gruzijske ozemeljske celovitosti in suverenosti.
Seveda je bila in je zmagovalka Rusija. S pomočjo gruzijskega predsednika Kremelj odločno in z vojaškimi sredstvi končuje politično priključitev Abhazije in Južne Osetije. Poraženka je gruzijska država, čeprav se, mimogrede povedano, lahko tolaži s podporo ruske pravoslavne cerkve, ki še naprej trdi, da so Abhazijci in Južnoosetijci gruzijski državljani. Rad bi poudaril to pohvalno stališče moskovskega patriarha, ki je po mojem prepričanju primer za vzgled državam članicam, ki omahujejo.
Zaradi, na žalost, pogostega enostranskega poročanja mednarodnih medijev o dejstvih in ozadju vojne, bi rad razjasnil nekaj točk. ZDA so ostro obsodile rusko vojaško akcijo in jo opisale kot demonstracijo čistega ustrahovanja in moči ter branile stališče Gruzije. Prva stvar, ki jo je treba povedati, je, da Rusija ni bila agresorka in se je odzvala na vojno, ki jo je začel Sakašvili. Še predobro je vedel, ko je izvedel svoj program ponovne združitve, da se sooča z vsemogočno nasprotnico, vendar je računal na Nato in ZDA, da mu bodo zaščitili hrbet, zato se je odločil, da bo odpadniški provinci pridobil nazaj s silo.
Drugi pomembni sklepi misije so prav tako pomembni za svet. Ti so: nobenih mirovnikov več iz sosednjih držav, kajti ti navadno branijo določena državna področja, ne pa miru. Upoštevati je treba vpliv prisilne politike in diplomacije velike sile proti mali in nepodrejeni sosedi, da ne omenjamo morebitne izgube pomembnih delov ozemlja z vsiljeno priključitvijo. V tem spopadu ni zmagovalcev. Ko je mednarodna skupnost med velikimi poraženci, trpi politična kultura sodelovanja.
(SL) Gospa predsednica, gospod komisar, sam sem bil v Tbilisiju nazadnje septembra lani. Vprašanje ozemeljske celovitosti in stabilnosti Gruzije močno vpliva na stabilnost širše regije, ki je na žalost zelo stabilna v svoji nestabilnosti Resnica ni samo ena, resnic je več in pogosto si med seboj nasprotujejo. Kadar živci popustijo odločujočim politikom, so posledice nepredvidljive in zelo obsežne. Neposredna in stranska škoda je velika, posledice pa najprej in najbolj prizadenejo nedolžne ljudi.
Vmešavanje velikih sil in navijanje za to ali ono stran ni pot do uspeha. Potrebujemo ukrepe za vzpostavitev in krepitev zaupanja, ki ga ni. Kavkaz je kompliciran in tako kot Balkan ima več zgodovine, kot jo lahko prebavi in obvlada. Poenostavitve in ksenofobija niso pot do uspeha, nespoštovanje pravic in legitimnih potreb manjšin pa so glavni povod za konflikte. Vzroki so širši in tudi gospodarski, predvsem energetski in geopolitični. Geopolitika pa zahteva odgovorno ravnanje sil velikih, saj tam, kjer se valjajo sloni, trava slabo raste. Slonom moramo dopovedati, da vsa trava ni in ne bo njihova.
(PL) Gospa predsednica, prepričan sem, da je sedanja razprava zapadla v vzorec, ki se preveč osredotoča predvsem na odpravljanje simptomov, ki so posledica težavnih razmer v Gruziji. Gruzija je zdaj država, kjer se odloča o ugledu Evropske unije kot glavne sile na mednarodnem prizorišču. Resnica je, da nihče ne spoštuje načrta gospoda Sarkozyja in je ta postal že stvar preteklosti, da Rusija vztraja pri svojem vojaškem povezovanju z Abhazijo in Osetijo in da si Evropska unija ne bo sposobna ustvariti položaja sile, katere beseda se spoštuje, vsaj kar zadeva razmere v Gruziji. Najboljši dokaz tega je, da komisarka Ferrero-Waldner ni navzoča na današnji razpravi in je samo gospod Orban predstavil stališče Komisije. Gospa Wallis očitno ne verjame, da je zadeva dovolj pomembna, sodeč po strogih omejitvah, ki jih je določila za čas, dovoljen za govor o tem vprašanju.
(HU) To je vprašanje, ki se nanaša na glavne sile, čeprav gre za stanje človekovih pravic. Civilisti, manjšine in demokracija so kakor lutke v igrah glavnih sil in vedno žrtve teh razmer. Kjer gre za ločevanje in delitev, negotovost zamenja varnost in orožje govori namesto pogajanj. Kaj se lahko naredi? Evropska unija mora pokazati nekaj verodostojnosti. EU mora sprejeti manjšinsko politiko, s katero bo manjšinam zagotovila, da uporabljajo materni jezik, spodbujajo svojo kulturo in uživajo avtonomijo v Franciji, Romuniji, Grčiji in tudi na Slovaškem. Ključ za razmere v Rusiji, Gruziji, Južni Osetiji in Abhaziji je v EU. EU mora pripraviti rešitev in biti tem državam za vzor.
Gospa predsednica, iz spopada je mogoče potegniti sklep, da se je mednarodna skupnost predolgo in preveč zlahka strinjala z obstojem tako imenovanih zamrznjenih sporov, ki, kot pravi moj kolega gospod Kasoulides, pomenijo popuščanje. Bistveno dejstvo v tem sporu je, da Gruzija ni napadla ruskega ozemlja, Rusija pa je vdrla na gruzijsko ozemlje z velikansko vojaško silo in je nameravala zavzeti njeno glavno mesto. To je bila kršitev mednarodnega prava brez primere, ki je omajala verodostojnost Rusije kot zanesljive partnerice.
Rad bi začel z nekaterimi pomembnimi informacijami o nagradi Saharova za leto 2009. Na konferenci predsednikov Evropskega parlamenta so danes zjutraj podelili nagrado Saharova za leto 2009 organizaciji Memorial, ki jo predstavljajo Oleg Orlov, Sergej Kovalev in Ljudmila Aleksejeva ter vsi drugi zagovorniki človekovih pravic v Rusiji. Letošnjo nagrado smo podelili Memorialu. Resnično upamo, da bomo s tem prispevali h končanju kroga strahu, negotovosti in nasilja, ki obdaja zagovornike človekovih pravic v Ruski federaciji.
Dovolite, da delim z vami svoje veliko zadovoljstvo, da lahko naznanim to nagrado kot predsednik Evropskega parlamenta in zlasti kot človek, ki prihaja iz Solidarnosti. Nekoč smo imeli resne težave, zelo podobne tem, ki jih imajo naši kolegi in partnerji v Ruski federaciji danes. Zelo me veseli, da na koncu vedno zmagata resnica in svoboda. Tako je bilo v številnih državah v srednji in vzhodni Evropi. Dejstvo, da Rusi, ki danes iščejo resnico, tega ne morejo storiti svobodno, je pomembna težava za vso Evropo, pa tudi njihova osebna tragedija. Namen te nagrade za nas, poslance Evropskega parlamenta, je, da izrazimo svojo veliko podporo njihovi dejavnosti.
Rad bi izkoristil to priložnost, da povem, da dve letošnji nominaciji, ki nista dobili nagrade Saharova, uživata našo veliko podporo in bi morali omeniti tudi imena obeh ljudi, ki sta naredila na nas tako posebno močan vtis. Dejstvo, da omenjamo njuni imeni, dejstvo, da sta bila z nami v tako številnih razpravah, veliko pove o naši veliki podpori temu, kar sta storila. Ni samo dobitnik nagrade tisti, ki si zasluži naše veliko spoštovanje in globoko priznanje, temveč tudi nominiranci.
Zato prosim, da se o spremembi 70, ki predlaga dodelitev 600 milijonov EUR za pomoč sektorju mleka, ki se spopada z izjemno težkim položajem, kot vsi vemo, glasuje tik pred spremembo 812, ki predlaga dodelitev 300 milijonov. Poudaril bi, da je bila ta dodelitev v višini 600 milijonov EUR soglasno odobrena v Odboru za kmetijstvo in razvoj podeželja in je dobila široko podporo večine v Parlamentu na zadnjem zasedanju 17. septembra, ko smo glasovali o resoluciji o podpori sektorju mleka in krizi, s katero se spopada.
Gospod predsednik, Conakry v Gvineji potrebuje podporo mednarodne skupnosti. Po smrti predsednika Contéja je oblast prevzela vojaška hunta. Mednarodna skupnost jo je kritizirala, vendar je dobila domačo podporo, ker je obljubila hiter prehod na civilni režim s svobodnimi volitvami. Poveljnik Dadis Camara, ki je vodil hunto, se je trdno zavezal, da ne bo kandidiral na predsedniških volitvah, vendar je po katastrofalnem vodenju države - brez proračuna, brez javnih razpisov, brez osnovnih storitev za prebivalstvo - okusil moč in se je tako trdno oklenil, da zdaj kandidira na volitvah. Njegova volilna kampanja sloni na vseh državnih organizacijskih, medijskih in gospodarskih virih. Zaradi te kršitve zavez, ki jih je hunta dala prej, je opozicija organizirala demonstracije, ki jih je predsedniška straža brutalno zatrla. Terjala je 150 mrtvih in več kot 1 000 ranjenih, številne ženske so posilili in jim razparali trebuhe.
Gospod predsednik, ko je konec lanskega leta poveljnik Camara vodil vojaško hunto, ki je prevzela oblast v Gvineji po smrti predsednika Contéja, je mednarodna skupnost na žalost naivno verjela, da bo organiziral svobodne in demokratične volitve, v katerih sam ne bo sodeloval. Zdaj vemo, da je poveljnik Camara 28. septembra, ko se je na nacionalnem stadionu zbralo več kot 50 000 privržencev opozicije, ki so protestirali proti spremembi taktike in prelomljenim obljubam, poslal nanje vojaške enote. Umrlo je več kot 150 ljudi, prek 1 200 je bilo ranjenih in zgodila so se številna posilstva.
Veseli me, da je Javier Solana, visoki predstavnik Evropske unije za zunanjo politiko in varnost, tako hitro spregovoril. Rad bi se zahvalil francoski vladi, da je prekinila vojaško sodelovanje z Gvinejo. Od pokola so minili trije tedni, ti ukrepi pa niso dali vidnih rezultatov. Zato sem prepričan, da bi se morala Evropska unija skupaj z ZN in Afriško unijo osredotočiti na izvajanje pritiska na Gvinejo in uporabiti najhujše možne sankcije. Samo tako se bomo lahko pogovarjali o izročitvi oblasti poveljnika Camare.
Upam, da je to prvi korak k temu, da bo Evropska unija pregledala svojo trgovinsko politiko z državami v razvoju. Kot eden najpomembnejših in največjih akterjev na svetu imamo veliko odgovornost, ko gre za trgovino in tudi razvoj. Med našo trgovino in našim odnosom do takega režima mora biti doslednost. Z leti smo poskušali izboljšati ribiške sporazume tako, da smo rekli, da bi moralo iti nekaj denarja od sporazuma za podporo lokalnega ribištva. Vendar so lastne ocene Komisije pokazale, da se denar dejansko ni uporabljal za namen, naveden v sporazumu, temveč je šel namesto tega neposredno za podporo režimov take vrste. Evropska unija mora nehati zagotavljati to podporo.
v imenu skupine ALDE. - (SV) Gospod predsednik, ne bom ponavljal vseh pametnih in razumnih stvari, ki so jih že povedali kolegi poslanci. Najprej bi rad povedal, da me zelo veseli, da se danes tu razpravlja o tem vprašanju. Na kratko bom rekel le nekaj o razpravi o ribiškem sporazumu, ki smo jo imeli v odboru 30. septembra. Ko smo razpravljali o tem vprašanju, bi človek pravzaprav pomislil, da je EU v procesu vstopanja v trgovinski sporazum s kakšno staro zahodno demokracijo. Nikjer v razpravi ali dokumentih ni bilo omenjeno, da se sporazum, ki smo ga imeli pred seboj, nanaša na državo, v kateri so takšne razmere danes in so bile že zelo dobro opisane v Parlamentu.
Mnogi ljudje so morda pomislili, da sta ribištvo in človekove pravice dve popolnoma ločeni vprašanji in da ne moremo pomešati obojega. Osebno ne morem razumeti, kako lahko kdor koli, ki je politik, razmišlja na tak način. Tudi dejstvo, da so bili glasovi v odboru 11 proti 9 v prid temu, da se ne sklene sporazuma, je zelo zaskrbljujoče. To pomeni, da je bila, vsaj v tistem trenutku, v Parlamentu kar precej velika skupina, ki je menila, da je povsem v redu, če sklenemo trgovinski sporazum z državo, kot je Gvineja, s takšno vrsto režima, kot ga ima. Z veseljem povem, prvič, da je zdaj veliko višja raven soglasja z jasnim stališčem glede Gvineje, in drugič, da obstaja široka podpora Svetu, ki je zdaj dejansko preklical ta sporazum. To me res zelo veseli.
Kot predstavniki demokratičnih držav moramo zahtevati takojšnji umik hunte in da se privedejo pred sodišče vsi, ki so odgovorni za krvavi pokol civilistov, za streljanje v množice in javno posiljevanje žensk. Gvineja je država z velikim gospodarskim potencialom, pa je kljub temu ena najrevnejših držav na svetu in ena najbolj skorumpiranih držav v Afriki in nadaljnje diktatorstvo vojaške hunte bi lahko pripeljalo do državljanske vojne in destabilizacije razmer v celotni zahodni Afriki.
Gospod predsednik, za besedo sem prosil preprosto zato, da bi dal pripombe na predlog o prekinitvi obstoječega ribiškega protokola med EU in Gvinejo. Dvomim, da bo brutalni režim, ki ne okleva, ko se znebi življenj 156 svojih državljanov in je odgovoren za številna druga grozodejstva, kaj ganjen zaradi nesorazmerno majhne sankcije za to zadevo. Prav tako ne smemo pozabiti, da obstajajo zakonske obveznosti v zvezi s tem sporazumom do ljudi, ki so zaposleni v ribiški industriji v Gvineji in nimajo nič opraviti z brutalnim režimom. To je vzrok, zakaj se ELS obotavlja, da bi podprla ta predlog.
Gospod predsednik, zgodba o Conakryju v Gvineji sledi vse preveč znanemu scenariju: diktatorski vladar; vojaški udar; en avtoritarni režim se zamenja z drugim; in večina ljudi še vedno živi v obupni revščini. Zaradi bogatih mineralnih in naftnih virov bi bila Gvineja lahko ena najuspešnejših afriških držav. Namesto tega bogastvo podžiga spopade in revščino, ne le v Gvineji, temveč v celotni regiji, ki je v zadnjih 20 letih doživela strašno prelivanje krvi in kronično nestabilnost.
V preteklosti sem pritiskal na Evropsko komisijo, naj pomaga pripraviti neke vrste proces Kimberley še za druge vrste virov, ne zgolj za diamante, s katerim bi zagotovili, da z dejavnostmi rudarskih družb ne bi podpirali državljanskih vojn ali neusmiljenih diktatorjev, kakršen je poveljnik Camara v Gvineji. Zato sem posebno zaskrbljen zaradi velikih poslov, sklenjenih med Gvinejo in kitajskimi podjetji, in upam, da bosta Komisija in Svet izrazila Pekingu naša pričakovanja, da njegove poslovne dejavnosti ne bodo povzročale ne notranjih sporov ne nadaljnjega spodkopavanja človekovih pravic v Gvineji. Vendar tako kot gospod Kasoulides sumim, da bodo predlogi za preklic ribiškega sporazuma EU služili samo temu, da bodo kaznovali lokalne skupnosti, ne pa vojaške hunte.
Gvineja je podpisnica Sporazuma iz Cotonouja, ki zahteva spoštovanje človekovih pravic in demokracije. To je osnovno izhodišče. Ko bomo na podlagi Cotonoujskega sporazuma sklepali še več sporazumov o sodelovanju, moramo res vztrajati na pravilnem odvijanju demokratičnega razvoja. Kot smo slišali, so razmere v Gvineji tokrat nevzdržne in zahtevajo hiter odgovor in morebitne sankcije. Gvineja ima pomembne zaloge rude in s tem velike priložnosti za razvoj. Hkrati pa je ena najbolj skorumpiranih držav na svetu. Obžalovanja vredno je, da kitajske državne družbe in podjetja, ki vlagajo v Gvinejo, ne vztrajajo pri nobeni obliki zaveze človekovim pravicam.
Drugič, Komisija pozdravlja sklep generalnega sekretarja Združenih narodov, da bodo ustanovili mednarodni preiskovalni odbor za raziskavo pobojev, ki so bili 28. septembra, da bi se kaznovali storilci teh dejanj. Za nas je zelo pomembno, da se preneha njihova nekaznovanost in slabšanje položaja človekovih pravic v Gvineji. Mednarodni preiskovalni odbor in predhodne preiskave, ki jih je izvedlo Mednarodno kazensko sodišče, bodo pomagali izboljšati stanje v tem pogledu.
avtorica. - (PT) Gospod predsednik, za Iran je značilna jezikovna, verska, etnična in politična raznolikost. Šiitska večina živi skupaj s suniti, zoroastri, kristjani, judi in bahaji. Perzijska večina si deli državo z neštetimi etničnimi manjšinami, ki sestavljajo skoraj polovico prebivalstva: Azeri, Arabci, Kurdi, Balohi in drugimi. Mesta prekipevajo od sodobnega srednjega razreda in mladih ljudi, ki so pripravljeni živeti v Iranu 21. stoletja. Ves ta vrvež in zapletenost plaši režim, ki bi imel raje preprost Iran, preprost v smislu verskega fanatizma, osamelosti države in preprost v smislu javnega mnenja, zastrašenega z nasilnim zatiranjem.
Ta resolucija opisuje sistematične kršitve človekovih pravic, ki se Irancem dogajajo v njihovi lastni državi, vključno s pogosto uporabo smrtne kazni, celo za otroke, kamenjanjem moških in žensk, velikimi omejitvami svobode izražanja in preganjanjem verskih in etničnih manjšin. S to resolucijo Parlament pošilja dve ločeni sporočili. Prvo je za ljudi v Iranu. Evropa vidi v Irancih, še posebno v mladih, upanje za prihodnost, v kateri bo njihova država sprejela demokracijo in svobodo ter prevzela v regiji pomembno vlogo, ki si jo zasluži. Drugo je za iranski režim. Pripovedujemo mu, da Iran nikoli ne bo izpolnil svojega nedvomnega potenciala, dokler bosta nasilje in mračnjaštvo glavni značilnosti političnega režima, ki samo govori o vrednotah pravice in miru ter še naprej brutalno zatira svoje ljudi.
Sedanja samoizolacija vodi v uničenje Irana in ima strupen vpliv na sosednje države in preostali svet. Ne moremo stati ob strani in gledati obešanja mladoletnih prestopnikov, posiljevanja ljudi in samovoljnega nasilja, ki ga znaša nad prebivalci njihov lastni režim. Menimo, da je treba zdaj ponovno poudariti, da tisti, ki so krivi in so zagrešili te zločine proti človeštvu, ne morejo ostati nekaznovani in tudi ne bodo, mi pa bomo še naprej zagovarjali, da imajo Iranci pravico uveljavljati svojo pravico do svobode govora in miroljubnih protestov za svobodo in demokracijo.
Razmere so se poslabšale v režimu Mahmuda Ahmadinedžada, ki je nastopil svoje predsedovanje z nenehnim zanikanjem holokavsta in obstoja države Izrael. Od leta 2005 so se številne usmrtitve v Iranu početverile in Iran je edina država na svetu, ki izvaja usmrtitve mladoletnikov, krivih zločinov. Dobro je znana sistematična uporaba mučenja v zaporih in uporaba srednjeveškega kaznovanja, kot so amputacije in kamenjanje, vendar je režim v težavah, kar se je pokazalo po zadnjih volitvah, ko je na tisoče dovolj pogumnih ljudi protestiralo na ulicah.
Mlada ženska, Neda Agha-Soltan, ubita na ulici, ker se je postavila za svoje pravice kot ženska in državljanka, je postala simbol, ne le zatiranja, temveč tudi želje ljudi po svobodi, ki jim mora Evropa pomagati. Kako lahko pomagamo? Eden od načinov je z evropskim instrumentom za demokracijo in človekove pravice. Drugi oprijemljiv predlog je, da poimenujemo ulice ali trge v naših mestih po Nedi Agha-Soltan. S tem ne bi zgolj počastili njene žrtve, ampak bi pokazali tudi našo solidarnost z iransko opozicijo in zagotovili večjo informiranost in ozaveščenost evropskih državljanov o tako resnih razmerah. Rad bi videl, da bi bila slika Nede Agha-Soltan razstavljena poleg slike Aunga San Suu Kyija na eni strani evropske parlamentarne zgradbe v Bruslju.
Mi v EU pa zasledujemo politiko spravljivosti. Ta teden smo se dogovorili, da bomo spodbudili Ruse, naj bogatijo jedrske gorivne palice v imenu Ahmadinedžada v povračilo za njegovo jamstvo, da bo ustavil lastni program bogatenja jedrskega goriva. Vendar pa on ni niti dal jamstva niti ni odprl dostopa inšpektorjem, da bi pregledali jedrske objekte. Mi z nadaljevanjem te politike spravljivosti samo spodbujamo mule. Morali bi uvesti neusmiljene sankcije. Neusmiljenost je edini jezik, ki ga mule razumejo.
Obravnavano je bilo tudi dejstvo, da so v Iranu v času kaznivega dejanja še vedno izvajali usmrtitve mladoletnikov. Iran je edina država, kjer še vedno potekajo usmrtitve ljudi, ki so v času kaznivega dejanja mladoletni. Iran je ratificiral Mednarodni pakt o državljanskih in političnih pravicah in Konvencijo o otrokovih pravicah in je zato dolžan sprejeti nacionalni zakon, ki prepoveduje usmrtitve mladoletnikov. Iranskemu parlamentu je bil podan predlog zakona in pozvati moramo kolege, naj storijo vse, kar je v njihovi moči, da se preneha blokiranje sprejema tega zakona. Mislim, da je to zelo pomembna naloga.
v imenu skupine PPE. - (DE) Gospod predsednik 2. oktobra letos je iranska policija ustavila nekega moškega zadnjo minuto pred vkrcanjem na letalo. To je bil odvetnik Abdolfattah Soltani, ki bi moral dobiti mednarodno nagrado za človekove pravice za leto 2009 v mojem domačem mestu Nürnbergu za svoje pogumno delo za žrtve političnega preganjanja. Kljub temu, da je imel gospod Soltani veljaven potni list, so mu iranske oblasti brez kakršnega koli zakonitega razloga odrekle dovoljenje, da bi zapustil državo. Njegovi ženi so dovolili, da je odšla. Pravilno je dejala, citiram: "Boli me, da se v državi, ki samo sebe imenuje teokracija, izvajajo dejanja, ki nimajo nobenega opravka z bogom".
Iraška vlada ne bi smela več slediti ukazom mul iz Teherana. Irak bi moral razumeti, da iranski režim nima prihodnosti in da se drži na oblasti z zatiranjem in usmrtitvami. Če je torej Irak suverena država, bi moral spoštovati in izvajati resolucijo Evropskega parlamenta o Ashrafu z dne 24. Aprila 2009, ki poziva Irak, naj ustavi vse nasilne premestitve oseb, nastanjenih v Ashrafu znotraj Iraka. Mule v Teheranu hočejo, da se Ashraf uniči, mi v Evropi pa moramo podpreti te nemočne iranske begunce. To je naša moralna dolžnost.
Ko bo šlo za nacionalne interese, zlasti gospodarske narave, se bodo iranski pragmatisti pojavili sami od sebe. Pri tem se bodo morda sklicevali celo na Ajatolaha Homeinija, ustanovitelja Islamske republike Iran. Navsezadnje se je takrat, ko je šlo zares, tudi on odločil, da je dal prednost nacionalnim interesom pred verskimi zahtevami. Komisija, Svet, pozivam vas, da poiščete slabosti ajatol, predvsem v interesu strpnejših oblik življenja za iranske ljudi in v interesu varnosti židovske države Izrael, pri tem pa ne pozabite arabskega sveta in tudi Evropske unije.
(HU) Pred nekaj dnevi je bil tukaj predsednik Barroso in vprašala sem ga, kaj bi bilo mogoče storiti, da bi rešili krizo človekovih pravic, ki traja v državi članici Evropske unije, Madžarski, že od jeseni 2006. Že večkrat sem omenila, da je bilo več sto ljudi podvrženih tako nasilni policijski brutalnosti, da so utrpeli resne poškodbe, da so več sto ljudi samovoljno prijeli in da je šlo več sto ljudi skozi dolgotrajne kazenske postopke, v katerih se je pokazalo, da so nedolžni. Predsednik je odvrnil, da so to notranje zadeve in da se Evropska unija ne more vmešavati v notranje zadeve. Rada bi vprašala o dvojnih standardih, ki se uporabljajo in o tem, kakšno pravno podlago ima Evropska unija za vmešavanje v državo zunaj Evropske unije, če okleva, da bi zavarovala človekove pravice v državi članici Evropske unije. Rada bi tudi izkoristila priložnost in prosila naše iranske prijatelje, ki pripadajo opoziciji, pa tudi tiste, ki pripadajo vladni stranki, da pomagajo Madžarom zavarovati njihove človekove pravice.
(FI) Gospod predsednik, Iran bi imel pomembno vlogo v mirovnih pogajanjih na Bližnjem vzhodu, a na našo žalost se zdi, da se država čedalje bolj oddaljuje od demokratične pravne države. Prvič, obstaja razlog, ki meče resne dvome na volilne rezultate lanskega junija, ki so omogočili predsedniku Ahmadinedžadu, da je ostal na položaju. Po volitvah so postale splošne razmere v zvezi s človekovimi pravicami še slabše. Poleg tega se je od leta 2005, ko se je Ahmadinedžad povzpel na oblast, število usmrtitev štirikrat povečalo in Iran usmrti največ ljudi na svetu za Kitajsko. Drugič, svoboda vere in izražanja mnenja sta v žalostnem stanju. Na primer, sedem bahajskih voditeljev je še vedno zaprtih samo na podlagi njihovega verskega prepričanja.
Gospod predsednik, v celoti se strinjam s pripombami gospoda Czarneckija. Napad julija lansko leto na iraško taborišče PMOI v Ashrafu v Iraku se lahko opiše samo kot primitiven in barbarski. Enajst ljudi je bilo ubitih in lahko bi se zgodilo, da bi jih bilo še veliko več, številne ljudi so brutalno poškodovali - morate si pogledati videoposnetek, da dojamete kakšno barbarstvo se je dejansko zgodilo. Vojska in vojaki so si privoščili najbolj sadistično obliko brutalnosti. Posledica je bila, da je bilo prijetih 36 ljudi, ki niso imeli nobene druge možnosti kot gladovno stavko. Izpuščeni so bili pred dvema tednoma zaradi mednarodnega pritiska - in mednarodni pritisk po 72 dneh gladovne stavke je tisto, zaradi česar so se ljudje v Malikijevi vladi uklonili. Ti ljudje so torej begunci, pravico imajo do tega, da so varni, ko gredo zvečer spat in zjutraj, ko vstanejo. Kot je rekel gospod Czarnecki, potrebujemo dve stvari: prvič, potrebujemo stalno navzočnost ZN tam, da bodo nadomestili Združene države, in drugič, popolno jamstvo, da ne bo več razseljevanja.
Številne ljudi so v zadnjih nekaj tednih usmrtili z obešanjem. Eden od teh ljudi, ki ste jih že omenili, Behnoud Shojaee, ki je bil v času, ko je zagrešil kaznivo dejanje, še mladoleten, je bil usmrčen kljub ponovnim pozivom iz EU, da bi se njegova obsodba spremenila. V kratkem bo verjetno v Iranu usmrčenih še več mladoletnikov. Zaskrbljeni smo tudi nad položajem sedmih bahajskih voditeljev v Iranu, ki so bili prijeti pred 17 meseci in morajo odgovarjati za resne obtožbe, kot sta vohunstvo in protidržavna propaganda. Zadnje predvideno zaslišanje je bilo spet preloženo na 18. oktobra, teh sedem ljudi pa bo do tedaj ostalo brez kakršne koli jasne možnosti za pravi sodni proces.
Nazadnje bi rad poudaril, da so skrbi, ki so jih izrazili poslanci o razmerah na področju človekovih pravic v Iranu, naše skupne skrbi. Komisija pozorno spremlja, kako se razvijajo razmere in bo še naprej uporabila vsako priložnost, da bo pozvala iranske oblasti k upoštevanju njihovih mednarodnih zavez glede človekovih pravic, vključno z upoštevanjem Mednarodnega pakta o državljanskih in političnih pravicah in Splošne deklaracije o človekovih pravicah. Izboljšanje razmer glede človekovih pravic v Iranu je ključni element pristopa Evropske komisije do krepitve političnega dialoga in sodelovanja s Teheranom v prihodnje.
Zato mora Evropska komisija takoj, ko bo mogoče, postaviti delegacijo Evropske unije v Teheranu, da bo podprla in okrepila dialog z iranskimi voditelji in civilno družbo in zlasti, da bo podprla mlade ljudi, politične zapornike in novinarje. Evropska komisija se mora veliko bolj vključiti v to, da se pošlje posebnega odposlanca visokega komisarja Združenih narodov za človekove pravice, da bo spremljal razmere v zvezi s političnimi zaporniki, da bomo zagotovili, da bodo iranske oblasti spoštovale mednarodne standardne postopke in pravne obveznosti v zvezi s človekovimi pravicami.
avtor. - Gospod predsednik, podpiram to resolucijo, čeprav menim, da ni dovolj kritična do šrilanške vlade. Na začetku tega leta smo bili priča pretresljivemu vojaškemu spopadu na območju Tamilskih tigrov brez vsakega upoštevanja življenja ali blaginje državljanov, ki so jih po mojem mnenju vse strani uporabile kot šahovske figure, kar se je končalo z 90 000 mrtvimi. Svet je obstal zgrožen in nemočen in še danes je več kot četrt milijona državljanov Šrilanke zaprtih po taboriščih brez ustreznih zdravstvenih objektov, brez čiste vode, sanitarij ali življenjskega prostora.
Ljudje trpijo ne le zaradi učinkov državljanske vojne, temveč tudi zaradi posledic cunamija in drugih naravnih katastrof. EU je povečala zunanjo trgovino in bo odobrila jugovzhodni Aziji višje tarifne preferenciale kot kateri koli drugi državi. Mednarodna pomoč prinaša s seboj obveznost, da politične sile v Šrilanki uveljavijo človekove pravice. Dvestopetdeset tisoč ljudi je zaprtih v preobljudenih taboriščih s slabo pitno vodo in medicinsko oskrbo. Organizacijam za pomoč se zavrača dostop. Moralo bi biti v interesu vlade same, da bi čim prej organizirala vračanje v domače vasi. V Evropski ljudski stranki (Krščanski demokrati) lobiramo za to, da se ključna vloga dodeli Mednarodnemu rdečemu križu.
Drugi sektor, kjer so potrebne spremembe, je tisk in svoboda izražanja. Ugrabitve in prijetja novinarjev se morajo nehati. Kritični članki ne smejo biti več kaznovani z zaporno kaznijo. Kot član delegacije SAARC, sem lahko velikokrat obiskal Šrilanko. Prepričan sem, da bo imel nov začetek v tej državi številne priložnosti, če se bodo konstruktivno vključili tamilski voditelji. Vendar to pomeni, da se zavračajo vse oblike terorizma in nasilja in to pomeni sodelovanje pri strategiji za uresničitev človekovih pravic. Zaradi državljanov Šrilanke si želim, da bi stavek, ki sem ga slišal tolikokrat - "vojna je institucija" - končno poslali v preteklost.
Rajapaksova vlada je pravzaprav diktatorstvo z zelo tanko demokratično krinko. Pozdravljam priložnost, da se obsodi s pomočjo te resolucije. Res imam pridržek v zvezi z odstavkom 4, kajti glavni terorizem dejansko prihaja od Rajapaksove vlade proti ljudem. Čeprav kot socialist menim, da gverila pod pogoji v Šrilanki ne bi prinesla rešitve, ima tamilsko ljudstvo pravico, da se brani pred vojaško represijo.
Najboljši način za obrambo tamilskega ljudstva je združen boj tamilskih in sinhalskih delavcev in revežev proti sedanji vladi in njenim novim liberalnim politikam in s socialistično preobrazbo šrilanške družbe, v okviru katere bi se lahko čudoviti viri te države uporabljali v korist celotnega prebivalstva. Ponosen sem, da sem povezan z Združeno socialistično stranko v Šrilanki, ki je sestrska stranka Socialistične stranke na Irskem, in ki je herojsko nasprotovala šovinizmu vlade za pravice tamilskega in sinhalskega ljudstva in za pravice tamilskih ljudi do samoodločbe.
Julija je šrilanška vlada na severovzhodu otoka zadrževala več kot 280 000 ljudi v 30 taboriščih, ki jih straži vojska. Begunci lahko zapustijo taborišča le zaradi nujne medicinske oskrbe, v večini primerov z vojaškim spremstvom. V nekaterih taboriščih vsak teden umre več kot 1 000 ljudi, v glavnem zaradi dizenterije. Življenjske razmere so strašne. Predsednik Rajapaksa je prejšnji teden izjavil, da bodo izpustili samo 100 000 tamilskih beguncev.
Gospod predsednik, kot irskega poslanca EP me zelo veseli, da sta moja kolega iz Irske, Joe Higgins in Proinsias De Rossa, opisala različne skrbi v Šrilanki in Iranu in se strinjam z njima. Primerno je, da je Irska zaskrbljena nad temi vprašanji, ker je dolga leta gledala diskriminacijo in izgubljena življenja v Severni Irski. Kljub temu je na koncu edina možna rešitev v diplomaciji in razpravi. Zato upam, da bodo potem, ko bo sprejeta Lizbonska pogodba, uporabljene nove sile in status, ki ga imata predsednik in visoki predstavnik, da bodo, upam, prinesle v te kraje zdravo pamet in dobro razumevanje, tako da se bodo poboljšali in začeli z diplomatskim in demokratičnim načinom življenja.
(FI) Gospod predsednik, spremljali smo razmere v Šrilanki in jih že večkrat komentirali in včasih smo skoraj izgubili upanje, da bomo našli rešitev. Kljub temu se je spor, ki je trajal 25 let, v letošnjem letu končal s porazom Tamilskih tigrov. Tipično je, da je dolgotrajni spor zahteval veliko žrtev in povečal število notranjih beguncev v državi ter hkrati povzročil probleme za gospodarstvo in razvoj pravne države. Zdaj je država vstopila v spodbudno, čeprav kritično stopnjo.
(SL) Jaz se zelo zavzemam za to, da ohranimo dnevni red nespremenjen. Jaz sem bil v delegaciji Evropske ljudske stranke, ki se je v Hondurasu imela priliko seznaniti z razmerami tam, in napačna je predstava, da se bodo volitve 29. novembra zgodile zaradi dogodkov v juniju. Volitve so bile razpisane pol leta prej in nimajo kakšne posebne zveze s kasnejšim političnim razvojem, in ta razvoj tudi ni mogel vplivati na to, da bi se pojavili novi kandidati. In jaz mislim, da so volitve 29. novembra del rešitve, ne del problema. Mislim, da govorijo vsi razlogi za to, da ohranimo dnevni red in da podpremo demokratični razvoj te države v prihodnje.
Gospe in gospodje, vsem, ki imate enako težavo, želim povedati: hvala, ampak ne zahtevajte besede. Lahko zabeležimo želje vsakega od vas, vendar pa se te želje ne morejo upoštevati za namen glasovanja ali štetja glasov. Upoštevajo se samo v zapisniku, ne pa za namen štetja glasov. Žal mi je, ampak svoj volilni listič morate vedno imeti pri sebi, saj lahko glasovanje poteka kadar koli.
Na srečanju prejšnji teden smo se pogovarjali tudi o gospodarskih in finančnih razmerah. Čeprav že vidimo znake izboljšanja v svetovnem gospodarstvu, pa je Evropski svet poudaril, da ni še čas za samozadovoljnost. Naslednje leto vse države, razen ene, tvegajo prekoračitev 3-odstotne omejitve primanjkljaja, naš skupni BDP pa se je od začetka leta 2008 zmanjšal za 4,7 %. Oba razloga zadostujeta, da ne ukinemo podpornih ukrepov, dokler ne zagotovimo popolnega okrevanja. V vmesnem obdobju moramo okrepiti zaupanje in še naprej delati na izhodnih strategijah.
Na podlagi tega sporazuma je bil predsednik Václav Klaus pripravljen podpisati Pogodbo in, kot že veste, jo je tudi podpisal pred enim tednom. Končni dokument o ratifikaciji je sedaj Češka republika deponirala pri italijanskih organih. To pomeni, da bo Lizbonska pogodba stopila v veljavo 1. decembra. Vem, da vas velika večina danes, tako kot jaz, občuti zadovoljstvo in olajšanje, da se to dolgo poglavje priprav za institucionalno reformo približuje koncu.
Ko sem bil prejšnji teden v Washingtonu in New Delhiju, so me opomnili, kako daleč sta oba partnerja prišla v preteklem letu ali več. Enako velja za druge, na primer Kitajsko. Seveda bomo še naprej upoštevali pomembno zahtevo po skupni, a razlikovalni odgovornosti za podnebne spremembe, vendar pa smo, kot sem že večkrat dejal v zadnjem času, vsi skupaj na tej ladji in Evropska unija bo še naprej težila k ustreznim prispevkom vseh ostalih akterjev. Osredotočiti se moramo na končni cilj: ambiciozno, resno, preverljivo znižanje emisij, s čimer bomo zagotovili, da se čim bolj približamo cilju omejitve dviga temperature na manj kot 2 °C.
Kaj si lahko obetamo od København a? Kaže, da v København u ne bomo dosegli dogovora glede celotnega sporazuma, za katerega smo se doslej trudili in se bomo še v prihodnje. To pa še vedno ne pomeni, da si ne smemo prizadevati k odločilnemu preboju v pogajanjih. Na koncu je vsebina pomembnejša od oblike. Menim, da bi si morali prizadevati skleniti popolnoma operativen sporazum, ki bo temeljil na stvarnih političnih zavezah, ki bo hitro stopil v veljavo in bo vse glavne akterje vključil v igro, tako za zmanjšanje emisij kot za financiranje. Še naprej se moramo bojevati za dokončni dogovor glede sporazuma - za zavezujoč sporazum. Če želimo, da se to uresniči, moramo v teh tednih pred Københavnom združiti vse svoje moči.
Pravkar smo z odločnim sodelovanjem pokazali, da smo se sposobni dogovoriti o sporazumu, ki se nam že tako dolgo izmika. To je bil drugi glavni rezultat Evropskega sveta: odstranil je še zadnjo politično oviro za finančno ratifikacijo Lizbonske pogodbe. Sedaj lahko z zaupanjem gledamo v prihodnost, kajti po besedah ministrskega predsednika Reinfeldta bo Lizbonska pogodba v veljavi na začetku naslednjega meseca. Komisija se sedaj posveča njenemu izvajanju. Danes je Komisija storila prvi, konkreten korak in odprla posvetovanje o državljanski pobudi.
Ni moja naloga komentirati o kandidatih za predsedstvo Evropskega sveta, vendar pa kot predsednik Komisije in glede na institucionalne zadeve močno upam, da bodo voditelji držav ali vlad izbrali osebo, ki lahko učinkovito vodi Evropski svet - predsednika z močno evropsko zavezanostjo, ki lahko s časom utrdi dejavnost Evropskega sveta, tako navznoter, da se lahko postavijo prednostne naloge v daljšem časovnem obdobju in ne le za šest mesecev, kot tudi navzven, da bomo lahko našim mednarodnim partnerjem posredovali jasna sporočila o skupni zunanji in varnostni politiki.
Zavezujem se k sodelovanju s predsednikom Evropskega sveta, kajti to partnerstvo bo odločilnega pomena. Združiti moramo sile z voditelji držav ali vlad na področju skupne zunanje in varnostne politike in na tej ravni bo predsednik Evropskega sveta predstavljal Evropsko unijo. Prav tako moramo povezati vse pristojnosti na ravni Skupnosti - od gospodarstva do trgovine, od širitve do razvoja, od energije do pravosodja -, kjer predsednik Evropske komisije predstavlja Evropsko unijo v skladu s Pogodbo. Zavezujem se k spodbujanju tega partnerstva - v prid močne in učinkovite Evropske unije, tako doma kot po vsem svetu.
To seveda velja tudi za visokega predstavnika. Tu pa priznam, da imam poseben interes, kajti visoki predstavnik bo tudi eden od podpredsednikov Evropske komisije. S praktičnega vidika zato, ker mi bodo tako imenovanje podpredsednika/visokega predstavnika kot ostali predlogi držav članic Komisiji omogočili prehod v fazo zaključevanja naslednjega kolegija in pripadajočih portfeljev. S političnega vidika pa zato, ker sem prepričan, da lahko ta visoki predstavnik/podpredsednik ob podpori močne Službe za zunanjepolitično delovanje, ki bo združila evropsko strokovno znanje v medvladni diplomaciji z našimi sposobnostmi v Skupnosti, predstavlja pravi preskok v učinkovitosti našega zunanjega ukrepanja.
Vsi v Parlamentu se zavedamo težav, ki jih prinaša ta naloga, in tudi kako težko je vzpostaviti ravnovesje med političnimi težnjami, geografskim ozadjem, zavzetostjo za enakopravnost in odprtostjo kandidatov. Vseeno pa je vaša dolžnost, da v Svetu kar se da hitro dosežete dogovor, enako kot je dolžnost Parlamenta in parlamentarnih skupin, da razsodijo o teh odločitvah z vso odgovornostjo in v evropskem splošnem interesu. Še enkrat poudarjam, da upam, da bo zgodba švedskega predsedovanja imela srečen konec, a če želimo, da se to zgodi, moramo ukrepati zelo hitro.
v imenu skupine S&D. - (DE) Gospod predsednik, gospod predsednik Sveta, gospod Barroso, morda je naključje - in to srečno naključje -, da ta razprava sledi govoru Václava Havla, človeka, ki nas je spomnil, kako pomemben je bil ta proces pred dvajsetimi leti. Rodil sem se v kraju, ki je le nekaj kilometrov zahodno od železne zavese, lahko bi bilo pa tudi obratno. Tedaj sem živel v sovjetski okupacijski coni in videl sem madžarske begunce leta 1956 ter begunce Praške pomladi iz leta 1968, enako kot moj kolega poslanec Libor Rouček. V Lizbonski pogodbi vidim nadaljevanje tega procesa, ki zbližuje Evropo.
Sedaj moramo sprejeti odločitve, ki zadevajo ljudi. Te naloge vam ne zavidam, gospod Reinfeldt. Vseeno pa imam zahtevo ali vprašanje za vas: ste pripravljeni v svojih pogovorih z voditelji držav ali vlad v naslednjih dneh zagotoviti, da Evropa doseže nek približek geografski uravnoteženosti, ki predstavlja novo Evropo? Ste morda pripravljeni zagotoviti večjo udeležbo žensk? Tega nisem rekel samo zaradi gospe Malmström in gospe Wallström, ki sta danes prisotni. Si današnja Evropa lahko privošči, da je na njenih najvišjih položajih - in to govorim tudi svoji skupini - tako malo žensk? Je to podoba, ki jo želi danes Evropa kazati svojim državljanom? Predsednik Parlamenta je to že omenil. Seveda vas ne moremo kriviti, če se to ne bo zgodilo, vendar pa zahtevam, da vsaj med pogovori izpostavite, da v Evropi potrebujemo boljšo geografsko uravnoteženost in predvsem boljše razmerje med spoloma, saj bomo le tako pokazali, da zastopamo celotno evropsko prebivalstvo.
Omenili ste visokega predstavnika. Ali ste pripravljeni zagotoviti, gospod Reinfeldt, da je pri imenovanju visokega predstavnika popolnoma jasno, da ne bo prevzel svojih dolžnosti v celoti, dokler ni Pogodba ratificirana ali Parlament ne sprejme odločitve? Seveda vem, da bo prišlo do časovnega zamika, vendar pa mora biti jasno, da visoki predstavnik za svojo deljeno vlogo podpredsednika Komisije potrebuje soglasje Parlamenta. Pri dajanju tega soglasja bomo morali biti zelo previdni in vestni. Jasno mora biti, da zlasti na tem področju opravljamo svojo dolžnost in, gospod Barroso - menim, da vam lahko to obljubimo -, čeprav želimo ta zaslišanja opraviti pravilno in preudarno, želimo tudi odločitve sprejeti kar se da hitro, saj državljani Evrope zahtevajo, da delamo in sprejemamo odločitve hitro in ne porabimo dolgih mesecev za obravnavanje različnih ljudi.
Tu je tudi razprava o davku na finančne transakcije. Vem, da je bila že petkrat dodeljena drugim, vendar pa gre prav gotovo za pomembno razpravo, s katero bomo pokazali, da mislimo resno z nadzorom, vendar pa ne želimo visokih davčnih bremen. Pojasniti moramo, da želimo uporabiti vse instrumente za ustavitev špekulacij, in da so zlasti za preprečitev nove krize na voljo sredstva za tiste banke, ki se kljub vsemu soočajo s težavami. S tem v zvezi moramo posredovati jasna sporočila.
Direktor družbe Goldman Sachs je pred kratkim dejal - in naj nam te besede počasi prodrejo v zavest -: "Sem samo bankir, ki opravlja božje delo." To je zagotovo izredno cinična in bogokletna izjava, kaže pa nam, kako razmišlja večina teh ljudi. Špekulirajo v božjem imenu, če se preprosto izrazim. Ne želimo trditi, da s svojo finančno ureditvijo opravljamo božje delo, kajti opravljamo delo za ljudi, za zaščito ljudi te celine pred brezposelnostjo in špekuliranjem, in ravno to moramo početi. Upam, da boste v preostalem obdobju švedskega predsedovanja sposobni posredovati jasna sporočila v tej smeri.
Gospod predsednik, rad bi se sprva zahvalil gospodu Reinfeldtu in seveda tudi gospe Malmström za ratifikacijo Lizbonske pogodbe. Poudariti velja, da smo to na koncu le uspeli doseči, zahvaljujoč vaši odločenosti in občutku za sklepanje kompromisov. Kajti bilo je veliko pesimistov, tudi v Parlamentu, ki so menili, da moramo počakati na volitve v Združenem kraljestvu ali pa kar prenehati čakati na ratifikacijo. Zato vam gre vsa zahvala za delo, ki ste ga opravili, v imenu vseh nas. To pomeni, da smo skoraj 10 let dela okronali z uspehom.
Rad bi se vam zahvalil tudi za današnjo razpravo, da ste se strinjali, da s predsedniki skupin razpravljamo o profilu visokega predstavnika in predsednika Sveta ter o strukturi Komisije, saj je to edina razprava na to temo. Moram povedati, da vse ostalo ni prav nič pregledno! V tisku lahko beremo različne stvari in dobro je, da še imamo tisk, da lahko kaj malega izvemo o dogajanju, verjamem pa, da bomo v prihodnje morali razmisliti o tem, kako ta postopek, ki je izjemno pomemben za Evropsko unijo, narediti preglednejši.
To je absolutno potrebno. Zakaj ne bi imenovali takšne podpredsednike, ki bodo resnično prevzeli pobude in odgovornost za vsako od teh skupin, ki tako rekoč izhajajo iz zdravorazumskega razmišljanja Komisije? Prednost takšne organiziranosti bi bilo nadaljnje izboljšanje dela Komisije v času vašega predsedovanja. Po drugi strani pa mora biti sorazmerna tudi zastopanost žensk v Komisiji. Menim, da je vaša naloga, da zagotovite ustrezne kandidate.
Glede druge točke, gospod predsednik, in sicer glede položaja visokega predstavnika, pa menim, da je najpomembneje, da je na tem položaju nekdo, ki je pripravljen voditi usklajeno skupno zunanjo in varnostno politiko in usklajene politike Skupnosti, nekdo, ki zagovarja človekove pravice in ki jih jemlje kot sestavni del vsake naloge, ki jo opravlja. Nazadnje, imeti moramo nekoga, ki verjame v močno Evropsko službo za zunanjepolitično delovanje. To so trije ključni elementi, ki so značilni za to osebo. Potrebujemo nekoga, ki resnično verjame, da se morajo skupna zunanja in varnostna politika in politike Skupnosti prepletati, kar je popolnoma logično z ozirom na to, da bo ta oseba tudi podpredsednik Komisije.
Gospod predsednik, gospod Reinfeldt, gospod Barroso, verjamem, da lahko prav s spominjanjem zgodovinskih dogodkov izpred 20 let uvidimo, da je pričkanje glede izvajanja opcij po ratifikaciji Lizbonske pogodbe ključni opozorilni znak. Čudovite besede in ideje Václava Havla o Evropi na eni strani, na drugi strani pa pričkanja glede imenovanj oseb na položaje, ki so se odvijala v ozadju med zadnjim zasedanjem Sveta, nekako ne sodijo skupaj.
Po mojem mnenju je sedaj videti, kot da se olajšanje zaradi ratifikacije Lizbonske pogodbe po skoraj desetih letih umika skrbi o tem, ali jo bodo vlade držav članic spodkopale ali ne. Vseeno pa si moramo prizadevati za to - zlasti glede na naše bučno ploskanje ob govoru gospoda Havla - in tudi doseči dogovor, da se na najvišje politične položaje v Evropski uniji postavijo močni moški in ženske in da se posamezni interesi, vključno z interesi držav, ki dejansko nasprotujejo tesnejšemu združevanju, odrinejo v ozadje.
Ni prav, da Evropejci sedaj zavzemamo stališče, da smo resnično storili vse, kar je v naših močeh, in da so sedaj na vrsti vsi ostali. Če pogledamo, kaj smo Evropejci že storili na področju učinkovite podnebne politike za zmanjšanje emisij CO2, kaj smo dejansko dosegli, cilje zmanjšanja, ki smo si jih zastavili, zakonodajo v našem podnebnem paketu, vse to ni dovolj za dosego cilja 2 °C, o katerem ves čas govorimo. To vsi vemo, tudi na mednarodni ravni.
Če se Evropejci sedaj začnemo spraševati, ali resnično želimo pravno zavezujoč sporazum, bomo s tem postavili pod vprašaj proces, ki ga pod okriljem Združenih narodov že dolga leta podpira veliko Evropejcev. Dobro morate premisliti glede napovedi, ki jih dajete ob odhodu v København . Ne morem pa nehati razmišljati tudi o naslednjem: v Parlamentu pogosto slišimo, da bi morale biti trajnostne strategije, učinkovitost virov in varstvo podnebja nove paradigme evropske gospodarske in industrijske politike. Gospod Havel je bil tudi deležen bučnega aplavza za to. Zdi se mi, da so Evropejci - ne glede na to, kako pogosto to poudarjajo in kako radi temu ploskajo - med gospodarsko krizo izgubili vse zaupanje v prihodnja delovna mesta in da zato ravno med gospodarsko krizo zavračajo uspešne strategije za ustvarjanje novih delovnih mest in trgov prihodnosti. To me resnično skrbi. Gospodarska kriza je najslabši izgovor za to, da ne sprejmemo ambicioznih ukrepov za varstvo podnebja. Varstvo podnebja in gospodarski razvoj sta v resnici dve plati iste medalje. Vsekakor pa to sploh ni očitno v evropskih odločitvah, ki jih sprejema Svet.
Še huje pa je to, da so nekateri celo poskušali Evropsko unijo razdeliti na dva razreda državljanov, rekoč, da se lahko izvolijo samo posamezniki iz držav članic iz schengenskega območja in evrskega območja. To pa je žal diskriminacija, ki je nesprejemljiva, in to na tak zgodovinski dan, ko se spominjamo vseh tistih, ki so padli v vojni, in v tednu, ko se spominjamo grozot Kristalne noči in tragičnih dogodkov, ki so ji sledili, in smo praznovali dosežke vseh tistih, ki so pripomogli k padcu komunizma na Poljskem, kjer se je začelo, na Madžarskem, v baltskih državah, v državah po vsej vzhodni in srednji Evropi in seveda na koncu v Berlinu.
Na žalost zaradi dejstva, da Listina o temeljnih pravicah ne bo veljala za državljane treh držav članic, dvomim o velikemu uspehu EU pri zaščiti temeljnih pravic. To še posebej omenjam zaradi naše današnje slavnostne seje in govora Václava Havla. Prav zaradi tega, ker želi levica v Evropi socialno, miroljubno in okoljsko vzdržno evropsko združevanje, bomo še naprej uporabljali okvir, ki ga v ta namen predvideva Pogodba. To smo počeli doslej in bomo tudi v bodoče.
V zvezi s tem lahko le pozdravim dejstvo, da bo Evropski parlament sedaj imel več pravic. V vsem tem praznovanju bi voditeljem držav ali vlad tudi svetoval, da svoj nedavni vrh uporabijo za otipljivejše politike. Največji izziv, s katerim se sooča svet, so podnebne spremembe. Tik pred svetovno konferenco v København u je Evropska unija žal izgubila vodilno vlogo, ki si jo je zastavila kot cilj. Če nič drugega, vsebina zavez za zmanjšanje emisij CO2 ne ustreza temu, kar dejansko potrebujemo. Poleg tega je nesprejemljivo, da se želijo države članice EU precej očitno izogniti svojim finančnim odgovornostim, čeprav smo se znašli v situaciji, ko si ne moremo privoščiti odlašanja pri ukrepanju.
Ne gre za to, ali bo Švedska kmalu postala pomembna vinorodna regija - čeprav vam tega ne zavidam. Gre preprosto za preživetje in obenem še za mir na svetu. Podnebne spremembe že povzročajo revščino in lakoto ter milijone ljudi preganjajo z njihovih domov. Vsak v Parlamentu je zagotovo že kdaj govoril o globalnih izzivih, ki jih ni mogoče premagati na nacionalni ravni. Varstvo podnebja, mir in boj proti revščini so prav takšni izzivi. Če Evropska unija ne ukrepa dosledno in zgledno, bo izgubila svoj položaj mednarodnega akterja.
(DE) Gospod predsednik, demokracija potrebuje revolucijo in nikoli ni narobe, gospod Dartmouth, govoriti v prid preglednosti, gospod Verhofstadt. Zlasti vi, v švedskem predsedstvu, bi lahko bili svetel zgled tega in nam povedali, kaj se dogaja v tem mešetarjenju za najvišje položaje, ki je popolnoma nevredno Evropskega projekta, pa tudi glede imenovanja komisarjev, kjer bi gospod Barroso lahko prevzel pobudo. Nemčija in Avstrija sta slab zgled v tem primeru, ampak žal so takšne tudi druge države.
Kar zadeva vprašanje uravnoteženosti, o katerem vas tudi slišim govoriti, pa naj povem, da sem ravno danes opravil prvi krog posvetovanj s svojimi 26 kolegi. Težava je v tem, da je potrebno veliko usklajevanja za le dve osebi. Omenili ste geografski vidik in spol, vendar pa je na prvem mestu usklajevanja, v katerem sodelujem, uravnoteženost med levosredinsko in desnosredinsko opcijo. Usklajevanja je res veliko in želel bi si, da bi bilo na voljo več mest, da bi lahko ugodili vsem merilom, ki so bila tu omenjena. Naj povem, kar je očitno: trudimo si doseči najboljšo možno uravnoteženost.
Storiti moramo več - nismo tisti, ki zahtevajo omiljenje odločitve, ki jo moramo sprejeti v Københavnu - vendar pa je potrebno še veliko dela, da bodo tudi drugi začeli ukrepati. Kot sem že dejal, vrnil sem se iz Indije in Združenih držav, pozneje v tem mesecu pa se odpravljam na Kitajsko - potrebujemo sporazum na vodstveni ravni, da lahko kaj dosežemo. V tem je težava. Gre za globalni izziv v svetu, ki nima vodstva ali svetovne ravni odločanja, kot velja za Evropsko unijo. Zato je precej težje doseči uspeh, ne glede na vse pa to moramo storiti.
Stvarnost pa je taka, da nekateri od naših najpomembnejših partnerjev enostavno niso pripravljeni nanj, zato sta na voljo dve možnosti. Ena je ta, da vztrajamo na nečem, za kar vemo, da ne bo uspelo, druga pa je ta, da poskušamo v Københavnu doseči najnaprednejši in najambicioznejši izid. Verjamem, da je to še vedno mogoče, in za to se bomo borili. Da bi lahko v Københavnu dosegli kar se da ambiciozen sporazum - vsaj za Evropsko komisijo to velja, prepričan sem pa, da se strinjajo tudi voditelji držav ali vlad -, si bomo prizadevali k zavezujočemu sporazumu, ki določa jasne cilje za razvite države in jasne ukrepe za države v razvoju, vključno s hitro rastočimi, velikimi gospodarstvi v vzponu, ki morajo tudi prevzeti del odgovornosti. Državam v razvoju moramo tudi priskrbeti finančna sredstva, zlasti najrevnejšim in najmanj razvitim državam, saj zelo dobro vemo, da brez te podpore ne bodo mogle izvesti potrebnih prilagoditvenih in ublažitvenih ukrepov.
Sem eden tistih, ki verjamejo, da se Evropa zaustavi, kadar neka institucija svoja pooblastila in pristojnosti uporabi proti drugim. Mislim, da je takšno ravnanje napačno. Menim, da je institucionalna zavist lastnost povprečnežev. V nasprotju s tem pa verjamem, da bomo močnejši, če drug drugega krepimo. Menim, da je popolnoma v našem interesu, da imamo močan Evropski parlament - in Lizbonska pogodba mu tudi povečuje pooblastila -, vendar moramo imeti tudi Evropski svet, ki ima ves čas dosledno in koherentno vodstvo, ter močno Komisijo.
Poleg tega v skladu s pogodbami, in tu navajam Lizbonsko pogodbo, saj o njej ves čas govorimo, morali bi jo pa kdaj pa kdaj tudi prebrati -, in sicer člen 17, ki pravi, da Komisija "spodbuja splošni interes Unije in v ta namen sprejema ustrezne pobude. Skrbi za uporabo Pogodb in ukrepov, ki jih institucije sprejmejo na njuni podlagi." Z drugimi besedami, naloga Komisije je, da preveri, ali sta se pogodbi uporabljali, vključno s tem prehodnim obdobjem. To pooblastilo Pogodba daje Komisiji in Komisija ga bo seveda izvajala v okviru svojih pristojnosti.
Glede na to je pomembno, da delamo na osnovi partnerstva, da okrepimo evropske institucije. Če nimamo delujočih institucij, kaj se bo zgodilo? Države članice, zlasti nekatere, bodo na lastno pest sprejemale odločitve, izven institucij. Je to tisto, kar želimo? Po mojem ne. Želimo, da se odločitve sprejemajo v institucionalnem okviru, v okviru Skupnosti, ki temelji na pravni državi, in zelo odkrito in iskreno vam želim reči naslednje: drug drugemu pomagajmo okrepiti institucije.
Danes smo prisluhnili izjemnemu pozivu Václava Havla. Je izjemno, ampak kot je dejal Jean Monnet: "Nič ni mogoče storiti brez ljudi, toda nič ni trajnega brez institucij." Vzpostaviti moramo močne institucije, to pa lahko dosežemo samo v duhu partnerstva. Zato se vam želim med drugim zahvaliti za vaše predloge glede organizacije in strukture Komisije. Kot vi se tudi sam zavzemam za metodo Skupnosti in za Pogodbo, ki jasno razmejuje odgovornosti. V skladu s Pogodbo je predsednik Komisije odgovoren za njeno organizacijo in tega ne nameravam zanikati.
Pred dvema letoma sem tu, v Parlamentu, rekel, da se bojim, da bo Lizbonska pogodba končala kot tista riba iz Hemingwayevega romana Starec in morje, ki so je bile po dolgem boju na koncu v pristanišču same kosti. No, vidim lahko, da Lizbonska pogodba ni prišla v pristanišče kot kost in koža, ampak da je njeno bistvo še vedno tu. Hvala vam, gospod Reinfeldt; hvala vam, Cecilia.
Seveda ne nameravam dajati nasvetov niti predsedniku Sveta, če pa mi dovolite, bi želel izpostaviti nekaj, kar se je zgodilo med pripravo ustavne pogodbe. V prvem osnutku, v katerem se je vzpostavljalo mesto predsednika Sveta, se je pojavil predlog, da bi moral biti predsednik Sveta ministrski predsednik, ki je opravljal svoj mandat vsaj dve leti in pol (za šalo, gospod Reinfeldt, smo tej določbi rekli "Brutonova določba", in sicer po Johnu Brutonu, saj nam je takrat dejal, da je ministrski predsednik že dve leti in sedem mesecev in je torej primeren kandidat). Pozneje pa smo ta pogoj odstranili - gospod Duff se spomni -, in sicer zato, ker so nas v Parlamentu vprašali, kaj je takega v DNK ministrskega predsednika, česar ni v DNK drugih smrtnikov. Zakaj mora biti predsednik Sveta ministrski predsednik?
Ta pesimizem je tudi razviden iz zaključkov zadnjega zasedanja Sveta. Svet sicer potrjuje, da mora razviti svet zmanjšati svoje emisije za 80-95 % do leta 2050, vendar pa za dosego tega potrebujemo ambiciozne zaveze v zelo bližnji prihodnosti. Da se to uresniči, pa moramo rešiti vprašanje financiranja ukrepov v državah v razvoju. Te države so najmanj prispevale k podnebnim spremembam, a bodo najbolj prizadete, zato ne bomo uspeli doseči podnebnega sporazuma, če prej ne rešimo vprašanja financiranja.
Torej, kakšne obljube daje Svet? Kot je danes povedal gospod Reinfeldt, EU je obljubila razumno visok prispevek. Po mojem mnenju gre za slabitev. Ali se je mogoče odločiti, da EU ne bo prispevala razumno visokega prispevka? Menim, da je to enako, kot če bi začeli plesti rokavico in bi spletli samo palec. Komisija je obljubila pomoč okrog 5-7 milijard EUR v prvih treh letih. Svet se je odločil, da bo to upošteval, zato na to nikakor ne morem gledati kot na zavezo kakršne koli vrednosti.
Njegova funkcija je v demokratičnem smislu slabo opredeljena. Ne more biti politični predsednik Evrope, biti mora zgolj pošten posrednik različnih interesov držav članic v Svetu, minimalna zahteva za njegovo imenovanje pa je soglasje Sveta. Kot je pravkar dejal gospod Verhofstadt, ko izbiramo papeža, izberemo katolika, ko izbiramo predsednika evropskega sveta, izberemo Evropejca, z drugimi besedami, nekoga, ki verjame v evropski ideal. Menim, da je to popolnoma pravilno. Potrebujemo nekoga, ki lahko Evropskemu svetu vrne "evropskost".
Če potegnemo lekcijo iz govora gospoda Havla, je to lekcija o skromnosti in stvarnosti. Nehajmo se pretvarjati, da izven Evrope vse stoji, da se svet po Kjotu ji spremenil in da je Evropa vedno daleč pred mednarodno skupnostjo. Z neupoštevanjem zahtev Evropskega parlamenta in zlasti njegovega Odbora za okolje, javno zdravje in varnost hrane je Svet prevzel odgovornost za zelo resno stvar: neuspeh na vrhu v København u.
Če je to pokazatelj tistega, kar šele prihaja, se lahko upravičeno bojimo, kako se bo ta zadeva končala s sprejetjem Lizbonske pogodbe: smo prepričani, da ne bomo stopili na nevarno pot k evropskemu pravu, ki bo prevladalo nad zakoni držav članic in se nanje ne bo oziralo? Biti moramo pozorni na to nevarnost. Komisija bi se morala odzvati precej odločneje, če nič drugega že zaradi soglasnega protesta - danes je potekalo medstrankarsko srečanje italijanskih političnih strank v Parlamentu -, ki odraža mišljenje in globoke občutke naših ljudi do te pripadnosti, ki je nadpolitična, nadreligiozna in kulturna, v smislu velikega filozofa, ki nas je naučil pomembnih besed: "Ne moremo reči, da nismo kristjani".
Vprašanje imenovanj je zelo pomembno. Danes lahko beremo v novinarskih poročilih govorice o sejah; ne vemo niti, ali bomo morali imeti izredno sejo v Bruslju. Vseeno pa me nekaj zanima: ko gledam ta imena, ki krožijo - če na primer omenim samo tri: Jan Peter Balkenende, David Miliband in Herman Van Rompuy -, ali je mogoče, da nihče ni opazil, da se vsi trije redno udeležujejo sestankov tako skupine Bilderberg kot tudi Trilateralne komisije? Menim, da moramo vzpostaviti načela preglednosti, o katerih naše institucije tako pogosto govorijo, te kandidate pa moramo jasno vprašati, ali predstavljajo svoje države in politične stranke ali pa skrivne skupine, ki se sestajajo za zaprtimi vrati in sprejemajo odločitve mimo volje ljudi.
Gospa predsednica, kot ste pravkar povedali, bo vrh EU in Rusije potekal 18. novembra v Stockholmu. To je dobra priložnost za EU, da oceni odnose med nami in Rusijo. Vem, da mnogi poslanci v Parlamentu pozorno sledijo dogodkom v Rusiji. Zato bi predstavila glavna vprašanja, o katerih nameravamo razpravljati na vrhu, in prepričana sem, da bo komisar dodal še nekaj podrobnosti v zvezi s področjem odgovornosti Komisije.
Na splošno je jasno, da hočemo vrh izkoristiti za razvoj strateškega partnerstva med EU in Rusijo. Od sodelovanja z Rusijo na vseh področjih lahko veliko pridobimo. Potrebujemo Rusijo, če se želimo učinkovito spopasti s svetovnimi izzivi. Vendar pa moramo Rusiji tudi pojasniti, da mora naše partnerstvo temeljiti na spoštovanju skupne zaveze in skupnih vrednot. To pomeni spoštovanje človekovih pravic, demokracije in pravne države. Vrh nam ponuja priložnost izvajanja pritiska na Rusijo, da izpolni svoje pogodbene obveznosti na teh in tudi drugih področjih.
Razpravljali bomo seveda tudi o gospodarski in finančni krizi. Svet želi na vrhu doseči dogovor o potrebi po nadaljnjih usklajenih prizadevanjih za odziv na krizo in potrjuje, da bomo vztrajali pri tem, da so naša gospodarstva odprta, in pri potrebi po izogibanju protekcionističnim ukrepom. Vrh nam bo dal tudi priložnost, da ocenimo napredek našega dela, povezanega s štirimi skupnimi območji. Priložnost bomo izkoristili, da poudarimo pomen napredka na področjih, kjer je potreben ali kjer so se pojavile težave.
Zelo dobro se zavedam zaskrbljenosti Evropskega parlamenta glede stanja človekovih pravic v Rusiji. Dokaz o tem je zlasti najti v vaši odločitvi, da letošnjo nagrado Saharov podelite borcem za človekove pravice v Rusiji. Švedsko predsedstvo deli vašo zaskrbljenost in zagotovili bomo, da bodo vprašanja človekovih pravic na vrhu na pomembnem mestu. Vsekakor pozdravljamo izjavo predsednika Medvedeva o človekovih pravicah, demokraciji in pravni državi, vendar pa ji morajo slediti konkretna dejanja. Stanje človekovih pravic v Rusiji je zaskrbljujoče. Poudarili bomo zlasti najnovejše dogodke na severnem Kavkazu, ki je bil prizorišče nasilja nad borci za človekove pravice, osebjem za preprečevanje kaznivih dejanj, predstavniki oblasti in prebivalstva na splošno. Posebno zaskrbljujoče je, da so bili ne samo na severnem Kavkazu, ampak v Rusiji kot celoti, ubiti borci za človekove pravice in novinarji. Zato bomo ponovili svoj poziv Rusiji, naj stori vse, kar je v njenih močeh, da zagotovi, da lahko borci za človekove pravice opravljajo svoje delo, ne da bi morali živeti v strahu pred nasiljem, nadlegovanjem ali grožnjami.
Načeli bomo vprašanje Gruzije in ponovno poudarili, da mora Rusija v celoti spoštovati svoje zaveze iz načrta v šestih točkah, ki je bil določen 12. avgusta, in posledično sporazuma z dne 8. septembra 2008. Pridobiti moramo tudi potrebno zaupanje glede regije Ahalgori, zgornjega dela doline reke Kodori in kontrolne točke v vasi Perevi. Rusijo bomo tudi pozvali, naj uporabi svoj vpliv, da v skladu s svojim vsedržavnim mandatom s svojim nadzorni misiji EU omogoči dostop do Južne Osetije in Abhazije v Gruziji. Vrh nam bo dal tudi priložnost, da ocenimo napredek, dosežen na pogovorih v Ženevi, tozadevno pa od Rusije pričakujemo, da bo nadaljevala s svojim pristopom, h kateremu se je zavezala.
Aktivna zavezanost Rusije k spodbujanju dialoga med armenskim in azerbajdžanskim predsednikom o vprašanju Gorskega Karabaha je seveda dobrodošla. Vendar pa bomo Rusijo opozorili tudi na pomen vključitve skupine iz Minska v vse stopnje procesa. EU je med drugim z ukrepi za spodbujanje zaupanja pripravljena na vključitev in podporo procesu v Minsku. Vrh mora izraziti svojo podporo ratifikaciji in izvajanju novih protokolov med Armenijo in Turčijo. Druge zadeve na tem področju zadevajo evroatlantsko partnerstvo na področju varnosti in vzhodno partnerstvo.
Glede evroatlantske varnosti bomo Rusijo pozvali, naj se aktivno udeleži Krfskega procesa, preden se v Atenah sprejme v prihodnost usmerjena odločitev. Vrh mora zahtevati potrditev Rusije, da podpira temeljna načela procesa, z drugimi besedami, popolno spoštovanje in izvajanje predpisov Organizacije za varnost in sodelovanje v Evropi (OVSE), da je OVSE glavni forum za razpravo o Krfskem procesu in dejstva, da je treba vse vidike prevladujoče varnostne strategije obravnavati na uravnotežen način.
Kar zadeva EU, smo pripravljeni Rusijo obvestiti o vseh dogodkih, povezanih z vzhodnim partnerstvom, in ponoviti, da so lahko tretje države glede na posamezen primer upravičene do sodelovanja v skladu s skupno izjavo iz Prage iz maja 2009. Vrh nam bo omogočil načeti tudi vrsto mednarodnih in regionalnih vprašanj. Menim, da je zelo verjetno, da bodo načeta vprašanja, kot so Iran, Afganistan/Pakistan, južni Kavkaz in seveda Bližnji vzhod.
članica Komisije. - Gospa predsednica, pred samo enim letom smo preučili odnose med EU in Rusijo in se odločili, da mora Evropska unija kljub velikim razhajanjem z Rusijo glede spora v Gruziji nadaljevati s sodelovanjem s to veliko sosedo, vključno s pogajanji o novem sporazumu. Sklenili smo tudi, da moramo naše odnose utemeljiti na oceni naših osebnih interesov. Zato se bo vrh v Stockholmu naslednji teden osredotočil na področja, kot je že bilo povedano, kjer obstaja skupen interes, na primer podnebne spremembe, energija in svetovna gospodarska kriza.
Menimo, da je najboljša pot naprej skupno, na pravilih temelječe večstransko delo. Vrh bo priložnost, da še enkrat poudarimo pomembnost pristopa Rusije k STO. Namen Rusije, da zaključi pogajanja vzporedno z Belorusijo in Kazahstanom, s katerima načrtuje carinsko unijo, pušča odprta številna vprašanja. Sočasno upamo, da bomo na vrhu dobili boljši vpogled v novi pristop Rusije. To je nenazadnje pomembno v okviru tekočih pogajanj o novem sporazumu, ki jih vodi Komisija in morajo vsebovati jasne, pravno zavezujoče določbe o trgovini in naložbah ter tudi energiji.
V zvezi z energetsko varnostjo se nadaljujejo izboljšave mehanizma zgodnjega opozarjanja. Obžalujemo odstop Rusije od Pogodbe o energetski listini, vendar opozarjamo, da so bila načela Pogodbe o energetski listini potrjena v času ruskega predsedovanja G8, na primer v izjavi iz Sankt Peterburga. Ta bi torej morala biti podlaga našega dela na energetski varnosti v skladu z novim sporazumom med EU in Rusijo. Ne glede na to, da moramo biti pripravljeni razpravljati o želji Rusije o širši razpravi o arhitekturi mednarodne energetske varnosti, menim, da bomo hoteli zlasti vzpostaviti bistvo našega dvostranskega energetskega odnosa.
Predlog predsednika Medvedeva o širši razpravi o evroatlantski varnosti je vodil k novim pogovorom pod pokroviteljstvom OVSE. Menim, da je zdaj pomembno, da nas ta razprava ne odvrača od neodložljive naloge rešitve današnjih zamrznjenih sporov. Strateško partnerstvo EU-Rusija mora biti, kot je že bilo povedano, utemeljeno na skupnih zavezah na področju človekovih pravic in demokracije. Rusija je obveznosti sprejela kot članica Združenih narodov, OVSE in Sveta Evrope, zato jih mora izpolniti.
Skupaj z Rusijo moramo preučiti novo svetovno varnostno ureditev ali sporazum. Menim, da pobude Medvedeva ne bi smeli takoj zavrniti. Nekateri menijo, da se za to pobudo skriva načrt, ki ga ne moremo sprejeti. Drugi menijo, da ni načrta in da gre zgolj za preizkušanje našega odziva. Karkoli je že za tem, naše varnostne ureditve izvirajo iz drugačnih časov in jih moramo posodobiti. Preučiti moramo, kaj še velja, in jim dodati nekaj novega.
Gospe in gospodje, vsi vemo, da je Rusija vedno zelo cenila močne partnerje. In današnje priprave na vrh, ki bo potekal čez en teden, glede Evropske unije dejansko kažejo, da lahko, če hočemo, govorimo enotno. To pa je zelo pomembno - kot kaže resolucija, ki smo jo pripravili -, zato imam ob poslušanju Sveta in predstavnikov Komisije zelo dober občutek. Dobro tudi vemo, da ratifikacija Lizbonske pogodbe ustvarja večjo in širšo podlago za to.
Zdaj pa poglejmo to z vidika Rusije. Pravzaprav ima Rusija naslednji teden zelo dobro priložnost, da pokaže iskreno željo po sodelovanju z nami bodisi na področju energetske varnosti ali pri pripravi novega okvirnega zakona med Evropsko unijo in Rusijo ali na primer smernic za vedenje in namene Rusije glede približevanja STO. Res je, da je trenutno nekaj protislovnih drž: predsednik Medvedev in predsednik vlade Putin sta dala različne znake. Resnično upam, da bo Evropski uniji naslednji teden malo bolj jasna smer, ki jo namerava Rusija ubrati na poti proti STO. Seveda menim, da mora Evropska unija podpreti Rusijo pri njenem približevanju STO.
Gospe in gospodje, v preteklih letih je bilo pogosto rečeno, da bi bilo treba odnose med Evropsko unijo in Rusijo narediti bolj pragmatične, sama pa sem celo slišala ljudi, ki se sprašujejo naslednje: ali je Evropska komisija torej zavrgla človekove pravice, temeljne vrednote in demokracijo. Menim, da tega nikakor ne smemo storiti, kajti če bi, bi se popolnoma razvrednotili, prav tako pa Evropsko unijo kot celoto. Človekovih pravic ne omenjamo zato, da bi Rusijo preganjali, jo spravili v kot ali ji pridigali; pri sklicevanju na človekove pravice gre predvsem za to, da poskrbimo za ljudi, ki živijo v Rusiji; torej za zaščito navadnih državljanov.
Gospa predsednica, gospe in gospodje, letos ne praznujemo samo 20. obletnice padca zidu in mirne revolucije, ampak je bilo leto 1989 tudi leto smrti Andreja Saharova, ki je odigral pomembno vlogo v padcu totalitarnega sistema vzhodnega bloka. Andrej Saharov nam je zapustil tudi nasvet, da njegova država potrebuje razumevanje in pritisk - odločen pritisk. Vendar besede davlenie danes ne bi prevedel kot pritisk, ampak prej kot odločna podpora, torej odločna podpora na vseh področjih, na katerih se Rusija premika proti modernizaciji in kjer se začenjajo pojavljati znaki socialnega tržnega gospodarstva, demokracije in načelo pravne države.
Vendar pa partnerstvo, kot je danes povedal Václav Havel, zahteva od nas tudi to, da drug drugemu povemo vso resnico. Zato bi povedal naslednje: kjer se potvarja volitve, celo koncept usmerjene demokracije začenja ustvarjati cinizem, zato je spremljanje volitev izredno pomembno. Kjer se ubija kritične novinarje, umre tudi resnica. Z našim pristopom "sprememba skozi trgovino" ne napredujemo. Namesto tega moramo naše odnose z Rusijo utemeljiti na trdni podlagi vrednot.
Gospe in gospodje, ne morem si predstavljati, da bo predstavnikom EU na podlagi resolucije, ki jo je sestavil Evropski parlament, uspelo v Stockholmu doseči rezultate. Če ima ruska delegacija podobno priporočilo, je vrh obsojen na neuspeh. Si želimo, da bi pogajanja pripomogla k sodelovanju med EU in Rusijo? Seveda si. Rusijo se v dokumentu pogosto opisuje kot ključno partnerico EU. Vendar pa je skoraj vse izraženo v obliki zahtev in pogojev namesto v obliki predlogov. Odgovornost za uspeh podnebne konference v Københavnu se prelaga na Rusijo. Rusija je bila tista, ki je rešila Kjotski protokol, medtem ko ga ZDA niso hotele podpisati. Hkrati pa nerealna stališča, sprejeta v zvezi z Rusijo, vključujejo nalogo ureditve svobode medijev. Položaj vsekakor ni idealen. Obenem pa smo se, gospe in gospodje, v primeru Italije na zadnjem plenarnem zasedanju odločili, da je to notranja zadeva. Italija je država članica Unije. Kaj torej upamo, da bomo dosegli v Rusiji? Če naj bi bila Rusija pomembna partnerica, potem se moramo z njo tudi pogajati na tej osnovi.
Gospa predsednica, gospe in gospodje, vzdržal se bom glasovanja o tem predlogu resolucije, saj menim, da je nekoliko protisloven. V resoluciji se dejansko priznava, da se je gospodarsko sodelovanje med Rusijo in Evropo v zadnjih 10 letih občutno izboljšalo. Priznava se, da je Rusija okrepila odnose na področju energije, trgovine, vizumske liberalizacije, nadzora nad nezakonitim priseljevanjem, boja proti terorizmu, podnebnih sprememb in zunanje politike ter glede vprašanj, kot sta iransko jedrsko orožje in vzpostavljanje miru na Kavkazu in Bližnjem vzhodu.
Resnično je preteklo 20 let od padca berlinskega zidu, s čimer se je končala sovjetska komunistična diktatura. Največje žrtve te diktature so bili Madžari. Omeniti moram dve dodatni dejstvi. Najprej, obstoječe stanje se je lahko nadaljevalo desetletja, ker so tudi zahodne sile po drugi svetovni vojni hotele ohraniti ta položaj. Drugič, Sovjetska zveza se niti takrat ni enačila z Rusi, ki so prav tako trpeli zaradi komunistične diktature. Rusija je očitno naša zelo pomembna gospodarska in strateška partnerica.
Dogovor, ki so ga dosegle največje politične skupine v Evropskem parlamentu o skupnem in vsekakor zelo dobrem predlogu resolucije, je korak, ki ga zelo cenim. Vendar pa menim, da bi resolucija lahko bila še boljša, če bi vključili tretjo spremembo in poudarili pomen sodelovanja med EU in Rusijo na področju energije, hkrati pa pokazali podlago, na kateri naj bi temeljilo takšno sodelovanje. To pomeni, da bi moralo še posebno v času gospodarske in finančne krize to sodelovanje temeljiti na ohranjanju finančnih stroškov na najnižji ravni in da moramo navesti vse pogoje, povezane z oskrbo z energije.
Zadnja tema zadeva varnost. Povedati želim nekaj besed o predlogu moje politične skupine, skupine Evropske ljudske stranke (Krščanskih demokratov), za razpravo o vojaških vajah Rusije in Belorusije, katerih namen je bil odbiti morebitni napad zahodne Evrope, torej ozemlja držav, ki pripadajo Evropski uniji in Natu. Zelo sem obžaloval informacijo, da ta razprava ni našla svojega mesta na razporedu dela in ne bo tema razprave.
Na kratko bi izpostavil dve točki. Prva točka zadeva pristop Rusije k STO in iskreno prosim, tudi Svet in Komisijo, da se zagotovi čim več podpore. Seveda mora tudi Rusija odigrati svojo vlogo, vendar se oboji zanašamo na to in bi bilo za oboje dobro, če bi se ta razvoj premaknil v pravo smer. Da želi Rusija pristopiti k STO in ne samo skleniti carinske unije z Belorusijo in Kazahstanom, je korak v pravo smer.
Moja druga točka je iskrena prošnja, da ne pozabimo na razvoj sodelovanja na področju znanosti in raziskav ter na področju civilne družbe. Potrebujemo nov zagon za kulturno izmenjavo in izmenjavo mladih, ne samo v eno smer, kot je dejal gospod Gahler, temveč v obe smeri. Vsak mladostnik, ki bo sodeloval v tem, bo razvil razumevanje za druge in postal glasnik pozitivnejšega razvoja naših odnosov. Upam, da bomo obširneje razpravljali o teh skupnih interesih in da bodo ti vidiki postali pomembnejši.
Danes se hočemo končno počutiti varne v strukturi Evrope svobodnih narodov, zato ne smemo spregledati, da si Rusija prizadeva ponovno zgraditi svoj imperij in da se nikoli ni sprijaznila z njegovo izgubo. Zato je Rusija napadla Gruzijo. Zato izvaja tisto, kar je v vseh vidikih Anschluss Južne Osetije in Abhazije, grozi Ukrajini, se vmešava v protiraketni ščit na Poljskem in v Češki republiki in svoje energetske vire uporablja za izsiljevanje. Zato se v dejstvu, da je tik pred vrhom EU-Rusija država, ki trenutno predseduje Evropski uniji in gostuje vrh - torej Švedska - umaknila svoj ekološki veto na projekt Severni tok, skriva nekaj simboličnega in tudi zloveščega. Severni tok nima nobenega gospodarskega smisla, njegov edini cilj pa je v praksi odpraviti načelo energetske solidarnosti, ki naj bi bila eno izmed glavnih načel in idealov Lizbonske pogodbe.
(DA) Gospa predsednica, svoboda tiska v Rusiji obstaja samo kot fraza in ne v praksi. Kritične novinarje ustrahujejo, preganjajo in morijo. Rusija je na svetovni lestvici za svobodo tiska na 153. mestu - z drugimi besedami, svoboda tiska v Rusiji je zdaj slabša kot v Belorusiji, Sudanu in Zimbabveju. Bi morali to res nagraditi? Vendar pa se ne konča tu. Odprto je tudi vprašanje oskrbe s plinom evropskih državljanov. Letos ponovno doživljamo grožnje Rusije, da bo prekinila oskrbo s plinom, razbrati pa je, da se bomo morali na to v prihodnje pripraviti vsako zimo. Ali je res prav, da Rusijo nagradimo za to?
Našemu pristopu k naslednjemu vrhu EU-Rusija manjka poguma in iskrenosti, ki sta potrebna za resno obravnavanje temeljnih vprašanj, ki danes stojijo med EU in Rusijo. Če v EU ni iskrenosti, če samo nekaj dni po končni ratifikaciji Lizbonske pogodbe v Češki republiki besede o energetski solidarnosti nimajo nobenega pomena in se sprejemajo nadaljnji ukrepi za gradnjo severnega plinovoda; če v naših odnosih ne obravnavamo resno energetske listine ali Sarkozyjevega načrta ali nedavnih ruskih vojaških manevrov na vzhodni meji Poljske, ne bomo dosegli ničesar.
Obenem pa je Rusija nedvomno pomembna strateška partnerica za Evropo, in to ne samo v smislu oskrbe z energijo. Kmalu bomo videli, ali sta novi memorandum za preprečevanje energetske krize in evropski sistem za zgodnje opozarjanje vredna papirja, na katerem sta napisana - oziroma bomo to videli, ko bo prišlo do naslednjega plinskega spora. Dejstvo je, da naše odvisnosti od ruskega plina ni mogoče enostavno odpraviti, to situacijo pa bo komajda kaj spremenil projekt Nabucco. Naivno bi bilo verjeti, da Teheran ne bo mogel izvajati pritiska na Evropo.
(LT) Podpiram stališče gospoda Zalewskega, če sem natančen, spremembo št. 1, ki pozornost usmerja k dvema vprašanjema, ki sta ključnega pomena za Evropsko unijo. Prvič, ne odobravamo načina, na katerega tretja država domišljavo prezira in zavrača EU kot svojo enakovredno in spoštovano članico v zadevah zunanje energetske varnosti, ki so pomembne za Evropsko unijo. Drugič, ne odobravamo protievropske ločitvene črte, ki jo tretja država seveda izvaja v projektu plinovoda Severni tok. Upreti se moramo lobistični in včasih pokvarjeni delitvi Evrope ter ne smemo iskati opravičil za ošabnost Rusije v odnosu do nas, s čimer mislim Evropski parlament. Gazpromu - glavnemu družbeniku Severnega toka - ne moremo dovoliti, da bi popolnoma prezrl resolucijo našega Parlamenta o grožnjah, ki jih plinovod predstavlja za okolje.
Problem ni samo tragično ekološko stanje Baltskega morja, ampak tudi moralno stanje naše institucije. Ko smo lani glasovali, smo zahtevali, da se izvede presoja vpliva na okolje, ki je neodvisna in ni vnaprej kupljena, ter da se državam na obalah Baltskega morja zagotovi jamstvo, če bi prišlo do nesreče. Gazpromu se ni zdelo vredno niti odgovoriti Evropi. To je kot pljunek v obraz Parlamenta, zato ne moremo odgovoriti z "da, gospod, v veliko veselje nam je". Vesti se moramo dostojanstveno in spoštljivo, ne da bi manipulirali ali blokirali posebne razprave, ki jih načenjajo poslanci Evropskega parlamenta o problemih v zvezi z življenjem v Baltskem morju. Če se bomo prestrašeni strinjali s pobojem življa v Baltskem morju in z novo morsko mejo Moskva-Berlin, kjer bodo plovila ruske mornarice varovala plinovod, bomo pokopali našo svobodno prihodnost. Ko govorimo o energiji, pravzaprav izdajamo svojo prihodnost.
(DE) Gospa predsednica, Rusijo moramo vsekakor vzeti resno, kot je dejal gospod Kowal, še zlasti po podpisu Lizbonske pogodbe, v zvezi s katero je zanimivo, da je predsednik Václav Klaus, ki je dolgo zavračal podpis Pogodbe, zavzel še posebej nekritično stališče do Rusije. Resno jemanje Rusije pomeni razviti razumen odnos in pragmatičen gospodarski odnos z Rusijo, vendar pa to ne pomeni, da ne smemo biti kritični do političnih dogodkov v Rusiji, zlasti v zvezi z vprašanji človekovih pravic.
Z velikim obžalovanjem smo ugotovili, kaj se je zgodilo med zadnjimi volitvami, da stvari niso bile takšne, kot bi morale biti. Seveda smo še posebno zaskrbljeni zaradi napadov na borce za človekove pravice. Za te napade ne želim obtožiti ruske vlade. Hočem pa, in to zahtevamo tudi v tej resoluciji, ki je uravnotežena, da Rusija zaščito teh borcev za človekove pravice jemlje resno. To se ni zgodilo, vsaj ne v zadostni meri. V zvezi s tem se moramo osredotočiti bolj na predsednika Medvedeva kot na predsednika vlade Putina. Razlike morda niso velike, toda če je kateri izmed njiju zavzel dokaj ozaveščeno, pozitivno stališče, je to zagotovo predsednik Medvedev, pri tem pa mu moramo pomagati in ga podpreti.
Glede vprašanja energije: tudi tu moramo oblikovati miren, razumen odnos. Nič nimam proti Severnemu toku ali Južnemu toku, vendar pa glede oskrbe s plinom ne želim biti odvisen od kogar koli ali katere koli države. Zato sem se zelo zavzemam za plinovod Nabucco. Številnost, raznolikost - to sta ključna dejavnika v povezavi z oskrbo s plinom, pa če prihaja prek drugega plinovoda, kot je na primer Nabucco, ali prek pristanišč za UZP. To ni tako zato, ker gre za Rusijo, ampak ker Evropa ne bi smela biti odvisna od nikogar.
Danes je bil tukaj svečan dan; spomnili smo se padca berlinskega zidu. Nismo se pa spomnili, da je takrat nekako padel tudi pomemben zid v Rusiji, da se je v Rusiji začela tranzicija, ki traja še danes, in Rusija je danes boljša, kot je bila pred padcem berlinskega zidu, in včasih moramo to prijazno vzeti k znanju Včasih ji moramo to, temu pomembnemu partnerju, priznati in ne pustiti, da nas nosijo izključno emocije naše zgodovine.
Tudi gospa Malmström je to omenila in se ji zahvaljujem. Govorili ste, kot da bi se Evropska unija pripravljala na vrh s Švico. Govorili ste o trgovini, poslovni dejavnosti, podnebnih spremembah in povsem pozabili na pomembne zadeve, na tisto, kar je morda najpomembnejše za Evropsko unijo. Vam, nam in predvsem državljanom Ruske federacije želim, da bi EU pogosteje predstavila stališče, ki ga je danes zastavila gospa Malmström, kot pa tisto, ki ste ga predstavili vi.
V zvezi s tem moramo biti zelo jasni in menim, da tisti, ki so me kritizirali, na primer gospa Rosbach, verjetno niso poslušali mojega uvodnega govora, saj sem zelo jasno povedala, da smo zaskrbljeni zaradi dogodkov v zvezi s človekovimi pravicami v Rusiji. Rusija je pomembna soseda. Seveda imamo veliko nerešenih vprašanj in morda nihče med nami ne verjame, da bomo vsa rešili na vrhu v Stockholmu. Vendar pa se nam ponuja dragocena priložnost, da se sestanemo in pogovorimo.
Imamo skupna vprašanja, pri katerih se bomo morda nekoliko približali rešitvi. Tu je vprašanje Bližnjega vzhoda in Afganistana, trenutno pa je zelo pomemben podnebni vrh v Københavnu. Potem je tu še vprašanje finančne in gospodarske krize in naših skupnih zavez v zvezi s tem, prav tako pa naši odnosi v zvezi z energijo, pristop k STO in različna vprašanja, ki zadevajo zunanjo in varnostno politiko. Sodelovati moramo pri reševanju sporov v našem skupnem prostoru. Gre za opredelitev posebnih vprašanj, kjer bosta od sodelovanja imeli korist obe strani. To moramo storiti na korekten in spoštljiv način, ne da bi pri tem zavrgli svoje vrednote.
članica Komisije. - Gospa predsednica, Rusija je po eni strani strateška partnerica, po drugi pa tudi soseda, in glede na to, da je soseda, je zadeva bolj zapletena. Vendar pa menim, da je predvsem v času gospodarske negotovosti še pomembneje zagotoviti, da so odnosi med Evropo in Rusijo čim učinkovitejši, da bi našim državljanom in ruskim državljanom zagotovili varnost, stabilnost in blaginjo. Zato moramo podvojiti svoja prizadevanja, da bi našli skupno stališče o vprašanjih, kjer se naša mnenja razlikujejo - na primer v zvezi z vprašanji človekovih pravic ali vprašanji skupnega sosedstva -, vendar tudi zato, da pustimo odprta vrata za dialog in razpravo, ki spoštujeta naše razlike in tudi naše skupne zaveze. To je tako rekoč osnovna usmeritev.
Naj zdaj povem nekaj o bistvenih zadevah. Pristop Rusije k STO je in ostaja za nas ključni cilj. Čas je, da rešimo številna vprašanja, ki v tem trgovinskem odnosu ostajajo odprta. Nekatera izmed njih, kot na primer dajatve za prelete preko Pridnjestrske moldavske republike, so bila na našem dnevnem redu vrsto let. Omenjena so bila tudi na mnogih srečanjih na vrhu, ki sem se jih udeležila. Druga, kot predlagani odlok o omejitvi prevoza vsebnikov po cesti, so novejša, in osebno - in tudi vse službe Komisije - načnem ta vprašanja vsakič, ko se pogovarjamo z Rusijo. Pravkar smo imeli stalni partnerski svet, vendar pa bi ga seveda lahko imeli ponovno.
Druga točka, ki jo želim omeniti, je energija. Evropska unija in Rusija sta, kot sem povedala, tudi pomembni partnerici na področju energije. Odnos je soodvisen, kar obema stranema daje močno spodbudo, da svoje odnose v zvezi z energijo utemeljimo na predvidljivi in tudi trdni osnovi. Zato je zagotavljanje neovirane in neprekinjene energetske oskrbe Evropske unije, s čimer se preprečijo in premagajo izredne razmere, izjemno pomembno. To nameravamo doseči na primer z mehanizmom zgodnjega opozarjanja, na katerem delamo in kjer je pomembno, da sodelujemo z ministrstvom za energijo Ruske federacije. Razpravljali smo o tem vprašanju in upam, da se lahko premaknemo naprej.
Glede človekovih pravic moram povedati, da sem o njih govorila. O njih smo govorili na vsakem srečanju na vrhu. Povedala bi nekaj besed o smrtni kazni, saj ta seveda za nas v skladu z našo skupnostjo vrednot ni sprejemljiva. Da, ustavno sodišče v Rusiji trenutno razpravlja o tem vprašanju, vendar pa nam je bilo rečeno, da kaže, da bo sodišče odločilo, da Rusijo zavezuje njen podpis Protokola 6 Evropske konvencije o človekovih pravicah, zato najverjetneje ne bo uvedla smrtne kazni. Upajmo, da bo res tako.
Na začetku zime Evropi grozi plinska kriza, podobna tisti v začetku tega leta, ko je odvisnost od ruskega plina postala vse bolj očitna. Verjetno se bo scenarij lanske zime, na katerega je nedavno opozoril predsednik vlade Putin, ponovil tudi letos, ponovno na podlagi nesporazuma z Ukrajino. V tem okviru postane alternativa ruskemu plinu, projekt Nabucco, nujnost. Oskrba Evrope s plinom ne more biti odvisna od sporov med Rusijo in Ukrajino. Za vse organizacije EU postaja nujno, da dajo prednost projektu Nabucco, tako kot se je marca odločil tudi Evropski svet. EU mora glede projekta Nabucco govoriti v en glas. V interesu Rusije je, da ima dostop do kaspijskega plina, in odločen, enoten nastop Evrope bi Rusijo posadil za isto pogajalsko mizo. Ne ukvarjamo se s konkurenco med projekti. Ne govorimo o Severnem toku v primerjavi z Južnim tokom. Govorimo o skupnem interesu, da se zagotovi alternativni vir plina. Nenazadnje morajo evropske institucije odločno pozvati Rusijo in Ukrajino, naj ne dopustita, da bi ponos pod vplivom geopolitičnih ali volilnih interesov ogrožal varnost prebivalstva in gospodarstev EU.
v pisni obliki. - (HU) Ponovna pogajanja o Sporazumu o partnerstvu in sodelovanju med EU in Rusijo obema stranema ponuja dobro priložnost, da pregledata vprašanja, ki jasno opredeljujejo njune odnose. Po dogodkih zadnjih nekaj let ni slučaj, da dnevni red pogajanj odraža vse večjo vlogo energetske izmenjave. Sodeč po preteklosti ne moremo biti prepričani, da letos ne bo plinske krize, ki postaja reden dogodek. Direktiva EU o varnosti oskrbe s plinom, ki še ni bila sprejeta, žal ne bo vredna nič, če se bodo države članice EU ponovno znašle pred zaprtimi pipami. Prav zato si mora EU prizadevati, da osnovna načela energetske listine, ki jo mora Rusija še ratificirati, postanejo sestavni del novega sporazuma o sodelovanju. Trenutno sta vprašanje tranzita energije in vprašanje dostopa do trga polna protislovij. Dokler bo Rusija, ki izkorišča odprtost trga, še vedno vključena kot vlagateljica v večini držav članic EU, bo zahodnim podjetjem dosledno zapirala svoj trg. Energetska listina bi lahko rešila to protislovje. Pisna opredelitev tržnih načel bi lahko zagotovila dobro osnovo na pogajanjih o prihodnjih dolgoročnih pogodbah o oskrbi s plinom. Če ne bo uspelo vzpostaviti preglednih odnosov, bo v prihodnosti še vedno mogoče države članice izigrati eno proti drugi, ko bodo plačevale različne cene za oskrbo s plinom.
Ker namerava Evropski parlament letošnjo nagrado Saharov podeliti fundaciji Memorial in tudi eni izmed ustanoviteljev moskovske Helsinške skupine, gospe Ljudmili Mihajlovni Aleksejevi, moramo poudariti, da gre v Parlamentu in v Uniji za več kot le za sklepanje poslov in zagotavljanje, da do plina pridemo po najugodnejši ceni. Smo skupnost vrednot, tudi državljanskih svoboščin, demokracije, človekovih pravic in človekovega dostojanstva. Naslednji teden morajo naši evropski voditelji med srečanjem na vrhu govoriti še o čem kot samo o plinovodih in prosti trgovini. Ni še prišel čas, da bi pustili plamen ruske civilne družbe dogoreti. Hvala.
Za nas je zelo pomembno, da imamo dobre odnose in dobro partnerstvo z Rusijo. Sočasno potekajo prizadevanja za razvoj vzhodnega partnerstva, katerega cilj je spodbuditev odnosov EU z Belorusijo, Ukrajino, Moldavijo, Gruzijo, Azerbajdžanom in Armenijo. Kljub mnogim izjavam Evropske unije in Poljske o sodelovanju z Rusko federacijo sem zaskrbljen zaradi tega, ker je septembra na tisoče ruskih vojakov sodelovalo v vojaški vaji z imenom "Zahod 2009" v Belorusiji. Cilj te vaje je bil zatreti izmišljeni upor poljske etnične manjšine. Izvedba skupnih rusko-beloruskih vojaških vaj ob domnevi, da je agresor ena izmed držav članic Evropske unije, je izredno vznemirjajoča. Poleg tega me preseneča, da se Evropska komisija ali visoki predstavnik EU za skupno zunanjo in varnostno politiko ni odzval na to. Upam, da bo ta tema načeta na prihodnjem vrhu Evropska unija-Rusija, ki bo potekal 18. novembra v Stockholmu.
poročevalka. - (SL) Gospa predsedujoča, kolegice in kolegi, spoštovani podpredsednik Evropske komisije g. Barrot in vsi navzoči. Evropski parlament odločno podpira ukinitev vizumskega režima za vse države Zahodnega Balkana. To je tudi naše glavno sporočilo, ki nas je vodilo med pripravo poročila. Ob tem bi se rada posebej zahvalila poročevalkam v senci, poslankam in poslancem, saj brez njih ne bi mogla doseči takšnega rezultata. Prav tako bi se rada zahvalila Svetu in Komisiji za skupno delo, ki bo gotovo dobra podlaga za prihodnje sodelovanje na tem področju, še posebej po uveljavitvi Lizbonske pogodbe, ko bo Parlament soodločal o vrsti postopkov.
Vizumski režim je predolgo izoliral državljane Zahodnega Balkana, ki imajo danes manj pravic, kot so jih imeli v časih nekdanje Jugoslavije do prostega potovanja. Mladi iz držav Zahodnega Balkana danes vedo o Evropi skoraj tako kot o Ameriki, z interneta in s televizije. Ker prihajam iz Slovenije, lahko spomnim, da je prav slovensko predsedstvo v začetku leta 2008, pet let po podpisu Solunske agende, ki prebivalcem Zahodnega Balkana zagotavlja jasno evropsko perspektivo, začelo proces liberalizacije vizumskega režima.
Z zadovoljstvom pozdravljam predlog Komisije za odpravo vizumov za Makedonijo, Srbijo in Črno goro in še posebej z zadovoljstvom pobudo Slovenije, ki so jo države članice odločno podprle, da državljani teh držav lahko začnejo svobodno potovati v države schengenskega območja z 19. decembrom. 1. januar 2010 bi predstavljal logistično težavo, saj mnogo državljanov teh držav prav v času novoletnih, božičnih počitnic potuje na obisk k sorodnikom, ki živijo v državah članicah.
Spoštovane kolegice in kolegi, odprava vizumov za tri države je zelo dober korak v pravo smer. Vseeno pa bi bilo treba državam, in to bi posebej rada opozorila, ki so bile izpuščene iz okvira oprostitve vizumov, dovoliti, da se temu pridružijo takoj, ko bo to mogoče, ko bodo za to pripravljene. Govorim seveda o Bosni in Hercegovini in Albaniji. Ne smemo dopustiti, da ostajajo še bolj izolirane, da bodo postale še bolj izolirane, ko bodo njihove sosede uživale možnost nemotenega potovanja v Evropsko unijo.
Seveda morajo biti za to pripravljene. Ne gre za nikakršno zniževanje kriterijev. Državljanom obeh držav želimo poslati jasno politično sporočilo. Čakamo vas, spodbuditi morate svoje vlade, da napravijo svoje naloge, mi pa bomo storili vse, da ne bo odlogov, ki bi jih povzročil proces odločanja v Evropski uniji. Lahko rečem, da je tak pristop dobil zelo široko podporo v dveh odborih, tako v zunanjepolitičnem odboru kot v mojem matičnem odboru za državljanske svoboščine, notranje zadeve in pravosodje.
Dodala bi še, da bom jutri po glasovanju prosila za besedo in predstavila še posebno politično izjavo, skupno izjavo Parlamenta in Sveta Evropske unije, ki odločno podpira odpravo vizumov za vse države Zahodnega Balkana. V njej, o kateri bomo jutri prav tako ločeno glasovali, pozdravljamo na eni strani datum odprave vizumov za Makedonijo, Srbijo in Črno goro z 19. decembrom, obenem pa Evropsko komisijo pozivamo k čimprejšnji pripravi predloga za odpravo vizumov tudi za Bosno in Hercegovino in Albanijo, ko bosta državi izpolnili pogoje. Sami pa se zavezujemo, da bomo predlog obravnavali po hitrem postopku. Želela bi, da bi bil jasen, še jasnejši datum odprave vizumov za Bosno in Hercegovino in Albanijo, vendar se zavedam zahtevnosti postopkov in upam, da je realistično mogoče pričakovati odpravo vizumov že poleti.
Razumem stališče Parlamenta. V tej zvezi bi želel potrditi močno zavezo Komisije, da bo natančno spremljala izpolnjevanje vseh v načrtu opredeljenih meril s strani zadevnih držav. Nekdanja jugoslovanska republika Makedonija je bila že pozitivno ocenjena; dialog s to državo se je torej zaključil. Oktobra sta Srbija in Črna gora sprejeli misije, ki jih je vodila Komisija v sodelovanju s strokovnjaki iz držav članic in v okviru katerih je bilo potrjeno, da so vsa merila iz zadevnih načrtov ustrezno izpolnjena.
Enako metodo bomo uporabili tudi za Albanijo ter Bosno in Hercegovino. Kljub precejšnjemu napredku v zadnjih nekaj mesecih Bosna in Albanija še nista uspeli zaključiti potrebnih reform, ki jih zahteva načrt, da bi postale upravičene do oprostitve vizumske obveznosti. Toda kot ste pravkar sami povedali, gospa Fajon, je dobra spodbuda zanju že to, da lahko slišita, da njihove sosede že imajo možnost odprave vizumske obveznosti, zato vam lahko potrdim, da bom osebno storil vse, kar je v moji moči, da bosta Albanija ter Bosna in Hercegovina čim prej deležni te oprostitve, kot si želite.
pripravljavka mnenja Odbora za zunanje zadeve. - Gospa predsednica, zaveza, ki ima podporo v poročilu gospe Fajon in ki jo podpira tudi predlagana izjava Sveta in Parlamenta, je daljnosežna. Njen cilj je omogočiti potovanje brez vizumov vsem ljudem z Zahodnega Balkana. To ni samo velikodušna in nesebična poteza. Je tudi preudarna in modra, saj bosta s tem omogočena spodbuda in napredek varnosti v najširšem pomenu te besede. Ljudje, ki so svobodni, ki lahko svobodno potujejo, se nagibajo k zavzemanju za mirne rešitve in so manjši plen vase zaprtega nacionalizma, ki predstavlja grožnjo varnosti.
Želela bi tudi izraziti upanje, da bo enako pot ubrala tudi vlada Združenega kraljestva, ki v trenutno odločitev o schengenskem območju EU ni vključeno, ker seveda ni član. Kot britanska poslanka Evropskega parlamenta vedno čutim določeno mero shizofrenije, ko sodelujem pri teh zadevah v zvezi s schengenskim projektom, vendar pa je očitno, da bi bilo tako za Evropsko unijo kot za regijo Zahodnega Balkana zelo dobro, če bi Združeno kraljestvo čim prej ravnalo enako.
Razumemo prošnje ljudi iz Bosne in Hercegovine ter Albanije - mlado generacijo, ki je zaprta in izključena in ki se počuti kot v zaporu. Njim pravimo: "Smo na vaši strani; pripravljeni smo, ko boste vi pripravljeni". Žalostno je, da so zaradi počasnega ukrepanja organov oblasti Albanije ter Bosne in Hercegovine ostali zadaj. Odgovornost za vse zamude je na strani teh organov. Pozivamo jih, naj čim prej izpolnijo merila. Vemo, da jim Komisija pomaga v tem procesu.
Kot je zelo pravilno dejala gospa Ludford, obstajajo globoki praktični pomisleki glede tega, zakaj nam je to pomembno in zakaj to ni zgolj reaktiven ukrep. Zato bi se želel v imenu Skupine socialistov in demokratov zahvaliti poročevalki, gospe Fajon, za skrbno in vestno delo, ki ga je opravila, da bi Evropsko unijo usmerila proti temu končnemu cilju odprave vizumskega režima za vse države Zahodnega Balkana. To je bilo narejeno v sodelovanju s poročevalci v senci ter Komisijo in Svetom, kar si zasluži pohvalo.
v imenu skupine Verts/ALE. - (DE) Gospa predsednica, najprej bi se želela pridružiti predhodnemu govorniku in v imenu Odbora za zunanje zadeve ter Odbora za državljanske svoboščine, pravosodje in notranje zadeve izraziti iskreno zahvalo poročevalki, gospe Fajon, in pripravljavki mnenja, gospe Ludford, ter poročevalcem v senci. Uspeli smo podati predlog, ki od Komisije in Sveta zahteva, da oblikujeta celovit sveženj za vse ljudi na celotnem Zahodnem Balkanu, ne da bi pri tem kogar koli izključevali. Močno upam - in v tem smislu se obračam na gospoda komisarja Barrota - da lahko prepričate Svet, da mora liberalizacija vizumskega režima vključevati tudi Kosovo, da se bo dialog zdaj začel in da bo ta cilj najpozneje do sredine naslednjega leta dosežen tudi v primeru Bosne in Albanije. Sama si želim, da bi se to zgodilo prej.
(DE) Gospa predsednica, gospe in gospodje, pred dvajsetimi leti so moji sonarodnjaki iz Vzhodne Nemčije lahko začeli svobodno potovati. Dve leti kasneje je Slobodan Milošević samovoljno ogrozil in nato odrekel svobodo potovanja najprej Srbom, potem pa vsem drugim državam v regiji. Kolikokrat po letu 2000 smo v tem Parlamentu, v izjavah in javnih razpravah, izrazili željo po svobodnem potovanju - potovanju brez vizumov - za vse države jugovzhodne Evrope. Vemo, da EU tega ne more doseči sama, saj se morajo s tem strinjati nacionalne vlade. Premagati moramo strahove naših prebivalcev. Zločinci so povsod - oni vizumov ne potrebujejo! Meje prečkajo brez njih. Zato to ni nekaj, kar bi nas moralo skrbeti.
Gre za mlado generacijo, ki se lahko s pomočjo potovanj brez vizumov končno odpravi kamor koli. Zato smo zelo zadovoljni, da bodo državljani Makedonije, Črne gore in Srbije končno lahko začeli spet svobodno potovati. Kako čudovito! Malce smo žalostni, ker se jim zaenkrat še ne morejo pridružiti Albanija, Bosna in Hercegovina ter Kosovo, vendar pa pričakujemo, da bo Komisija decembra potrdila ogromen napredek, ki ga je dosegla Albanija, in da bo spoznala, da je tudi Bosna in Hercegovina ustvarila določene izboljšave. Na žalost so v Bosni in Hercegovini še vedno politiki, ki jih interesi njihovih državljanov ne skrbijo preveč, saj so zadovoljni, ko vedo, da sami seveda lahko potujejo brez vizumov. Zato mislim, da moramo do naslednjega poletja zagotoviti, da bo to mogoče. Upam, da nam bo gospod Barrot pri tem pomagal. Vendar ne smemo pozabiti Kosova. Ta ne sme ostati zadnja črna pika. Kosovu smo dolžni pomagati pri izpolnjevanju meril. Tega ne more storiti samo. Potovanje brez vizumov je veliko človekoljubno dejanje. Vesela sem, da smo vsi v položaju, da lahko to omogočimo. Hvala za to priložnost, gospod Barrot.
Zahodni Balkan je nedolgo tega prestal skrajno travmatično obdobje vojne, ki je ogromnemu številu ljudi povzročila neizmerno trpljenje. Da bi to presegli, je treba v procesu evropskega povezovanja doseči napredek. Pomemben korak pri tem je potovanje brez vizumov. Nekaj ljudi je omenilo priložnost, ki jo bodo s tem dobili mladi ljudje, ki bodo lahko vzpostavili neposreden stik in pridobili izkušnje iz prve roke, obenem pa dobili tudi priložnost za okrepitev moči demokratičnih sil. Ne gre samo za pošiljanje sporočila o zaupanju in potovanju brez vizumov. Približevanje Zahodnega Balkana Evropski uniji lahko prinese koristi tudi Evropi z vidika varnostne in gospodarske politike. Vendar pa je pomembno, da v tej regiji ne ustvarjamo novih ločevanj, temveč da zagotovimo, da bo vsaka država lahko čim prej vključena v načrt potovanja brez vizumov.
(SL) Ukinitev viz prebivalcem Zahodnega Balkana za potovanje v Evropsko unijo ima ob tehnični dimenziji tudi izrazit političen naboj in pomen. Danes smo upravičeno proslavili 20-letnico padca berlinskega zidu in realnega socializma v našem Parlamentu. V Skopju, Podgorici in Beogradu pa bodo za letošnji božič in novo leto končno proslavili padec skoraj dvajsetletnega vizumskega zidu, ki jih je ločeval od nas v Evropski uniji.
Makedoncem, Črnogorcem in Srbom pa se morajo pridružiti čim prej v letu 2010 tudi Bosanci in Hercegovci, Albanci ter Kosovarji. Šele to bo omogočilo novim generacijam v teh državah, da končno vidijo in okusijo zunanji svet, navežejo stike z ostalimi Evropejci, prispevajo k razvoju evropskih vrednot doma in usposobijo svoje nacije za polnopravno članstvo v naši skupni evropski zgodbi - Evropski uniji.
Zato je treba ta predlog pozdraviti. Vendar pa ne smemo pozabiti, da je vprašanje omogočanja potovanja brez vizumov le deloma tehnično vprašanje in da je obenem zelo jasno politično vprašanje. In zato je tudi pomembno. Podpiram tudi sprejetje skupne izjave, kajti ta pošilja jasno sporočilo, da so evropske institucije razumele svojo odgovornost. Ta odgovornost pa obenem pomeni tudi ukrepanje. Predvsem pomeni ukrepanje tistih držav, ki niso uspele izpolniti pogoje za potovanje brez vizumov, da čim prej izpolnijo te zahteve, seveda pa tudi ukrepanje Evropske komisije, kajti brez njene pomoči bi se ta proces še zavlekel.
(DE) Gospa predsednica, mislim, da smo v zvezi z balkanskimi državami na pravi poti. Z vizumskimi olajšavami smo vzpostavili tesnejši stik, to pa bo pomagalo tudi ustvariti stabilnost, čeprav je to tudi znak našega priznavanja že opravljenih prizadevanj. Vendar pa menim tudi, da je za nas dobro, da ohranimo jasen sklop pravil in da se zahteve, ki se nanašajo na ta pravila, tudi izpolnijo. V tem smislu bi se posebej zahvalil gospe Corazzi Bildt za njena prizadevanja.
Vendar pa bi obenem želel pograjati dejstvo, da to poročilo v svoji končni obliki ne vsebuje nobenega sklicevanja na državo, ki je vključena v vzhodno partnerstvo. Mislim, da bi se moralo navezovati na Moldavijo, četudi zgolj simbolično. Govorimo o Moldaviji, državi, ki je ustvarila precejšen napredek na političnem področju. Mislim, da je vzhodna meja, meja med Romunijo in Moldavijo, najtrši zid, kar ga poznamo v Evropi. Zato menim, da moramo to dejstvo ostro obsoditi.
Ob moji zahvali vsem govornikom in predvsem poročevalki, gospe Fajon, bi preprosto želel povedati, gospa predsednica, da smo od trenutka, ko so bile odločitve v zvezi z Nekdanjo jugoslovansko republiko Makedonijo, Črno goro in Srbijo v glavnem sprejete, nudili nenehno pomoč tudi Albaniji, ki sem jo osebno obiskal, ter Bosni in Hercegovini, da bi jim pomagali pri ustvarjanju napredka - in to bomo počeli še naprej.
v pisni obliki. - (HU) Gospod predsednik, gospod komisar, dovolite mi, da na začetku čestitam poročevalki in poročevalki v senci za pripravo sprejemljivega kompromisa o tem vprašanju. Vprašanje zagotovitve potovanja brez vizumov je samo deloma tehnično. Je tudi zelo jasno politično vprašanje. Potovanje brez vizumov temelji na medsebojnem zaupanju in zavezah. Zato poleg samega poročila podpiram tudi sprejetje skupne izjave, kajti ta pošilja jasno sporočilo, da so evropske institucije razumele svojo odgovornost.
Kot poslanka Evropskega parlamenta iz Madžarske bi želela še enkrat omeniti, da se z omogočanjem potovanj brez vizumov za Srbijo vzpostavlja neposrednejša povezava med Madžari, ki živijo v Vojvodini v Srbiji, in matično državo, seveda pa tudi z Evropo. Državljani, ki živijo na obeh straneh teh meja, govorijo isti jezik in ohranjajo tesne družinske in kulturne vezi, ne morejo najti dovolj besed, s katerimi bi lahko izrazili pomen tega, da lahko prečkajo meje brez ovir ali vizumov. Danes praznujemo 20. obletnico padca berlinskega zidu in rezanja bodeče žice. Zagotovitev prečkanja meja v primeru držav Zahodnega Balkana je le eden v vrsti dogodkov, ki so se pričeli pred 20 leti - kot da bi se rušil nov zid.
predlagateljica. - Gospod predsednik, prihajam iz Latvije, države, ki jo je finančna kriza hudo prizadela. Latviji bi brez finančne pomoči od zunaj grozil stečaj. To pomoč smo prejeli od EU in MDS. Vendar pa je bil predpogoj ta, da mora latvijska vlada zmanjšati proračunsko porabo. To je storila tako, da je znižala pokojnine za 10 %, pokojnine upokojencev, ki še vedno delajo, za 70 %, družinske prejemke in porodniška nadomestila za zaposlene starše za 10 %, znižala pa je tudi neobdavčene prage dohodnine.
Minilo je nekaj mesecev in prejeli smo kar nekaj poročil od NVO, sindikatov in državljanov o eni izmed štirih držav, ki so prejele precejšnje zneske pomoči, namenjene javnim financam: 6,5 milijarde EUR, 3,1 milijarde EUR, 2,2 milijarde EUR in 5 milijard EUR. V teh poročilih so navedene številke, kot so tiste, o katerih sta pravkar govorili moji kolegici poslanki: 40 % zmanjšanja v sektorju izobraževanja, 10 % zmanjšanja v pokojninskem sistemu, prepolovitev prispevkov za bolne itd.
Gospod predsednik, gospe in gospodje, problemi Latvije, Madžarske in Romunije, treh držav Evropske unije, ki trenutno prejemajo posojila v okviru aranžmaja pomoči za plačilne bilance, so problemi, ki jih ni ustvaril ne ta Parlament, ne Evropska komisija in ne Evropska unija. To so problemi, ki jih je ustvarila gospodarska kriza, pospešili pa so jih tudi slabo upravljanje in napačne politike političnih voditeljev v teh državah. To pravim zato, ker v isti regiji Evropske unije, kot je Latvija, v isti regiji Evropske unije, kot je Madžarska, in v isti regiji Evropske unije, kot je Romunija, obstajajo države, ki takšnih problemov nimajo in ki uspešneje rešujejo krizo, pri čemer imajo podporo, ki prihaja iz evropskega proračuna prek strukturnih skladov in Kohezijskega sklada, poleg tega pa tudi zaščito, ki jim jo omogoča članstvo v Evropski uniji in prihodnje članstvo v evroobmočju, zato ni nobene potrebe, da bi prosile za pomoč v okviru aranžmaja pomoči za plačilne bilance.
Kako jim pomagamo? Tako, da jim posojamo denar, nihče pa ne daje posojil brez pogojev; kaj takega nam nista odobrila ne Parlament ne Svet. Posojamo na podlagi določenih pogojev in od teh držav zahtevamo, da izpolnijo nekatere pogoje, ki so strogi, kajti njihove razmere so izredno težke, vendar jim sporočamo: "ne sprejemajte zmanjšanj, da bi lahko sofinancirali strukturni sklad in Kohezijski sklad; ne sprejemajte nazadujočih ukrepov; ne sprejemajte zmanjšanj, ki škodijo najšibkejšim". Včasih smo uspešni, včasih pa žal ne, saj ta zadeva ni v naših, temveč v njihovih rokah.
Kar pa počnemo je, da vlade in parlamente teh držav opozarjamo, prvič, na njihovo dolžnost, da izvlečejo svojo državo iz krize, ki drugih držav ni prizadela v tako hudem obsegu; in drugič, da obstajajo ukrepi, ki jih ni mogoče sprejeti, in da nismo pripravljeni posoditi denar za ukrepe, ki presegajo tisto, kar je zares potrebno za prilagoditev javnih financ in vrnitev teh držav v položaj, v katerem bodo lahko obravnavale svojo prihodnost, ne da bi jim bilo treba Evropsko unijo prositi za posojilo.
Gospod predsednik, gospod komisar, zelo jasno se boste spomnili, da smo, ko smo 24. aprila - kot je poudaril tudi moj kolega, gospod Cercas - podprli, potrdili in ratificirali povečanje aranžmaja pomoči za plačilne bilance, to storili pod dvema pogojema: prvič, da se ta pomoč ponudi pod ustreznimi pogoji, predvsem kadar gre za socialno pomoč, in drugič, da to poteka pregledno, tako da bi bilo Parlamentu jasno, na podlagi kakšnih pogojev so bili sklenjeni takšni sporazumi z zadevnimi državami članicami. Zato sem prepričana, da je nocojšnja razprava pravična, koristna in demokratična in da mora zagotoviti dokaze o učinkovitem ukrepanju.
Vendar pa si ne želim, da bi ponovili napake iz preteklosti, predvsem ne tistih, ki smo jih lahko pripisali MDS, ki je pred približno 10 leti uporabljal enačbe, na podlagi katerih so se stvari na koncu dejansko poslabšale. Poleg tega se nikakor ne strinjam s svojim kolegom poslancem, gospodom Gauzèsom, ki predlaga, naj ne izvajamo dlakocepskih preverjanj, temveč naj počakamo na naslednjo prošnjo in šele takrat preučimo kakovost porabe pomoči. Ne! Pogoje lahko opredelimo takoj, ko se pomoč nameni, in mislim, da je Evropa zato, ker na številnih področjih ni preverjala pogojev za pomoč, plačala dovolj visoko ceno, da bi v tem primeru zatisnila oči.
Sama sem vedno previdna pri določanju prevelikega števila pogojev prejemnikom pomoči in pretirani birokraciji, to pa velja tako za države članice kot za MSP in posameznike. Toda če bo to določanje pogojev prispevalo k uresničitvi osrednjega načela EU, kot je socialna vključenost, potem je to prav zares potrebno. Ne moremo se zavzemati za proces socialne vključenosti in sestavljati na kupe dokumentov, ki opisujejo, kako to doseči, če obenem ne zagotavljamo, da je ta proces vključen v naše pobude.
Zato moramo po našem mnenju spremeniti merila tega izpolnjevanja pogojev in reči, da je evropska javna sredstva ali sredstva MDS mogoče pogojevati, mogoče združiti z novim sistemom odobritev, in da bodo dodeljena v skladu z novimi merili, ki so usmerjena v novo razporeditev premoženja in ki slednjo spodbujajo, da bi se tako povečale plače, pokojnine in minimalne socialne zahteve ter ohranila visoka raven socialne zaščite in zagotovitev delovnih mest za vse. Na koncu je socialni napredek tisti, ki gre v korak z gospodarsko učinkovitostjo, in ne obratno.
(LV) Gospod predsednik, gospod komisar, Evropska komisija je pokazala jasno in sodelujoče razumevanje do tistih držav članic, ki jih je kriza spravila v finančne težave. Stabilnih, močnih sistemov socialne podpore ni mogoče ohraniti, če države članice nimajo močnega gospodarstva. Moji kolegi poslanci predlagajo omejitev pogojev za nudenje finančne pomoči, vendar menim, da je to načeloma nezaželeno. Namesto tega bi morali resno preučiti možnost razširitve pogojev, pod katerimi je mogoče pridobiti finančno pomoč, pri tem pa bi morali omogočiti, da bi se ta pomoč uporabila ne samo za okrepitev proračunov in finančnih sistemov držav, temveč tudi za razvoj gospodarstva.
Vlaganje v gospodarstvo je potrebno, da bi se dolgoročno zagotovil stabilen sistem socialne podpore. Uporaba sredstev finančne pomoči bi tako bila najboljši način za čimprejšnjo zagotovitev pomoči državam članicam, ki imajo finančne težave. Izhod držav iz krize in njihova nadaljnja stabilizacija sta tesno povezani s politiko Evropske unije, ki se nanaša na te države. Samo usklajeno in učinkovito ukrepanje bo ustvarilo rezultate na ravni celotne EU. Finančna pomoč ni in ne more biti edini način, s pomočjo katerega lahko evropske države druga drugi pomagajo. Treba je najti večplastne rešitve, da bi se spodbudil gospodarski razvoj vseh držav članic Evropske unije.
(HU) Države, o katerih govorimo v tem primeru, so nove države članice Evropske unije, ki so po spremembi režima morale poskrbeti za tiste države, ki so zaradi spremembe režima veliko izgubile, postati bolj konkurenčne po prestrukturiranju gospodarstva na odprtem trgu in ustvariti ter zgraditi gospodarstvo z uravnoteženimi strukturami. Ljudje v teh državah imajo torej najmanjše rezerve. To pomeni, da jim je težko odplačati domač dolg zaradi visokega deleža javnega dolga v tuji valuti. Brezposelnost narašča zaradi gospodarskih problemov, do katerih prihaja enostransko, večajo pa se tudi socialni izdatki.
Zato je Evropski parlament Komisiji že večkrat postavljal vprašanja. Novembra 2008 je Evropski parlament pozval Komisijo, naj predstavi analizo učinkov ravnanja bank, ki so takrat prenesle svoje premoženje iz držav članic, ki so se nedavno pridružile EU. 24. aprila letos je Evropski parlament ponovil svojo prošnjo. Prosil je tudi za zadnje informacije o izjavah o nameri med Komisijo in državami članicami, ki prejemajo pomoč, v katerih so podrobno opredeljeni pogoji za pomoč. Kolikor vem, do zdaj ni bilo nobenega odgovora na te prošnje.
Države, ki so prejele finančno pomoč, imajo zagotovo veliko socialnih problemov, in lahko bi govorili o tem, kakšen način izpolnjevanja socialnih pogojev bi bilo mogoče vključiti v te sporazume o finančni pomoči. Če problem predstavimo na ta način, ne smemo pozabiti, da imajo te države sisteme zavarovanja in socialne pomoči, ki so prispevali k neravnovesju, zaradi katere je bila finančna pomoč za plačilne bilance potrebna. Zato moramo, če govorimo o izpolnjevanju socialnih pogojev, govoriti tudi o reformah, ki jih je treba opraviti v teh socialnih sektorjih, predvsem na področju pokojninskega sistema, da bi lahko dosegli srednjeročno in dolgoročno finančno vzdržnost, kar bo bistveno pomagalo pri reševanju problemov v teh državah.
Na tisoče ljudi v Evropi iz dneva v dan izgublja vir svojega vsakdanjega kruha in vsakdanjega kruha njihovih družin. Ali vlade držav članic sploh upoštevajo socialni dejavnik, ko prosijo za finančno pomoč? V to je mogoče podvomiti, če si ogledamo čedalje slabše razmere, v katerih mora živeti veliko ljudi, in naraščajočo brezposelnost v mnogih evropskih državah. Zato bi vas pozval, naj ne ostanemo brezbrižni ob potrebah navadnih ljudi, ki običajno najmočneje občutijo negativne vplive napak teh vlad.
Gospod predsednik, najprej bi želel povedati, da se v celoti strinjam s pogoji, ki jih je odobril Evropski parlament. In sicer Komisija počne naslednje: ko posoja denar tem trem državam članicam, ki koristijo aranžma pomoči za plačilne bilance, to počne tako, da vzame denar, ki ga posojajo trgi, in ga posodi pod popolnoma enakimi pogoji - pogoji, ki so za te države precej ugodnejši, kot bi jih lahko imele, če bi posojila jemala neposredno na trgu - hkrati pa določa še nekatere dodatne pogoje, da bi zagotovila, da bo ta denar odplačan, vendar pa pri tem upoštevamo štiri pogoje, ki ste jih omenili in ki jih je Parlament tudi sprejel. Z njimi se v celoti strinjamo.
Problem Latvije, ki je enak problemu, ki sta ga občutili Madžarska in Romunija, je v tem, da si mora pomagati s tem aranžmajem pomoči za plačilne bilance, saj posojil za financiranje svojih finančnih zahtev ne more dobiti na trgu. To je problem. Ne govorimo o programu za neko posebno dejavnost ali neke posebne programe; govorimo o državah, ki so se znašle v finančnih težavah. To je seveda deloma posledica krize, vendar pa so te težave zaradi slabega upravljanja v preteklosti veliko večje kot v drugih državah, kjer so bile razmere, objektivno rečeno, podobne.
Prosim, nikar ne krivite Komisije ali Evropskega parlamenta ali Sveta ministrov za slabo upravljanje nekaterih vlad nekaterih držav članic. To ni naša odgovornost; naša odgovornost je samo, da poskusimo pomagati pri reševanju finančnega problema. Ta finančni problem je deloma problem plačilnih bilanc, ki ima opraviti z zadolženostjo zasebnega sektorja, ki mora določene zneske refinancirati ali odplačati nekatere dolgove in ki se ne more samo financirati, da bi opravilo te transakcije; deloma, včasih, pa gre za potrebe javnega sektorja.
V primeru potreb javnega sektorja obstaja pri financiranju njegovega javnega dolga več možnosti za posebne pogoje in verjemite mi, da to tudi zahtevamo. Še predvčerajšnjim sem tukaj, v Bruslju, poskušal prepričati predstavnika vlade Latvije, naj poskrbi, da bodo ukrepi, ki naj bi bili vključeni v proračun za leto 2010, progresivnejši. Vendar, prosim, nikar ne zahtevajte od Komisije, da državo prisili k sprejetju davčne reforme, ki je ta država ne želi sprejeti, pa naj bo to dobro ali slabo, in vi to veste prav tako, kot jaz. Tega ne moremo.
Kaj torej lahko še storimo kot predstavniki evropskih državljanov? Naj dovolimo, da država postane nelikvidna? Naj ne plačamo njenih zunanjih obveznosti, bodisi da gre za javni ali zasebni dolg? Naj državo, ki se je znašla v finančnih problemih, prisilimo, da devalvira svojo valuto za 25 ali 30 %, zaradi česar bi še isti hip obubožale družine, podjetja in javni sektor, ki imajo dolgove v tuji valuti? Prepričan sem, da tega ne želite storiti, in enako velja zame. To so pogoji, v okviru katerih delamo.
Strinjam se z vašimi analizami: analizami gospoda De Rossa, analizami gospoda Cercasa, analizami gospe Berès, vseh vas; seveda se z njimi strinjam. Razmere v samih državah, kot sta Latvija ali Romunija, pa so trenutno precej bolj zapletene. Prosim, postavite se v položaj nekoga, ki mora ukrepati v imenu vseh vas, da bi se odločil, ali naj posodi denar državi, ki ne more dobiti posojila na trgih, kar večina držav članic lahko stori oziroma kar lahko stori večina industrializiranih držav. Takšno je stanje. To poskušamo rešiti in hkrati izpolniti štiri pogoje, ki ste jih opredelili vi in ki jih tudi sam podpiram.
v pisni obliki. - (PT) Svetovna finančna kriza ima močan, globalen učinek na pretok ljudi po svetu. V tem okviru se zahteva večje politično in socialno povezovanje z močnejšo in bolj združeno Evropo. Evropska unija mora zagotoviti zaščito vseh temeljnih pravic na svojem ozemlju, kajti v nasprotnem primeru ne more pridigati politike, ki je v praksi ne izvaja. Zato podpiram nov okvir solidarnosti v Evropski uniji, ki lahko vsakemu evropskemu državljanu zagotovi minimalne socialne pravice. Na primer, minimalni standardi se zahtevajo na področju zdravstva, izobraževanja ter državnih pokojnin in dodatkov, kar bi bilo treba zagotoviti na evropski ravni. Mislim, da je ključnega pomena, da vzpostavimo te minimalne standarde, saj ti spodbujajo večjo skladnost delovnih pogojev, kar ima regulativen učinek na pretok podjetij in delovne sile. Jasno je, da finančna pomoč EU na eni strani ne more biti podvržena politikam, ki so v izključni odgovornosti držav članic, na drugi strani pa teh istih politik ne more podvreči pogojem. To pa ne pomeni, da ni zahteve po boljšem političnem in socialnem usklajevanju. Ravno nasprotno, to povezovanje je ključnega pomena.
v pisni obliki. - (RO) Finančna kriza je nekatere države članice prisilila, da so zaprosile za pomoč EU (Uredba Sveta št. 332/2002(1) z dne 18. februarja 2002) in mednarodno skupnost (Mednarodni denarni sklad). Ta pomoč mora biti usmerjena tako v zagotovitev ustreznih pogojev za zagotovitev socialne zaščite in vključenosti ter v izvajanje okvira, ki spodbuja gospodarski razvoj in ustvarjanje novih delovnih mest. V obdobju od marca 2008 do maja 2009 je raven brezposelnosti v EU-27 dosegla 8,9 %, število brezposelnih pa je s 5,4 milijona naraslo na 21,5 milijona. Izguba službe je glavna skrb evropskih državljanov. Evropska unija in njene države članice morajo biti zmožne ohraniti obstoječa delovna mesta in ustvariti druga, nova delovna mesta. To je mogoče s pomočjo učinkovitih naložb v kmetijstvo, izobraževanje in zdravje, kakor tudi v prometno in energetsko infrastrukturo. Vsak evropski državljan, ki zgubi službo, predstavlja evropsko družino z nižjim prihodkom in posledično slabšo kakovost njihovega življenja. Vsako ustvarjeno delovno mesto predstavlja družino z dostojnim življenjem in kakovostno izobraževanje za mlajšo generacijo. Uspeh evropskega modela se meri s kakovostjo življenja 500 milijonov prebivalcev Evrope.
članica Komisije. - Gospod predsednik, vesela sem, da vas imam priložnost nagovoriti na plenarnem zasedanju glede predloga uredbe o označevanju izvora. To je predlog, ki ga je, kot se morda spomnijo spoštovani poslanci, Parlament močno podpiral vse odkar ga je sprejel kolegij decembra 2005. Še zlasti se spomnim vaše resolucije iz julija 2006 in pisne izjave iz septembra 2007. Prejšnji mesec sem imela priložnost o tem razpravljati v Strasbourgu s skupino poslancev Evropskega parlamenta, ki so poudarili potrebo po hitrem sprejetju te uredbe.
Naj dodam, da je označevanje izvora povsem v skladu z veljavnimi predpisi in načeli STO ter nekaj, kar obstaja skoraj povsod po svetu. Za uvoz v Združene države, Kanado, Kitajsko in Japonsko velja označevanje izvora države. Dejansko je večina izdelkov, ki jih lahko trenutno kupite v trgovinah v Evropski uniji, že opremljena z oznako države izvora, saj to zahteva večina pravnih sistemov. To seveda pomeni, da za veliko večino podjetij obveznost označevanja izdelkov, izvoženih v Evropsko unijo, ne bo povzročila dodatnih stroškov.
Kot je pravilno izpostavila komisarka, so naši glavni konkurenti in gospodarski partnerji že leta označevali izvor blaga, ki vstopi na njihovo ozemlje. Vendar Evropska unija kljub predlogu uredbe iz leta 2005, ki ga je podprla velika večina potrošnikov in civilne družbe, še vedno nima opredelitve, čeprav so bila v Parlamentu pogosto izražena pozitivna mnenja. Odsotnost uredbe o označbi izvora blaga spodkopava pravico državljanov in potrošnikov in preprečuje pravilno delovanje trga, ki mora imeti, da bi bil svoboden, skupna pravila.
Odbor 133 je v zadnjih dneh preučil zamisel zmanjšanja kategorij blaga, vključenih v uredbo, in podlago za priporočilo njegove uporabe v poskusnem obdobju. Komisarko sprašujemo: so te kompromisne predloge sprejele vsaj nekatere države članice? Se jih bo nadalje preučilo? Ali nameravate skupaj s Parlamentom in kot del postopka soodločanja še naprej podpirati predlog uredbe iz leta 2005? Kakšna jamstva in časovne razporede nudi Komisija ob koncu te zahtevne in zapoznele razprave? Nazadnje, komisarka, bi vas ob zahvali za vse, kar ste storili z veliko energije in odločnosti, vprašala, ali lahko potrdite, kar ste zapisali v svojem odgovoru na moje vprašanje 5. novembra 2009, namreč, da bo Komisija še naprej močno podpirala sprejetje predloga iz leta 2005 in še naprej upoštevala vse svoje zaveze?
Upali smo, da bo vaša pobuda, ki ste jo začeli pred nekaj tedni, da bi uvedli manjše spremembe za dosego kompromisa, močneje podprta, vključno znotraj Odbora 133. Med drugim obžalujemo, da so znotraj odbora mnoge države potrdile svoje nasprotovanje ali dvome, vključno z Združenim kraljestvom, ki je to storilo prek svojega predstavnika. Želimo vas le spomniti, da pri tej zahtevi ne gre za protekcionizem; industrije niso tiste, ki ne morejo več tekmovati na mednarodnem trgu, ki ga hočemo zaščititi, ampak potrošniki: pozornost hočemo pritegniti k zdravju, okolju in pristni vzajemnosti na svetovnem trgu, ki je danes primanjkuje. Ne gre samo za pomanjkanje v zvezi z najšibkejšimi osebami na svetu: ne, gre tudi za pomanjkanje v zvezi z Japonsko, Združenimi državami, Avstralijo, Kanado, Brazilijo, Indijo, glavnimi konkurenti Evropske unije, ki je dolžna v teh gospodarsko težkih časih braniti interes Skupnosti, ki se tudi skriva za to zahtevo.
Gospod predsednik, komisarka, gospe in gospodje, ob hkratnem sprejemanju mnenj, ki so jih izrazili poslanci, ki so govorili pred menoj, in tudi sprejemanju zahtev gospe Muscardini bi spomnil na podobo iz knjige Itala Calvina z naslovom Kozmokomične, v katerem je veliki pok opisan kot nerazločna masa materije, v kateri ni znano nič o komer koli ali o izvoru kogar koli. V nekem trenutku ženska reče, da bi lahko, če bi imela dovolj prostora, za prisotne naredila testenine in pico. To povzroči veliko navdušenje v masi materije: poči in želeni prostor se materializira kot svet, narejen iz razlik, ki predstavljajo današnje vesolje.
Menim, da na našem svetovnem trgu nazadujemo in se vračamo k nerazpoznavni masi blaga, katerega izvor in seveda značilnosti njegove proizvodnje se izmikajo potrošniku. Kot liberalci in demokrati smo zelo navezani na sistem in načelo svobodne trgovine, vendar tudi načelo preglednosti in sledljivosti blaga. Kot je že bilo povedano, ne gre toliko za vprašanje mednarodne trgovine kot za vprašanje varstva potrošnikov. Potrjujemo našo podporo predlogu iz leta 2005 in - ponavljam - podpiramo zahteve gospe Muscardini.
Za tiste države, ki so sklenile sporazum o prosti trgovini ali kakšen drug sporazum z EU, ne bi smelo biti nobenih izjem; za vse morajo veljati enaka pravila. Nekateri trdijo, da je označevanje drago, vendar pa so številni izdelki že označeni, zato bi morali biti dodatni stroški minimalni. To smo že doživeli pri podrobnejšem označevanju govedine v Evropi - sploh ni drago. Vendar pa mislim, da bi seznam lahko bil daljši. Zdi se, da se osredotoča predvsem na izdelke, ki se jih pogosto ponareja in kjer so zainteresirani vsi v industriji. Hkrati manjkajo mnogi pomembni potrošniški izdelki, zato menim, da je treba seznam razširiti.
(IT) Gospod predsednik, gospe in gospodje, na evropski ravni smo del industrijskega sistema, v katerem je dober sloves blaga v veliki meri odvisen od celovitosti proizvodnega sistema. Z ohranitvijo vsaj dela naše proizvodnje v Evropi, lahko našim potrošnikom resnično ponudimo kontrolirano, visoko kakovostno blago. V interesu vseh nas je, da s tem nadaljujemo in potrošnikom damo možnost, da v celoti vedo, kaj proizvajamo, in poznajo izvor proizvedenega blaga. Da bi dosegli ta cilj, potrebujemo nekaj enostavnega, vendar bistvenega: preglednost, koncept, ki poudarja pravila o označevanju izvora, ki jih je Parlament že potrdil leta 2006 in ki so, kot je prej omenila komisarka, še vedno v splošni uporabi na glavnih svetovnih trgih, kot so Združene države, Mehika in Kitajska.
Kljub temu označbe izvora "made in" nekatere države članice še vedno niso odobrile. Menimo, da morajo, če je izdelek proizveden na Kitajskem ali v kateri koli drugi neevropski državi, ne glede na njegovo kakovost - ki je pogosto visoka -, evropski potrošniki imeti možnost vedeti, kje je bil izdelek proizveden, da lahko odločitev sprejmejo na podlagi dejstev. Nekateri bi lahko potrebo po preglednosti razložili kot pretiran protekcionizem in menijo, da bi vse to lahko imelo za posledico povečanje stroškov za industrijo: zagotovo ne gre za to.
Vendar pa bi takšno besedilo predstavljalo ključno prednost ne samo za evropske potrošnike, ampak tudi za naše industrije. Z označevanjem države izvora določenih izdelkov, uvoženih iz tretjih držav, bi bili potrošniki v celoti obveščeni o značilnostih izdelkov, ki jih kupujejo. V tako občutljivih sektorjih, kot so oblačila, usnjeno blago in pohištvo, je vzpostavitev pogojev za potrošnika, da se odloča na podlagi dejstev, pomembno vprašanje za tista podjetja, ki so se odločila obdržati proizvodnjo v Evropi in s tem ohraniti evropsko znanje in evropska delovna mesta.
Medtem ko globalizacija ustvarja pogoje, v katerih lahko vsakdo proizvaja, besno gnanje za dobičkom pomeni, da se nenehno kršijo pravice delavcev in prebivalstva ter uničuje njihovo okolje. Ponarejanje, ki je včasih skrbelo samo luksuzne znamke, je zdaj prizadelo sektorje, ki so si tako različni kot farmacevtski, avtomobilski in aeronavtični sektorji, v ozadju je vedno dobiček, varnost potrošnikov pa se hudo ogroža. Sočasno izginja na deset tisoče delovnih mest.
Začnimo torej s prvim, ki se venomer ponavlja, namreč da si potrošniki to želijo, tu pa zagovorniki trdijo, da jih podpira internetno posvetovanje Komisije v zvezi s tem. Vendar pa pozabljajo omeniti, da je 96,7 % odzivov na posvetovanje prišlo iz ene same države, namreč Italije, kjer so industrija in organizirane posebne zainteresirane skupine gonilna sila tega vprašanja. Danes lahko vsak, ki to hoče, označi izvor svojega blaga, in verjemite mi, vsako konkurenčno podjetje, ki misli, da bi tako lahko pridobilo stranke, to že dela, torej ni potrebno.
Na italijanskih državnih televizijskih kanalih so pogosto na programu raziskovalni dokumentarni filmi, ki prikazujejo, kako v državah, zelo oddaljenih od Evrope - tudi kulturno oddaljenih - proizvodnja temelji na uporabi blaga, ki povzroča veliko onesnaževanje, na metodah, ki onesnažujejo, strupenih topilih, z delovno silo, vključno z otroki, ki se jo izkorišča in je prisiljena delati v absurdnem delovnem času. Potrošnikom je treba dati možnost, da izbirajo in imajo jasno predstavo o tem, od kod prihaja določen izdelek. To je tisto, za kar prosimo. Menim, da je prišel čas, da sprejmemo, jasno in takoj, pravila, ki bodo potrošnikom dala možnost, da izbirajo na podlagi povsem jasnih in preglednih mehanizmov, in da jih sprejmemo odločno in precej hitreje kot doslej.
Če začnem s točkami gospe Muscardini - z občutkom, da se to vleče že nekaj časa. Odkar sem komisarka, sem zelo dosledna glede razpravljanja z državami članicami o vprašanjih, zaradi katerih so najbolj zaskrbljene, in sem se poskušala odzvati, ko sem opazila pomembno vprašanje. Toda kot so povedali drugi poslanci, je resničnost političnega življenja takšna, da moram vsak predlog spraviti skozi Svet. To pomeni, da je treba - ko je jasno, da glede določene zamisli ni velike večine - ponovno razmisliti o tem, kaj bi lahko bila tista razlika med tem, da nečesa ne spravim skozi, saj obstajajo trdna stališča, in uspehom.
Številni spoštovani poslanci so načeli posebna vprašanja o potrošnikih in priložnosti, ki bi jo dali preglednost in jasnost - potrošniki bi dobili informacije. Mislim, da je bil citiran tudi Adam Smith. Če naj imamo svobodno trgovino v svetu, je pomembno potrošnikom dati jasnost in preglednost, da se odločajo tako, kot je primerno za svobodno trgovino. Ti koncepti gredo z roko v roki in s tem se strinjam. Zato menim, da so tisti spoštovani poslanci, ki so načeli to vprašanje, segli v središče tega, kar poskuša predlog narediti.
Ne gre za protekcionizem. To se dogaja povsod po svetu. Za večino držav, iz katerih kupimo vrste proizvodov, ki smo jih dali na seznam, že vemo, od kod prihajajo. Ker sem tudi sama potrošnica, se mi zdi pomembno vedeti, kje je bil izdelek narejen. Menim, da je za potrošnike to pomemben del načina vplivanja na trg. Priložnost, da povemo, da bomo zagotovili preglednost, se mi zdi zelo pomembna. Ne smemo se bati, če se bojimo, potem je nekaj narobe. Bistvo odprtosti in proste trgovine ter preglednosti je, da se s tem soočimo in to ustrezno obravnavamo.
Menim, da je prav, da se posvetim pomislekom, ki so bili izraženi v zvezi s tem, ali smo dovolj ambiciozni. Gospod Arif je rekel, da tega ne smemo razvodeneti. Seveda - vendar pa ne poskušam stvari omiliti, poskušam samo biti realna. Če bom na koncu imela predlog, ki ga enostavno ne morem spraviti skozi Svet, menim, da sem dolžna zadevo še enkrat preučiti in vprašati, ali obstajajo stvari, ki jih lahko storimo, ne da omilimo, ampak da priznamo upravičene pomisleke in preučimo, ali lahko predlog spravimo skozi, morda kot pilotni model ali ožji model, da bi preverili, ali je to, kar pravim, res, in da bi, upam, to kasneje razširili, ker smo končno razumeli, kaj si prizadevamo storiti.
Preučujemo tudi vsa vprašanja v zvezi z Euromedom. To je del razprave, kot veste, ki trenutno poteka. Vprašanje, kaj si prizadevamo storiti, razumem tudi v smislu zaščite delovnih mest. Spoštovani poslanci vedo, da sem veliko storila v zvezi z razliko med protekcionizmom in podporo industriji, podporo delovnim mestom in potrošnikom in tako dalje. Jasno moramo povedati, da pri trgovini ne gre za ignoriranje vsega tega. Gredo z roko v roki.
Gospod Fjellner, posvetiti se moram vaši točki, saj ste to, kar počnem, opisali kot neprimerno ukrepanje. Nisem povsem prepričana, kako parlamentarno je v Evropskem parlamentu za nekoga reči, da se vede neprimerno, toda naj vam zagotovim, da tega nikakor ne počnem. Ne gre za kakršno koli povezavo s čemer koli. Kar sem poskušala storiti, ko sem razpravljala z državami članicami o vseh teh vidikih trgovine, je bilo pridobiti informacije bodisi z delom, ki ga opravljam - in predvsem v pogovorih z malimi podjetji po Evropi, kjer se mi zdi pomembno, da imajo prave priložnosti, da bi jih več kot 3 % začelo trgovati tudi zunaj mej Evropske unije -, o stvareh, ki so preložene - ki jih torej še nismo uspeli rešiti - ali o katerih imajo države posebno močna stališča.
Ena izmed posledic liberalizacije svetovne trgovine je huda izguba delovnih mest in slabšanje socialnih razmer v številnih regijah in državah, vključno s Portugalsko, ki so bolj odvisne od določenih proizvodnih sektorjev, kot je na primer sektor tekstila in oblačil. V trenutnih razmerah hude gospodarske in socialne krize ta situacija zahteva drugačen pristop. Sprejetje pravil o označevanju izvora bi lahko pripomoglo k dvigu profila proizvodnje v različnih državah članicah. Vendar pa se zahteva veliko več. Zaščititi moramo proizvodne sektorje s svežnjem širših in učinkovitejših ukrepov, ki vključujejo: izvajanje varovalnih in zaščitnih mehanizmov proti agresivnemu izvozu, dajanje prednosti lokalni proizvodnji, opustitev modela, ki temelji na nizkem plačilu, nizkih kvalifikacijah in negotovosti delovnih mest, pripravo javnih instrumentov za nadzor proizvodnje in urejanje trgov, da bi podprli načelo neodvisne in zanesljive preskrbe s hrano, ter učinkovit boj proti selitvi podjetij. Naslednja zahteva je obramba pravice vsake države do trajnostne proizvodnje. To moramo storiti v imenu nove gospodarske, socialne, energetske in okoljske racionalnosti, ki jo neoliberalni model ne samo ne zagotavlja, ampak jo pravzaprav onemogoča.
V zvezi s temi prehodnimi pravili moja skupina meni, da si bomo morali vsi dodatno prizadevati, vendar bo imel zlasti prihodnji predsednik Sveta zelo pomembno vlogo, predvsem pri ohranjanju sedanjega "prijateljskega sporazuma". Možno je, da bo Svet zamikalo, da bi skušal ravnati tako, da bi pri zelo nujnih proračunskih zadevah, kot je Evropska služba za zunanjepolitično delovanje, dal prednost sebi, vendar bodo tri institucije očitno v enakovrednem položaju in Parlament bo imel veliko čuta za odgovornost.
Gospod predsednik, Lizbonska pogodba bo prinesla velike spremembe, zlasti na proračunskem področju. Kakor so poudarili že mnogi, je najpomembnejša sprememba to, da bo odpravljena razlika med področjema obveznih in neobveznih odhodkov. Evropski parlament bo imel zato pristojnost soodločanja o celotnem proračunu in imeli bomo nov, poenostavljen proračunski postopek. Pogodba je zdaj pripravljena in potrjena, vendar to ne pomeni, da lahko takoj preidemo na novi postopek.
v imenu skupine ALDE. - (DA) Gospod predsednik, tudi jaz bi rada na začetku povedala, kako zadovoljna sem, da imamo zdaj Lizbonsko pogodbo, pogodbo, ki bo seveda dala Parlamentu več pristojnosti nad proračunom in spremenila način, kako sprejemamo letni proračun EU. Smo v prehodni fazi, v kateri se proračun za leto 2010 sprejema v skladu s staro pogodbo, izvrševanje proračuna pa se bo nadziralo in spremljalo v skladu z novo pogodbo. Vendar to rešujemo v praksi, začeli smo s poročilom gospoda Lamassoura in rada bi se mu zahvalila za to, da je tako hitro prevzel pobudo. Skupina zavezništva liberalcev in demokratov za Evropo v celoti podpira poročilo, ki nakazuje, kako naj obravnavamo spremembe proračuna in prerazporeditve ter druge stvari, ki so že bile omenjene.
Skupina Evropa svobode in demokracije je vložila številne spremembe, v katerih predlaga odpravo sprememb proračuna in prerazporeditev. Lahko vam povem, da bo skupina ALDE glasovala proti vsem predlogom skupine EFD. Strinjamo se z gospodom Lamassourom, da je treba število sprememb proračuna zmanjšati. Vendar se med letom dogajajo nepričakovane stvari in zato potrebujemo tak instrument. Poleg tega imajo tak instrument tudi nacionalni parlamenti. Spremembe je mogoče opraviti med letom. Seveda bo že samo naraščajoče število prošenj za denar iz Sklada za prilagoditev globalizaciji v povezavi z velikim številom odpovedi vzrok za številne spremembe proračuna. Tudi možnosti prerazporeditev med računi ne smemo odpraviti. Obstajajo zelo stroga pravila o tem, koliko lahko Komisija prerazporedi in kako je treba to narediti - tega ni mogoče narediti na enostaven način, pa naj si Komisija to še tako želi. Prej mora vprašati Parlament in Svet.
Gospod predsednik, komisar, v imenu Skupine Zelenih/Evropske svobodne zveze bi rada povedala, da jasno podpiramo mandat za predsednika Odbora za proračun Alaina Lamassoura. Prepričani smo, da bo zelo dobro in zelo samozavestno vodil pogajanja v prehodnem obdobju, v katerem trenutno smo. Vemo, da pri prehodu od veljavnosti Pogodbe iz Nice na Lizbonsko pogodbo - ki smo jo vsi pričakovali in ki jo potrebujemo, da bo Evropa postala bolj demokratična in preglednejša - potrebujemo jasna pravila.
Rada bi vas opomnila, da je v zvezi z novimi proračuni v naslednjih nekaj letih nujno potrebno, da države članice in Evropski parlament z resnično evropskim duhom skupaj oblikujejo evropski proračun. Šele potem bomo Evropsko unijo lahko usposobili za prihodnost. V zvezi s finančnimi predpisi, zlasti v zvezi s tem, kako se denar dejansko razdeljuje državam članicam in znotraj držav članic, bi vas rada opomnila tudi na to, da mora to seveda potekati na način, ki je zavarovan pred zlorabo. Ne sme biti nobenih škandalov ali goljufij, vendar je treba finančne predpise tudi poenostaviti in jih narediti preglednejše, tako da naši evropski programi ne bodo povzročali lokalnih težav, temveč bodo dejansko dosegli ljudi. Tako bi morali oblikovati našo evropsko proračunsko politiko v naslednjih nekaj letih.
Za priljubljene teme levice, kot sta podnebje in razvojna pomoč, se zapravljajo milijarde, medtem ko na Nizozemskem ljudje ne prejemajo oskrbe v domovih za ostarele, starostna meja za državno starostno pokojnino (AOW) se je povišala na 67 let, policija pa je prisiljena v krčenje proračuna. Gospod predsednik, ta parlament bi moral biti tu za državljane, namesto tega pa zgolj uresničuje svoje lastne politično korektne, potratne načrte in načrte svojih izbranih prijateljev.
Želimo uvesti prehodne postopkovne predpise, da bi zagotovili proračunski postopek. Menim, da je gospod Lamassoure, poročevalec in predsednik odbora, omenil in želi, da bi se izvajala načela, ki bodo trajala vsaj tako dolgo kot ravnokar omenjene začasne barake, ki se uporabljajo že 90 let. Izjemno pomembno je, da smo plačali visoko ceno za Lizbonsko pogodbo. Odrekli smo se določenim načelom in državljani ene države, Češke republike, bodo imeli manj koristi od človekovih pravic kot večina Evropejcev. Naša temeljna dolžnost je, da to pogodbo, ki smo jo tako drago plačali, izvajamo gladko, brez prehodov in učinkovito. Menim, da predlogi, k potrditvi izvajanja katerih zdaj poziva poročevalec, več kot ustrezno služijo temu namenu. Zato si moja skupina želi, da bi jih velika večina v Parlamentu sprejela brez vsakršnih sprememb.
Pravkar sem prišla v ta parlament in očitno nisem imela nobenih izkušenj z evropskim proračunom, vendar me iskreno povedano to, kar sem lahko prebrala o novih proračunskih določbah, ne navdaja s tem optimizmom. Postopek bo kompleksen in, glede na stopnjo soglasja ali bolj verjetno pomanjkanja soglasja med Parlamentom in Svetom, zapleten. Vendar tega ne bomo vedeli zagotovo, dokler nekaj proračunskih postopkov ne bo opravljenih v skladu z novimi pravili.
Že takoj zdaj pa vemo, kakšna je miselnost Sveta, in v zvezi s tem drži, da nisem preveč optimistična, ker lahko vidim, da se Svet skuša polastiti čim več moči, da bi lahko blokiral vse odločitve, ki nasprotujejo ortodoksni liniji. To pomeni, da želi biti sposoben blokirati vse odločitve, ki vodijo k temu, da bi se zapravil en sam evro več, kot je načrtovano, pa naj se zgodi kar koli. Če je tako, če Svet želi obdržati ves nadzor, menim, da dela veliko napako, ker potrebuje močan Parlament, s katerim lahko sodeluje.
(FI) Gospod predsednik, podpiram utemeljene predloge, ki jih je predložila moja kolegica gospa Andreasen. V tem poročilu pozdravljate obstoj Lizbonske pogodbe. To je vaša pravica, vendar kar se mene tiče, bom ponovno povedal, da me žalosti, ko vidim, da se tepta naša samostojnost. Zmagali ste, vendar bomo mi tu in bomo vaša slaba vest, ker uveljavitev Lizbonske pogodbe ni bila izpeljana na pravi način. Vprašanje samostojnosti bo vedno prisotno. V poročilu je omenjeno, da bo za uveljavitev te finančne ustave - tako je navedeno - potrebnih več sprememb zakonodaje. Torej ste priznali. Potemtakem gre za ustavo: finančno, politično in pravno. Imeli smo prav in naš boj za samostojnost se bo tu nadaljeval.
(DE) Gospod predsednik, gospe in gospodje, osebno in kot poročevalec za večletno finančno načrtovanje toplo pozdravljam poročilo predsednika našega odbora gospoda Lamassoura, saj gradi potrebne mostove, med drugim v smislu pravne varnosti, ki jih potrebujemo, dokler ne dosežemo dogovora o potrebni prilagoditvi medinstitucionalnega sporazuma in o nadaljnjih tehničnih postopkih, ki jih moramo urediti v skladu s pravnim redom Pogodbe. Rad bi jasno poudaril, da ta resolucija pojasnjuje tudi, da bo celoten sveženj za nas ostal nespremenjen za prihodnja pogajanja - od vprašanja prilagoditve medinstitucionalnega sporazuma do vprašanja, kako bomo vzajemno delovali s prihodnjo službo za zunanjepolitično delovanje, na primer v čisto proračunskem smislu.
Ob upoštevanju obstoječega sporazuma menim tudi, da je prav, da se zadevna ocena delovanja obstoječega medinstitucionalnega sporazuma - rekel bi tako tehnično kot z vidika proračunske politike - ustrezno vključi v ta postopek celotnega svežnja za izvajanje Lizbonske pogodbe. Poleg tega to ne pomeni samo vprašanja tehnike in postopkov, temveč tudi preučitev potrebnih prožnosti in možnosti odstopanja v proračunu, če res nameravamo izvajati Lizbonsko pogodbo na področju proračunske politike.
(CS) Gospod predsednik, na začetku bi se rad zahvalil gospodu Lamassouru za poročilo, ki ga je pripravil. Menim, da je ta dokument potreben in da je bil ustrezno hitro pripravljen. Vemo, da bo Lizbonska pogodba dejansko začela veljati decembra letos in vsekakor potrebujemo to poročilo. Rad bi se odzval na nekatere govore, v katerih je bila omenjena veljavnost Lizbonske pogodbe. Lizbonska pogodba je zdaj veljavna in nima smisla še naprej razpravljati o njej. Prav tako bi rad spregovoril o pripombi Lászla Surjána. V imenu Češke republike bi gospodu Surjánu rad obljubil, da bodo češki socialni demokrati naredili vse, da bo izjema, ki jo zahteva predsednik Klaus, preklicana v imenu Češke republike, saj menimo, da je nezaslišana.
(HU) Tudi Skupina Evropskih konzervativcev in reformistov z veseljem podpira prehodne postopkovne smernice o proračunskih zadevah, vendar s precej pomembnim dodatkom, da tudi mi ne želimo, da bi prehodne postopkovne smernice o proračunskih zadevah postale trajne. Po drugi strani menimo, da je prehod med dvema različnima sistemoma potreben, tako da je treba pripraviti prehodne postopkovne smernice. Ni nujno, da bo postopek zaradi tega izpostavljen nevarnosti odvečnih prerazporeditev. Pravzaprav moramo v prihodnje preprečiti razmere, ko se prerazporeditve opravljajo vsak teden in vsak mesec. Zato je treba v trajnih smernicah določiti, da takih prerazporeditev ni mogoče opraviti več kot dvakrat na leto, tako da bomo lahko ohranili enotnost, stabilnost in preglednost proračuna.
Rad bi se zahvalil vsem govornikom iz skupin, ki podpirajo glavne predloge poročila, in vsem skupinam zagotovil, da si bomo z Evropsko komisijo in Svetom še naprej prizadevali za uspešno končanje teh pogajanj v enakem ekipnem duhu. Menim, da nam je razprava pokazala, da je ta načela podprla zelo velika večina. Gospa Andreasen - ki je ni več tukaj - je vložila številne spremembe, ki jih ne moremo preučiti, ker se nam mudi.
Najprej naj čestitam poročevalcu za odlično delo, ki ga je končal v zelo kratkem času. Začetek veljavnosti Lizbonske pogodbe je pomemben korak pri združevanju Evropske unije, pri krepitvi njenih institucij in pri poglabljanju naše evropske identitete. Obenem Lizbonska pogodba uvaja pomembne spremembe postopka za odobritev proračuna Skupnosti. Ob upoštevanju posebnosti proračunskega postopka moramo zagotoviti odobritev prehodnih smernic na naslednjih srečanjih s Svetom, pred odobritvijo pravnih besedil, ki jih določa nova pogodba. Te prehodne določbe morajo zagotoviti enako obravnavanje institucij - zlasti Parlamenta - v skladu z novimi pristojnostmi, ki jih bo pridobil v skladu z novo pogodbo. Vendar mora biti poleg tega, da zagotovimo odobritev prehodnih določb, naša prednostna naloga tudi takojšen predlog in potem odobritev ureditve, ki vključuje večletni finančni okvir Evropske unije in finančno uredbo. Predloga Evropske komisije za obe besedili bi morala biti predložena v svežnju, ki bo predmet skupnih pogajanj s Svetom.
(ES) Gospod predsednik, glede poročila gospe Fajon bi v imenu španske delegacije Skupine Evropske ljudske stranke (Krščanskih demokratov) rad poudaril, da se kljub temu, da smo glasovali za poročilo, ne strinjamo z uvodno izjavo 2 a, dodano s spremembo 4, v kateri je navedeno, da bi Komisija morala "začeti dialog o vizumskem režimu s Kosovom, da bi se oblikoval časovni načrt za poenostavitev in liberalizacijo vizumskega režima, podoben načrtom za druge države Zahodnega Balkana".
Gospod predsednik, želela sem le povedati, da bi morali poudariti, da je skupna izjava resnično velik uspeh. V skupni izjavi smo dali močno politično sporočilo v podporo pospešitvi odobritve prostih vizumov za vse prebivalce Zahodnega Balkana. Takšen politični uspeh smo lahko dosegli po zaslugi odgovornega stališča skupine PPE, zaradi katerega se je proces obnovil in je spet na pravi poti na zanesljivi pravni podlagi v skladu s pogodbami. Izsiljena vstavitev politične izjave v zakonsko prilogo je bilo zgolj zavajajoča in je poslala napačno sporočilo, ki je prebivalcem regije vzbudilo lažna pričakovanja.
(DE) Gospod predsednik, rad bi govoril o poročilu gospe Paliadeli, predvsem ker menim, da mora evropski varuh človekovih pravic pravzaprav zastopati državljane Evropske unije. V zadnjem letu je varuh človekovih pravic storil nekaj, kar je povsem v nasprotju s to pristojnostjo, saj je pokleknil pred gospodarskimi interesi in se jim je dovolil izrabiti. Na Komisijo je naslovil vprašanje, v katerem se pritožuje, da je več držav prepovedalo divje živali v cirkusih. Menim, da to ni naloga varuha človekovih pravic. Delo varuha človekovih pravic ni, da varuje nekaj lastnikov cirkusov, ki še delajo z divjimi živalmi, in se ne postavi na stran velike večine ljudi, ki najverjetneje podpirajo to prepoved glede divjih živali in so povsem zadovoljni s cirkusi brez divjih živali.
(HU) V poročilu evropskega varuha človekovih pravic se ne odražajo izkušnje, ki sem jih imela jaz kot odvetnica za človekove pravice na Madžarskem. V poročilu ni omenjeno, da je jeseni leta 2006 policija po navodilih vlade ranila, zaprla in podvrgla lažnim kazenskim postopkom več sto mirnih pešcev in demonstrantov, ki so obeležili poseben dogodek. EU je molčala. Prav tako molči v zvezi z dejstvom, da od takrat policija redno in nezakonito preverja dokumente tistih, ki so demonstrirali za spremembo, ter jih snema z videokamerami, nezakonito nadleguje in jim pogosto samovoljno odvzame prostost.
Povezovanje je izvrsten ukrep za ohranjanje miru in ta ukrep se lahko uporabi za države Zahodnega Balkana. Pomembno je doseči napredek, ustvariti ugodnejše pogoje za poenostavitev vizumskega režima. Države imajo priložnost razviti tesnejše vezi s sosednjimi državami in Evropsko unijo. Liberalizacija vizumskega režima temelji na regionalni strategiji in evropski perspektivi brez diskriminacije katere koli države Zahodnega Balkana. Enaka merila, ki so bila določena v akcijskih načrtih za liberalizacijo vizumskega režima, bi morala veljati za vse zadevne države. Nerešeno pa ostaja vprašanje Kosova in Albanije. Kdaj bodo državljani teh dveh držav lahko izkoristili brezvizumski režim? Strinjam se, da je treba čim prej pripraviti akcijski načrt in da se morajo čim prej začeti nujni pogovori. Albanija in Bosna morata dohiteti Makedonijo, Črno goro in Srbijo. Vizumsko obveznost je treba ukiniti takoj, ko Albanija in Bosna izpolnita vse potrebne zahteve.
Pet držav Zahodnega Balkana se pogaja o tej liberalizaciji, vendar po poročilu Komisije kljub temu, da so vse dosegle znaten napredek, le tri od njih (Nekdanja jugoslovanska republika Makedonija, Črna gora in Srbija) izpolnjujejo pogoje za to, da se ta liberalizacija kmalu izvede, medtem ko se za Bosno in Hercegovino ter Albanijo šteje, da še nista pripravljeni. Strinjam se, da ne moremo ustvariti precedensa s tem, da znižamo dogovorjena merila. Pripravljeni smo pozdraviti Bosno in Hercegovino ter Albanijo, ko bosta pripravljeni izpolniti pogoje, ki so bili določeni.
Na splošno menim, da so odprave in poenostavitev vizumskih pravil pozitivni ukrepi za sobivanje prebivalcev in izboljšanje sodelovanja med državami. Zlasti za Zahodni Balkan je pomembno, da se vsem državam regije zagotovi takšna perspektiva. Zato toplo pozdravljam dejstvo, da se Bosna in Hercegovina ter Albanija vključita v te ureditve. Vendar odprava vizumskega režima za nekatere ne sme biti na škodo drugih državljanov Zahodnega Balkana. Tako bi bilo, če bi samo bosanski Srbi in bosanski Hrvati lahko uživali odpravo vizumske obveznosti, medtem ko bosanski muslimani tega ne bi mogli. Podpiram tudi srednjeročne rešitve za Kosovo. Pri tem bi poudarila, da je Kosovo sestavni del Srbije in po mednarodnem pravu nima nobenega statusa. Vendar nas to ne razrešuje obveznosti, da preučimo, kako naj se ta država in njeni državljani obravnavajo v prihodnje.
Glasovala sem za poročilo gospe Fajon o liberalizaciji vizumskega režima za Zahodni Balkan, ker ima Evropski parlament odgovornost, da vsem državam Zahodnega Balkana odločno sporoči, da jih podpiramo pri njihovih prizadevanjih za izpolnitev meril, ki jih je v zvezi z liberalizacijo vizumske politike določila Evropska komisija. Ta merila so v primeru Srbije in Črne gore že izpolnjena, za Albanijo in Bosno pa zaenkrat še ni mogoče prižgati zelene luči.
Veliko mladih iz teh držav se počuti tako, kot so se včasih počutili mladi Vzhodni Nemci na drugi strani zidu. Vendar je danes težko verjeti, da samo lučaj od Slovenije mladi ne morejo spoznati Evrope ali si predstavljati prihodnosti v EU. Bosna je tako izpolnila skoraj 90 % meril, ki jih je določila Komisija. Nadaljevati moramo, ker se politične razmere lahko poslabšajo, če ne bomo poslali močnega sporočila. Za konec, dejansko bo treba najti rešitev v zvezi s položajem Kosova, edinega dela Balkana, ki je izključen iz tega procesa.
v pisni obliki. - Ukrepe za liberalizacijo vizumske obveznosti za državljane balkanskih držav je treba pozdraviti. Ker se stabilizacijsko-pridružitveni procesi s temi državami razvijajo in te države od statusa možnih kandidatk napredujejo k statusu kandidatk, se zdi ustrezno, da imajo njihovi državljani več svobode gibanja. V celoti podpiram spremembo, ki je bila vložena v imenu moje skupine. Ta parlament je že pozval vse države članice EU, naj priznajo neodvisnost Kosova, in Srbija bi morala na svojih mejah s Kosovom izvajati enake ukrepe in nadzore, kot jih izvaja na drugih mednarodno priznanih mejah.
Ne nasprotujem liberalizaciji vizumskih postopkov za države Zahodnega Balkana. Vendar sem glasoval proti poročilu gospe Fajon, ker je nesprejemljivo pomisliti na liberalizacijo vizumskih postopkov za Kosovo, medtem ko ne priznavamo njegove neodvisnosti. V smislu mednarodnega prava je neodvisnost Kosova nezakonito dejanje; zato se EU ne more pogajati o liberalizaciji vizumskih postopkov ali katerem koli drugem vidiku z ozemljem, katerega neodvisnost je nezakonita. Glasovati za poročilo gospe Fajon pomeni posredno priznati neodvisnost Kosova in to ni sprejemljivo. Poleg tega v nobenem primeru ne moremo sprejeti zahtev za biometrične podatke za izdajo vizumov.
Ukinitev vizumske obveznosti za Srbijo, Črno goro in Makedonijo je treba toplo pozdraviti, saj je priporočilo Komisije sledilo skrbni oceni in izpolnitvi določenih zahtev. Vendar je vključitev Bosne in Hercegovine ter Albanije treba zavrniti. Obstaja nevarnost, da bi vključitev teh držav dala prosto pot organiziranemu kriminalu, trgovanju z ljudmi in priseljevanju. Kosovo lahko svojo vlado trenutno vzdržuje zgolj ob velikanski pomoči EU in zaradi tega so pogajanja o odpravi vizumov trenutno nesmiselna. Bolje moramo obveščati o podlagi za te odločitve, obenem pa Albaniji, Kosovu ter Bosni in Hercegovini pojasniti, da morajo vložiti še veliko prizadevanj za to, da bodo pripravljeni na pridružitev evropskemu klubu.
Razprava o pogojih in možnostih za poenostavitev vizumske obveznosti je potekala za pet držav Zahodnega Balkana - Albanijo, Bosno in Hercegovino, Nekdanjo jugoslovansko republiko Makedonijo, Črno goro in Srbijo. V skladu s predlogom Komisije so Makedonija, Črna gora in Srbija izpolnile večino meril in zato bo vizumska obveznost zanje zdaj odpravljena. Poročilo, o katerem razpravljamo, omenja tudi napredek Albanije ter Bosne in Hercegovine ter ustrezen prenos teh držav v bližnji prihodnosti na pozitivni seznam držav, za katere velja brezvizumski režim. Zaradi možnosti nezakonitega priseljevanja iz teh držav ter zaskrbljujoče nagnjenosti k skrajnemu islamizmu, zlasti v Bosni in Hercegovini ter Albaniji, glasujem proti sprejetju tega poročila. Poleg tega bi bila moja domovina Avstrija zaradi geografske bližine Zahodnega Balkana še posebej prizadeta. Vizumska obveznost za zadevne države predstavlja določeno oviro nezaželenemu priseljevanju in zato bi jo bilo treba zaenkrat obdržati.
Seveda podpiram poenostavitev potovanja za državljane tretjih držav, ki želijo potovati v EU. To vključuje tudi državljane balkanskih držav in zato sem si želel podpreti to poročilo. Na žalost so bile sprejete številne spremembe, ki zahtevajo vključitev biometričnih podatkov v potne liste. Temu sem vedno nasprotoval, saj je to poseg v zasebnost, posledica tega pa je tudi pomanjkanje pravne varnosti. Zato sem se vzdržal končnega glasovanja.
v pisni obliki. - (PT) Namen predloga Komisije je uvesti nov evropski mikrofinančni instrument za zaposlovanje, ki bo brezposelnim osebam dal možnost za nov začetek in bo nekaterim najbolj prikrajšanim skupinam v Evropi, vključno z mladimi, utrl pot za ustanovitev lastnih podjetij. Ta instrument bo razširil doseg finančne podpore, ki je posebej namenjena novim podjetnikom pri sedanji zmanjšani ponudbi posojil. Vendar se ne morem strinjati s predlogom Komisije, da se del proračuna (100 milijonov EUR) iz programa Progress - program Skupnosti za zaposlovanje in socialno solidarnost - prerazporedi v evropski mikrofinančni instrument. S prerazporeditvijo zneskov iz programa Progress bi se poslalo napačno sporočilo, saj je program Progress namenjen najranljivejšim družbenim skupinam. Evropski mikrofinančni instrument mora imeti ločeno proračunsko vrstico.
v pisni obliki. - Glasoval sem za to resolucijo, ker nasprotujem osnutku, ki ga je za letni delovni načrt programa Progress za leto 2010 predložila Komisija, saj je Komisija očitno prekoračila svoje pristojnosti. Proračunska sredstva iz programa Progress je poskušala prerazporediti v mikrofinančni instrument, preden je Evropski parlament sprejel odločitev. Komisija mora spoštovati posebno pravico Parlamenta in počakati, da vse tri institucije, Evropski parlament, Svet in Komisija, dosežejo dogovor o mikrofinančnem instrumentu, preden predloži osnutek letnega delovnega načrta programa Progress.
Gospe in gospodje, v sedanjem svetovnem gospodarskem nazadovanju so enostavni finančni instrumenti, ki lahko financirajo podjetja, zlasti v nerazvitih regijah ali za nerazvite družbene skupine, še posebej pomembni. Sistem mikroposojil, ki deluje v številnih državah in na več celinah, je dokazal tudi, da ta sistem z zagotavljanjem ustreznega usposabljanja in spremljanja lahko nudi pomoč najranljivejšim skupinam, ki se morajo spoprijemati s hudimi težavami na trgu dela. Mikrofinančni instrument Progress, ki ga je predlagala Evropska komisija, je izjemno pomembna pobuda, ki bi lahko imela to vlogo pri ponovnem vključevanju skupin, ki jih je prizadela socialna izključenost. Vendar bi bilo razumno, da bi Evropska komisija umaknila svoj predlog v zvezi z letnim delovnim načrtom programa Progress za leto 2010 in sozakonodajalcev ne bi postavila pred izvršeno dejstvo, dokler ne bo vzpostavljen in ne bo potekal postopek soodločanja med Komisijo in Evropskim parlamentom in dokler proračun za mikrofinančni instrument ne bo povsem jasen. To pomeni, da bi Evropski parlament po končanem postopku soodločanja lahko sprejel svobodno, odgovorno odločitev o tem pomembnem vprašanju.
v pisni obliki. - Odločil sem se podpreti ta predlog resolucije, ker nasprotujem predlogu Komisije, da se finančni okvir programa za zaposlovanje in socialno solidarnost - Progress zmanjša za 100 milijonov EUR in da se ta denar prerazporedi v evropski mikrofinančni instrument za zaposlovanje in socialno vključenost. Program Progress zdaj deluje že tri leta in skupni učinek je pozitiven. Pozdravljam predlog o uvedbi mikrofinančnega instrumenta, saj menim, da bo s povečanjem ponudbe in dostopnosti mikroposojil pomagal ponuditi nov začetek za nekatere najbolj prikrajšane skupine v Evropi in po drugi strani ljudem pomagal ustanoviti lastna podjetja. Vendar menim, da prerazporeditev sredstev v mikrofinančni instrument ne sme ogroziti programa Progress. Želim si, da bi se oba programa izvajala v celoti, in zaradi tega sem glasoval za ta predlog.
Glasovala sem za resolucijo Evropskega parlamenta o letnem delovnem načrtu programa Progress za leto 2010 in seznamu dejavnosti po političnih področjih. Menim, da je pomembno, da Parlament, Svet in Komisija najprej dosežejo dogovor o predlogu, da se uvede program Progress, evropski mikrofinančni instrument za zaposlovanje in socialno vključenost, ter o predlogu, da se spremeni program Skupnosti Progress. V skladu s tema predlogoma naj bi se 100 milijonov EUR prerazporedilo v financiranje programa Progress, novega evropskega mikrofinančnega instrumenta, ki spodbuja zaposlovanje in socialno solidarnost, da bi se izvajala "Skupna zaveza za zaposlovanje", omenjena v sporočilu Komisije KOM(2009)257. Menim, da znesek 100 milijonov EUR ne zadostuje za to, da bi se dosegli predlagani cilji. Zato sem glasovala za to, da Komisija umakne osnutek sklepa o letnem delovnem načrtu za leto 2010 kot delu programa Progress in seznamu dejavnosti po političnih področjih ter da predloži nov predlog, ko bo začela veljati Lizbonska pogodba in ko bodo Evropski parlament, Svet in Komisija sprejeli sporazum o predlogu Komisije Evropskemu parlamentu in Svetu in spremenjenem predlogu.
Upam, da bodo dialog o energiji in zaveze, sprejete na bližnjem vrhunskem srečanju med EU in Rusijo, dolgoročno vodili do večje preglednosti in vitalnosti energetskega sektorja in da bo ta sektor posledično lahko pomagal vzpostaviti nove strukturne odnose med obema stranema z razvojem trgovinskega in gospodarskega sodelovanja. Enako pomembno je sodelovanje med EU in Rusijo pri podnebnih spremembah, da se zagotovi svetovni sporazum na konferenci v Københavnu. Poudarila bi strateški značaj odnosov med EU in Rusijo in njihov prispevek k postopku vzajemnega razumevanja in zaupanja, ki je bistven za vzpostavljanje miru in stabilnosti po vsej evropski celini.
Glasovala sem za to resolucijo, saj menim, da je to vrhunsko srečanje še posebej pomembno, ker bo potekalo tik pred konferenco o podnebnih spremembah v Københavnu, in da utegne biti odlična priložnost za krepitev odnosov med EU in Rusijo. To partnerstvo ima lahko odločilno vlogo na svetovnem prizorišču ob upoštevanju vplivov gospodarske in finančne krize, priprav na København in podpisa prihodnjega sporazuma za vzpostavitev sistema zgodnjega opozarjanja, da se zagotovi zanesljivejša oskrba z energijo med EU in Rusijo in tako spodbudi nadaljnje sodelovanje na tem področju.
Zadnjih 20 let nas tudi opominja, da so odnosi Evrope z Rusijo zdaj drugačni, saj temeljijo na dialogu. Rusija ni zaveznica Evrope, s katero imamo skupne vrednote; je soseda, s katero imamo skupno geografsko območje, različne poglede in skupne interese, kot je položaj v Afganistanu. Ta dejstva morajo biti naše izhodišče za pripravo novega sporazuma o sodelovanju v prihodnosti. Padec komunizma ne pomeni konca razlik, vendar pa v teh odnosih pomeni konec konfrontacije.
Čeprav skupni predlog resolucije o vrhunskem srečanju med EU in Rusijo omenja naše pomembne skupne vezi in interese, v določenih točkah predstavlja nesprejemljivo vmešavanje v notranje zadeve. Predlog skuša Rusiji prepovedati, da bi se pogajala s posameznimi državami članicami EU o energetskih projektih. Pristransko mnenje EU o sporu v Gruziji, pri katerem Unija očitno podpira Gruzijo, je v nasprotju z vlogo EU kot pravične in neodvisne opazovalke. Celotni ton tega predloga ne bi pomagal izboljšati odnosov s to za Evropo pomembno državo. Zato sem glasoval proti temu predlogu resolucije.
Vsekakor v Rusiji obstajajo primanjkljaji v zvezi z demokracijo in pravno državo. Vseeno menim, da se ne bi smeli spuščati v hinavsko vmešavanje v notranjepolitične zadeve drugih držav, zlasti ob upoštevanju tega, da EU nikakor ni v položaju, da bi bila vzor demokracije. Menim, da je tudi naše pristransko mnenje o sporu v Gruziji napaka. Zaradi teh pomislekov sem glasoval proti predlogu resolucije o vrhunskem srečanju med EU in Rusijo.
Podprl sem resolucijo o vrhunskem srečanju med EU in Rusijo, ker je bližnje vrhunsko srečanje med Evropsko unijo in Rusijo v Stockholmu priložnost za premislek o najpomembnejših težavah tega strateškega sodelovanja. Razvoj učinkovite formule za dialog z Rusko federacijo zahteva enotno in skupno politiko držav članic Evropske unije. Ne smemo pozabiti, da mora biti pogoj za uresničitev takšnega koncepta to, da presežemo interese posameznih držav članic. Zamisel o enotni in skupni politiki je še posebej pomembna v okviru varnosti evropske energetske politike. Pri tem vprašanju mora biti skupni interes Evropske unije nad prizadevanji, da se v odnosih z Rusijo zastopajo zasebni interesi.
Naslednja pomembna zadeva za odnose med Evropsko unijo in Rusijo je vprašanje vzhodnega partnerstva. Rusija bi morala razumeti, da ta projekt ni usmerjen proti Rusiji. Priprava strategije za zagotovitev stabilizacije in razvoja v regiji je ugodna tako za države EU kot za Rusijo. Pomemben izziv za dvostranske odnose je tudi merilo za ocenjevanje težave v zvezi s spoštovanjem človekovih pravic in načel pravne države v Rusiji. Države EU bi se morale vprašati, ali je v strogo evropskem smislu mogoče priznati, da so nekateri ukrepi Rusije povsem demokratični.
Trenutno z Rusijo potekajo pogajanja, ki so se začela lani. Ta pogajanja zadevajo nov sporazum med EU in Rusijo in upoštevajo sedanji sporazum o partnerstvu in sodelovanju med Evropskimi skupnostmi in njihovimi državami članicami na eni strani ter Rusko federacijo na drugi. Parlament je vedno poudarjal pomen vprašanj, kot so človekove pravice, varnost oskrbe z energijo in pravice manjšin, zato se tudi tokrat na vrhunskem srečanju teh zadev ne sme zapostaviti. Dobri odnosi z Rusijo so zelo pomembni za Evropsko unijo, ker je Rusija pomembna in dragocena partnerka v evropskih odnosih, vendar se nikakor ne sme dopustiti, da EU ne bi načela vprašanj, ki so neprijetna za Rusko federacijo. Omembe vredna je zlasti sprememba 3 resolucije o vrhunskem srečanju med EU in Rusijo v Stockholmu, ki jo je sprejel Evropski parlament in s katero je bil resoluciji dodan nov odstavek 9a: "poudarja, da je razvijanje infrastrukturnih povezav med EU in Rusko federacijo koristno za obe strani in ga je treba spodbujati ter poskrbeti, da so njegovi ekonomski in okoljski stroški kar se da nizki; živo spodbuja Rusijo, naj pri projektih energetskega sodelovanja z EU sprejme temeljna načela iz energetske listine".
v pisni obliki. - Za resolucijo sem glasovala, ker je pomembno, da se v Evropi obravnava Alzheimerjeva bolezen. Kot članica Odbora za okolje, javno zdravje in varnost hrane sem navajena namenjati čas in trud vprašanju zdaj, da bi imele korist prihodnje generacije. Ker se prebivalstvo Evrope stara, se obeta, da bo Alzheimerjeva bolezen postala bolj razširjena po EU. Zato je pomembno, da Evropski parlament to težavo obravnava zdaj, da poskuša izravnati nekaj škode, ki jo bo povzročila ta razširjenost Alzheimerjeve bolezni.
v pisni obliki. - Brez zadržkov podpiram resolucijo o nevrodegenerativnih boleznih in pozdravljam usklajevanje na tem področju, ki ga je predlagala EU. Demenca je pomembno vprašanje po vsej Evropi, ki zadeva na milijone posameznikov in družin. Po ocenah je v EU sedem milijonov ljudi z demenco, približno 70 000 na Škotskem - in pričakuje se, da se bodo te številke v prihodnosti povečale. Komisija je izrecno priznala, da je Škotska ena od redkih držav, ki so že začele nacionalno strategijo za boj proti demenci. Delo, ki na Škotskem že poteka, se bo natančno prilegalo predlogom EU in skupaj bomo lahko bolje razumeli in pomagali preprečevati Alzheimerjevo bolezen in druge degenerativne bolezni.
v pisni obliki. - (FR) Glasovala sem za resolucijo o skupnem načrtovanju raziskav za boj proti nevrodegenerativnim boleznim, zlasti Alzheimerjevi bolezni, ker menim, da je pomembno, da se pospeši skupno raziskovalno delo držav članic v zvezi z nevrodegenerativnimi boleznimi. Ne smemo pozabiti, da za Alzheimerjevo ali podobno boleznijo v Evropi boleha približno 7,3 milijona ljudi; po pričakovanjih se bo to število do leta 2020 podvojilo. Žal trenutno ni zdravil, znanje o preprečevanju in zdravljenju pa je skopo. Zato predlagam, da države članice združijo svoja sredstva in prizadevanja za nadaljnje skupne raziskave, saj bomo, če bomo sodelovali kot Evropejci, v močnejšem položaju za boj proti tem boleznim. Poleg tega pozivam evropske ministre za raziskave, naj 3. decembra sprejmejo podobno stališče. Naj tudi poudarim, da želijo biti poslanci Evropskega parlamenta zdaj bolj kot kdaj koli prej vključeni v prihodnje pobude v zvezi s skupnim načrtovanjem raziskav prek zakonodajnega postopka, ki ga za raziskave določa Lizbonska pogodba, namreč soodločanja.
Približno 7 milijonov ljudi v Evropi boleha za nevrodegenerativnimi boleznimi. Glede na čedalje starejše prebivalstvo Evrope se bo to število v naslednjih nekaj desetletjih verjetno podvojilo. Poleg tega je žalostno tudi to, da metode zdravljenja, ki so trenutno na voljo na področju nevrodegenerativnih bolezni, zgolj upočasnijo napredovanje bolezni in niso namenjene preprečevanju ali dejanskemu zdravljenju bolezni. Zaradi demence in sorodnih bolezni, zlasti Alzheimerjeve bolezni, nastajajo velikanski izdatki za zdravstvo: letni stroški za bolnika z demenco po ocenah znašajo približno 21 000 EUR. Dodatni stroški nastajajo tudi zaradi težav, povezanih s temi boleznimi, saj bolniki radi zavračajo preiskave dodatnih fizičnih bolezni in se na zdravljenje pogosto odzovejo odklonilno. Evropa je tukaj soočena z velikim izzivom za zdravstveno politiko, pri čemer je izmenjava znanja in najboljše prakse pri postopkih in metodah v okviru skupnih, vseevropskih raziskav gotovo pristop, ki se izplača. Zato podpiram predlog resolucije.
Število v letu 2008 zabeleženih pritožb, ki veljajo za nedopustne, je izjemno veliko in se je v primerjavi s prejšnjimi leti povečalo. Zato menim, da morajo v vsaki državi članici potekati ustrezne, stalne in dinamične kampanje obveščanja. Ker evropski državljani ne vedo, s kom bi bilo najbolje stopiti v stik ob kršenju njihovih pravic, zelo pogosto brez tehtnega razloga stopijo v stik z evropskim varuhom človekovih pravic. Vendar evropski varuh človekovih pravic lahko rešuje le primere slabega upravljanja, ki zadevajo delo institucij Evropske unije. Sodelovanje med evropskim varuhom človekovih pravic in institucijami EU je treba izboljšati.
Evropski varuh človekovih pravic je imel ključno vlogo pri spodbujanju preglednosti in odgovornosti v okviru postopka odločanja in upravnega sistema Evropske unije. Iskreno upam, da se bo zaradi 44 preiskav, ki so bile v letu 2008 zaključene s kritično oceno, v prihodnosti zmanjšalo število primerov slabega upravljanja. Podpiram širšo obravnavo izraza "slabo upravljanje", ki mora zajemati nezakonite upravne akte ali kršitve zavezujočih zakonitih predpisov ali načel ter primere, ko upravni organi opravljajo svoje dolžnosti do državljanov površno, malomarno ali premalo pregledno ali kršijo druga načela dobrega upravljanja.
Glasoval sem za poročilo gospe Paliadeli o letnem poročilu o dejavnostih evropskega varuha človekovih pravic, ker menim, da je varuh človekovih pravic dejavno in uravnoteženo opravil svoje dolžnosti v zvezi s preučevanjem in obravnavanjem pritožb, vodenjem in sklepanjem preiskav, ohranjanjem konstruktivnih odnosov z institucijami in organi Evropske unije ter večjo ozaveščenostjo državljanov o njihovih pravicah v odnosu do teh institucij in organov. Poudariti je treba dobro sodelovanje med evropskim varuhom človekovih pravic in drugimi evropskimi organi, zlasti Odborom Evropskega parlamenta za peticije. Zaradi tega smo ga z glasovanjem za poročilo želeli podpreti v njegovi vlogi zunanjega nadzornega mehanizma in dragocenega vira predlogov za izboljšanje evropske uprave.
v pisni obliki. - (FR) Glasovala sem za resolucijo Evropskega parlamenta o dejavnostih evropskega varuha človekovih pravic v letu 2008, ki poudarja naraščajoče število pritožb v zvezi s pomanjkanjem preglednosti EU. Ti podatki me skrbijo. Zato podpiram to resolucijo, ki poziva k temu, da se bolj izpostavijo dejavnosti varuha človekovih pravic. Dejansko je obžalovanja vredno, da 36 % od 355 preiskav, ki jih je varuh človekovih pravic zaključil v letu 2008, zadeva pomanjkanje preglednosti evropskih institucij in vključuje primere, v katerih so bile zavrnjene prošnje za podatke. Zdi se mi pomembno, da poudarim, da je odgovorna in pregledna uprava Evropske unije zagotovilo za zaupanje, ki ga imajo državljani v Evropsko unijo.
V celoti podpiram resolucijo Evropskega parlamenta o letnem poročilu o dejavnostih evropskega varuha človekovih pravic za leto 2008 in sem glasovala za njeno sprejetje. Predlog za vzpostavitev skupnega spletnega mesta za evropske institucije je še posebej dragocen. To bi zainteresiranim stranem omogočilo najti pravo institucijo za vsako zadevo in nasloviti pisma, vprašanja in pritožbe na ustrezen naslov. To bi bila neprecenljiva pomoč za državljane držav članic EU. Zdaj ima večina ljudi težave s tem. Ljudje se velikokrat obrnejo name s prošnjo za informacije o tem, kje lahko pridejo do dokumentov ali vložijo pritožbo, ker ne vedo, na koga naj se obrnejo. Pisma pošiljajo vse naokoli, potem pa so ogorčeni, ker ne dobijo odgovorov, in razočarani nad delovanjem institucij EU, vključno z dolgotrajnimi upravnimi postopki. Po drugi strani se mora varuh človekovih pravic namesto, da bi odgovoril na ustrezne pritožbe, spoprijemati z več kot 75 % pritožb, ki niso v njegovi pristojnosti. Novo spletno mesto bi bilo odličen priročnik za pristojnosti evropskih institucij. Evropskega varuha človekovih pravic bi prosila, da do vzpostavitve spletnega mesta vsako pritožbo neposredno posreduje nacionalnemu ali regionalnemu varuhu človekovih pravic z ustrezno pristojnostjo. Podpiram tudi zamisel o izvedbi širše kampanje obveščanja z namenom, da se poveča ozaveščenost državljanov o funkciji in pristojnostih članov evropske mreže varuhov človekovih pravic.
Glede na to, da so naslednji meseci odločilni za proračunsko politiko Evropske unije in da se bodo po začetku veljavnosti Lizbonske pogodbe do začetka leta 2010 vrstile proračunske prerazporeditve ali revizije, je za to prehodno obdobje treba vzpostaviti jasen postopek, da se omogoči izvrševanje proračuna in sprejetje sprememb proračuna. V okviru proračunskega spravnega postopka, predvidenega za 19. november, morajo Evropska komisija, Svet Evropske unije in Evropski parlament doseči dogovor o sprejetju prehodnih smernic. Delegacija Evropskega parlamenta mora v okviru pogajanj zavzeti odločno in trdno stališče. Zato sem glasovala za poročilo gospoda Lamassoura.
Začetek veljavnosti Lizbonske pogodbe bo spremenil sedanji proračunski okvir EU in posledično bo treba sprejeti pravne akte za izvajanje tega okvira. Mednje sodijo zlasti sprejetje nove uredbe o večletnem finančnem okviru in finančne uredbe o novih načelih za sprejetje in izvrševanje proračuna ter odobritev novih medinstitucionalnih sporazumov. Ker bo celotni postopek sprejemanja teh novih ukrepov trajal več mesecev, se strinjam s poročevalcem, da so potrebne prehodne smernice, ki morajo biti pripravljene ob začetku veljavnosti Pogodbe.
Rad bi čestital poročevalcu za njegov proaktivni pristop in kakovost opravljenega dela. Poudaril bi, da se prehodni ukrepi ne smejo oddaljiti od splošnih načel iz nove pogodbe in prav tako ne smejo ogroziti nobenega prihodnjega zakonodajnega postopka. Prav tako moram poudariti, da je treba zmanjšati sedanje število sprememb proračuna, ki je preveliko, in pozvati Komisijo, naj predloži predloge za sprejetje uredbe z večletnim finančnim okvirom in za prilagoditev finančne uredbe.
Poročilo se osredotoča na prehodne postopkovne smernice za proračunske zadeve zaradi začetka veljavnosti Lizbonske pogodbe. Seveda je zaradi sprememb proračunskega postopka ob začetku veljavnosti Pogodbe - ki smo ji nasprotovali in ji še vedno nasprotujemo - treba sprejeti te prehodne ukrepe, saj bo proračun Evropske unije za leto 2010 še vedno odobren v okviru, ki ga določa Pogodba iz Nice. Tako predmet tega poročila ni sama Lizbonska pogodba, temveč potreba po sprejetju postopka, ki omogoča izvrševanje proračuna za leto 2010.
Ker se te potrebe zavedamo, smo glasovali proti vsem predlaganim spremembam poročila, ki bi na koncu onemogočile izvrševanje proračuna, kar bi bilo izjemno negativno. Vseeno ne moremo glasovati za poročilo, v katerem je že takoj v odstavku 1 navedeno: Evropski parlament "pozdravlja skorajšnji začetek veljave Lizbonske pogodbe". Naš odnos je posledica najosnovnejšega čuta za doslednost, saj bo imela Pogodba izjemno negativne posledice za prihodnost delavcev in državljanov Evrope zaradi razlogov, ki smo jih večkrat razložili, in postopek ratifikacije Pogodbe je bil izjemno nedemokratičen, zato smo se odločili, da se bomo vzdržali končnega splošnega glasovanja.
To je še posebej zaskrbljujoče v zvezi s kmetijstvom, ki ne bo več obvezni odhodek in ki bo nedvomno žrtvovano zaradi klientelističnih kapric tega parlamenta. Poleg te temeljne težave je nesprejemljivo, da se na hitro pripravi takojšnja uporaba novih postopkov. V času krize se ne moremo "igrati" z denarjem evropskih davkoplačevalcev zaradi politično občutljivih vprašanj. Potrebujemo finančno uredbo in medinstitucionalni sporazum, ki bosta ustrezno oblikovana na pogajanjih, pa četudi bo to trajalo.
v pisni obliki. - (RO) Zaradi začetka veljavnosti Lizbonske pogodbe se bodo korenito spremenila številna področja, začenši s proračunskim postopkom. Poročilo, ki zagotavlja prehod med dvema postopkoma, tistim, ki se uporablja zdaj, in tistim, ki je predviden v novi pogodbi, je zelo koristno. Ravno zaradi tega menim, da je primerno, da poročilo v celoti podprem. Postopkovne smernice v poročilu bodo omogočile proračunske dejavnosti treh udeleženih institucij, tako da bo proračun mogoče izvršiti učinkovito, zlasti v zvezi s proračunskimi prerazporeditvami. Zahteva na pobudo poročevalca, da se finančna uredba v čim krajšem času prilagodi novim pravilom v Lizbonski pogodbi, je še en ukrep, ki je nujen takoj. Poleg tega bomo pričakovali sprejetje prehodnih smernic, ki se bodo preučile na proračunskem spravnem srečanju, predvidenem za 19. november, pred drugo obravnavo Sveta, v prepričanju, da bodo deležne ustrezne pozornosti.
Če pomislite na preveliko število sprememb proračuna, utegnete dobiti vtis, da EU ni sposobna načrtovati. Očitno ta vtis ne bi bil povsem napačen. Pomisliti morate le na čedalje gostejšo mrežo agencij EU s čedalje večjim proračunom in pripadajočimi možnimi prekrivanji pristojnosti in podvajanji dela. To velja tudi za novo službo za zunanjepolitično delovanje, ki bo ustanovljena v skladu z Lizbonsko pogodbo in zaradi katere je treba proračun EU oblikovati tako, da po eni strani novi sistem ne bo povzročil nobenega podvajanja, temveč bo omogočal izkoriščanje sinergij, in da po drugi strani ne bo mogoče zaobiti parlamentarnega nadzora in onemogočiti držav članic ter da bodo nacionalne pristojnosti ostale neokrnjene. Ta sprememba proračuna je glede na skorajšnji začetek veljavnosti Lizbonske pogodbe prezgodnja, ker se zdi, da so številna vprašanja še nerešena. Zato sem glasoval proti.
v pisni obliki. - (FR) Glasovala sem za resolucijo o poročilu mojega kolega predsednika Odbora za proračun gospoda Lamassoura. To poročilo dejansko poziva k temu, da se po začetku veljavnosti Lizbonske pogodbe spoštujejo nova pooblastila Evropskega parlamenta, in tako so za vmesno obdobje pred uporabo novih proračunskih pravil, ki jih določa ista pogodba, potrebna prehodna pravila. V skladu z novo pogodbo je Parlament enako odgovoren kot Svet za sprejemanje proračuna, tudi v zvezi z "obveznimi" odhodki (kmetijstvo in mednarodni sporazumi), o čemer so do zdaj odločale izključno države članice. Novih pooblastil Parlamenta ni mogoče izvajati, dokler ne bosta sprejeti novi postopkovni uredbi, ki sta potrebni za izvajanje splošnih določb nove pogodbe. To poročilo poudarja, da je ta položaj zaskrbljujoč, saj ne želim, da bi Svet in Komisija medtem še naprej "poslovala kot običajno". Zato pozivam k takojšnjemu sprejetju prehodnih pravil in naslednje srečanje Sveta in Parlamenta v zvezi s pogajanji o proračunu za leto 2010 bi lahko bilo priložnost za sprejetje teh pravil ...
(HU) Gospe in gospodje, rad bi vas opozoril na Listino o temeljnih pravicah v zvezi z invalidnimi osebami v okviru Lizbonske pogodbe. Svet Evrope trenutno pripravlja nov osnutek protidiskriminacijske ureditve in rad bi poudaril tri vidike. Prvič, v skladu z listino nikogar ni mogoče neposredno ali posredno diskriminirati zato, ker ima invalidnega otroka ali družinskega člana. Drugič, od zdaj zavarovatelji ne morejo zavrniti izdaje zavarovanja zaradi genske bolezni ali invalidnosti. Tretjič, pravice, ki jih spodbujajo institucije Evropske unije in krščanska demokracija, pripisujejo velik pomen spoštovanju kakovosti življenja invalidnih oseb. Kolege poslance bi rad opozoril na vse te točke, ker bi vas rad prosil, da ta teden podprete ustanovitev delovne skupine za invalidska vprašanja Disability Intergroup.
(PL) Gospod predsednik, Evropska unija, v kateri vsak sedmi državljan pripada narodni manjšini, je lahko ponosna na svoje obsežno zagotovilo spoštovanja pravic teh državljanov. Pri tem se splača poudariti pomen gesla Evropske unije - združena v raznolikosti. Vsi v tej dvorani vemo, da je pravo demokracijo mogoče prepoznati po tem, kako obravnava svoje manjšine. Lizbonska pogodba jasno nalaga obveznost spoštovanja pravic pripadnikov manjšin, Listina o temeljnih pravicah pa prepoveduje vsakršno diskriminacijo na podlagi etničnega izvora ali pripadnosti narodni manjšini.
Žal v EU še vedno obstajajo države, ki se kljub temu, da so sprejele mednarodne pravne obveznosti na tem področju, s premišljeno politiko približujejo asimilaciji in odkritemu odvzemu narodne identitete svojih manjšin. Litva, kajti o tej državi govorim, že več kot 20 let diskriminira svoje državljane na različnih področjih življenja. Ne samo da se to izvaja načrtno, temveč so se te prakse po pristopu Litve k Evropski uniji še celo okrepile. Primer tega je sodba litovskega ustavnega sodišča o pravilnem pisanju poljskih priimkov zgolj v litovskem zapisu.
V svojem kratkem govoru, ko govorim kot član delegacije Evropskega parlamenta pri skupnem parlamentarnem odboru EU-Turčija, bi Turčijo rad spodbudil, naj nadaljuje s svojimi prizadevanji za reformo, katerih cilj sta popolna demokratizacija države in hitra rešitev sporov s sosednjimi državami. Pristopna pogajanja so dosegla naslednjo stopnjo in od Turčije zahtevajo še več prizadevanj pri izpolnjevanju meril za članstvo. Obet pristopa k EU bi moral biti spodbuda za krepitev demokracije in spoštovanje človekovih pravic pa tudi za nadaljnjo posodobitev države in doseganje standardov Evropske unije.
Vendar je bil položaj na svetovnem vrhu o zanesljivi preskrbi s hrano 16. novembra v Rimu pod okriljem Organizacije za prehrano in kmetijstvo povsem drugačen: vrh, ki so ga prezrli skoraj vsi voditelji držav G8, se ni končal s pred tem pričakovano ratifikacijo ukrepov. Zato niti ni presenetljivo, da v besedilu, ki obsega približno štirideset členov, ni navedena natančna številka, še celo 44 milijard USD ne, za katere FAO pravi, da so vsako leto potrebni za vzdrževanje kmetijskih sistemov najrevnejših držav.
(ES) Gospod predsednik, razmere v Zahodni Sahari so zelo resne. Opozorila opazovalne skupine za človekove pravice v Asturiji - moji regiji - in številnih drugih organizacij si zaslužijo, da jih vzamemo resno. Sedem zapornikov čaka na vojaške sodne procese, ker so obiskali svoje družine v Tindufu, obstajajo politični zaporniki, mučenje, ljudje so izginili in sile, ki so zasedle ozemlje, so izgnale miroljubno junakinjo in kandidatko za nagrado Saharova Aminatou Haidar, saharskega Gandija. Kaj takega se v mednarodnem pravu še ni zgodilo.
Zato bom Komisijo, ko bo zastopana tukaj, gotovo opomnil, da potrebujemo pravno podlago za strategijo za Baltsko morje, da bomo strategijo dejansko lahko uresničili in da bodo sredstva, ki so bila zdaj rezervirana, dejansko uporabljena. Kakor sem že omenil, poročila, ki smo jih prejeli v zadnjih nekaj tednih, kažejo na to, da je treba nujno ukrepati. Zgoditi se morajo različne stvari - in to hitro. Zato upam, da bomo vsi zavihali rokave in da bomo zelo kmalu dejansko kaj ukrenili. Moramo ukrepati, ne samo mi, temveč tudi Komisija, Svet in prizadete strani.
Prvič, nesprejemljiv je, ker je prilagojen neoliberalnim politikam, ki poslabšujejo sedanjo gospodarsko in socialno krizo, zlasti v kmetijstvu in ribištvu, vendar to dejstvo postane še posebej resno, ko se te politike spodbujajo s sporazumom z državo, ki krši mednarodno pravo in najosnovnejše pravice palestinskih prebivalcev; državo, ki ne spoštuje svojih obveznosti, kakor je dogovorjeno v časovnem načrtu mirovnih pogajanj, temveč še naprej oblega Gazo, gradi še več naselij, še naprej gradi zid in iz Jeruzalema izganja Palestince. To je država, ki še naprej stopnjuje kršenje človekovih pravic in mednarodnih humanitarnih zakonov.
V sovjetskih arhivih je navedeno, da je v osemdesetih letih prejšnjega stoletja Neil Kinnock kot vodja opozicije prek tajnih poslanikov stopil v stik z Mihailom Gorbačovom, da bi izvedel, kako bi se Kremelj odzval, če bi laburistična vlada prenehala izvajati program jedrskih raket Trident. Če je poročilo, ki ga je dobil gospod Gorbačov, resnično, to pomeni, da je lord Kinnock stopil v stik z enim od britanskih sovražnikov, da bi dobil potrditev glede obrambne politike svoje stranke in v primeru izvolitve glede britanske obrambne politike.
(HU) Žalostno je, da je politika, ki upravičuje kolektivni odvzem volilne pravice manjšini, še celo danes lahko ovira za naslednji val procesa združevanja. Predsedniku bi se rad zahvalil za to, kar je naredil za ponovno vzpostavitev normalnega stanja na Slovaškem. Zakon o jeziku je samo eno takšno žalostno, majhno poglavje. Drugi primer je tisti na Češkem. Češki voditelj države mora tudi brez Lizbonske pogodbe vedeti, da so bili Beneševi dekreti sprejeti prek uveljavitve načela kolektivne krivde in da zaradi sprejetja Listine o temeljnih pravicah ti dekreti ne bodo postali nezakoniti; pravzaprav so še vedno v nasprotju z več kot šestimi evropskimi dokumenti. Prepričani smo, da prihodnosti Lizbonske pogodbe in EU ne bo opredeljevala ponovna oživitev kolektivnega odvzema volilne pravice iz druge svetovne vojne, temveč jo bo opredeljevalo varstvo pravic manjšin v skladu z običajno evropsko prakso zagotavljanja avtonomnosti v kulturnem življenju.
Naj navedem samo nekaj primerov. Nedavno je tisk poročal o očitnem primeru diskriminacije. Direktor italijanskega podjetja za telefonske, kabelske in internetne storitve je svojim zaposlenim svetoval, naj ne podpisujejo pogodb z romunskimi državljani. V drugem primeru se je poškodoval otrok, ki je bil romunski državljan z romskim etničnim izvorom, vendar ga niso hoteli sprejeti v nobeni bolnišnici v Messini. Umrl je na poti v Catanio. To sta le dva značilna primera. Vendar se Romuni v Italiji soočajo s podobnim obsojanjem skoraj vsak dan.
Gospod predsednik, hotel sem govoriti o pomembnosti evropskih strukturnih skladov za regije, kot je Wales, po letu 2013, vendar se moram odzvati na pripombe, ki jih je gospod Batten prej izrekel o uglednem britanskem politiku in nekdanjem komisarju v Evropski komisiji. Da je tako osebo obtožil izdajstva, je po mojem mnenju milo rečeno neparlamentarno izražanje in moral bi se sramovati samega sebe. Zahtevam, da prekliče te pripombe, in če jih ne bo, menim, da bi to od njega morali zahtevati vi, gospod predsednik.
Gospod predsednik, vojaki iz Združenega kraljestva in mnogih drugih evropskih držav se borijo in umirajo v Afganistanu. Pravijo nam, da zaradi ohranjanja varnosti naše države s preprečitvijo vrnitve Al Kaide ali zaradi zaščite demokracije ali boja proti drogam ali podpore Pakistanu ali podpiranja pravic žensk. Vendar me nobena od teh razlag ne prepriča več. Ni jasne politične strategije in ne vem, kaj naj bi dosegli s smrtjo naših vojakov. Bojim se, da naša prisotnost precej bolj kot to, da bi nam zagotovila varnost, povečuje nevarnost, saj omogoča, da nas islamski skrajneži prikazujejo kot tuje napadalce, ki v državljanski vojni podpirajo vlado gospodarjev vojne in mamilarskih baronov. Naša dejanja podpirajo krepitev skrajnih, protizahodnih islamskih prepričanj. Potrebujemo diplomatsko strategijo; pogovarjati se moramo s talibani, spodbujati moramo pomiritev in si prizadevati za razširitev sestave sedanje vlade in pripravljeni moramo biti na umik naših vojakov z afganistanskega ozemlja.
(DE) Gospod predsednik, vsak sedmi Evropejec pripada etnični manjšini. Kljub temu se varstvo avtohtonih manjšin v Evropi ne šteje za prednostno nalogo. Medtem ko se Bruselj nikoli ne utrudi od odvzemanja raznovrstnih pristojnosti državam članicam, je Komisija ob navedbi, da ne želi posegati v notranje zadeve, izjavila, da so spori med manjšinami v pristojnosti zadevnih držav. V Evropi ni enotnega pristopa. Določbe mednarodnega prava se v različnih državah uporabljajo zelo različno.
Francija na primer ne priznava nobene etnične manjšine, v Sloveniji pa avnojski sklepi še vedno kršijo mednarodno pravo. Po drugi strani ima slovenska manjšina v Avstriji vse priložnosti za razvoj. Menim, da se v teh očitnih razlikah odraža potreba po evropskem pravu o etničnih skupinah. Če Evropa želi varovati etnično raznolikost, ki jo je razvila skozi zgodovino, je nujno, da se pripravi mednarodno zavezujoče evropsko pravo o etničnih skupinah, ki zajema avtohtone manjšine. To bi bila priložnost, da EU dokaže, da varstvu narodnostne raznolikosti v Evropi namenja še kaj več kot zgolj lepe besede.
Zdi se, da je Evropski solidarnostni sklad preveč restriktiven za obravnavanje teh razmer. Vendar še vedno upam, da bi se vloga lahko obravnavala, če pa ne, pa predlagam, da bi se naklonjeno obravnavala regionalna vloga, saj so prizadeti sever, zahod in jug države. Veliko ljudi v mojem evropskem volilnem okrožju, vključno z grofijami Galway, Mayo, Clare, Leitrim in Roscommon, skupaj z jugom Irske, so prizadele te strašne poplave. Komisijo pozivam, naj pragmatično in nujno pomaga.
Ker je Salvador ena od držav, ki so jih gospodarske in socialne težave v Srednji Ameriki najbolj prizadele, je nujno, da Evropska unija ponudi obsežno pomoč za odpravljanje socialnega kaosa, ki ga je povzročila ta naravna nesreča. Salvadorska vlada ocenjuje, da bo država glede na svojo izpostavljenost takim naravnim nesrečam potrebovala več kot 1 milijardo EUR za odpravo škode in izvajanje načrta za obnovo in zmanjšanje tveganja. Zaradi tega si prizadeva za sprostitev izrednih sredstev in preusmeritev sredstev, ki jih zagotavlja Evropska unija.
(EL) Gospod predsednik, dovolite mi, da se pridružim zaskrbljenosti mojih kolegov poslancev glede neskladnosti med poročilom o napredku Turčije pri integraciji v Evropsko unijo in nedavno objavljenim člankom v časopisu Wall Street Journal Europe, ki je poročal, da je predsednik vlade Turčije ob nedavnem obisku Irana potrdil - in podprl stališča Irana -, da iranski jedrski program, po njegovih besedah, služi samo mirnim in človekoljubnim namenom. Ta neskladnost je prav tako zelo očitna iz dejstva, da je celotno obnašanje Turčije - kot 8.-9. novembra v povezavi z obiskom predsednika Sudana v Carigradu - postalo resna težava. Glede na to bi bil zelo hvaležen, če bi moji kolegi poslanci upoštevali te pomisleke.
Gospod predsednik, Evropska unija bi rada bila demokratična unija 27 demokratičnih držav, vendar se moramo soočiti z resničnostjo. V Belgiji je pred samo nekaj leti država sprejela ukrepe za prepoved ene od večjih političnih strank. V Nemčiji se je ob približno istem času neuspešno poskušalo prepovedati stranko na podlagi obremenilnih izjav državnih uslužbencev. Na Madžarskem država fizično napada opozicijske stranke, njihovim članom pa odvzema prostost in jih muči. V Združenem kraljestvu nasilna milica, ki jo sponzorirata vladajoča stranka in vodja opozicije, izvaja nasilne in v nekaterih primerih oborožene napade na nasprotnike.
(EL) Gospod predsednik, zaradi začetka pogajanj o sporazumu med Evropsko unijo in Turčijo o vračanju nezakonitih priseljencev bi rad poudaril, da potrebujemo zavezo Turčije, da bo sodelovala pri odpravljanju nezakonitega priseljevanja. Na tem mestu bi Parlament opomnil, da je 76,5 % vseh odvzemov prostosti nezakonitim priseljencem na mejah Evropske unije na mejah Grčije. Dobro vem, da so bili ob sodelovanju tretjih držav - primera sta Italija in Libija ter Španija in Mavretanija - doseženi oprijemljivi rezultati. Zato potrebujemo napredek pri sporazumih o vračanju oseb; Turčija mora sodelovati s Frontexom, grškimi organi in organi Evropske unije.
Danes je v Sankt Peterburg priplula francoska nosilka helikopterjev vrste mistral. Načrt, da se ta sodobna vojna ladja proda Rusiji, je enakovreden nagraditvi Kremlja za njegov lanski vdor v Gruzijo. Z besedami poveljnika ruske vojne mornarice, ta vrsta ladje bi ruski vojni mornarici avgusta 2008 omogočila, da bi nalogo opravila v 40 minutah namesto v 26 urah. V tem primeru predsednik Sarkozy ne bi imel časa, da bi gospodu Putinu preprečil zasedbo glavnega mesta Gruzije.
Mnogi od njih živijo v Nemčiji že več kot deset let in so tam našli zatočišče pred razselitvijo, pregonom in nasiljem. Ljudi so začeli izganjati tudi iz Avstrije, Belgije, Madžarske in Francije. Nasprotujem tem izgonom, ker je položaj manjšin na Kosovu, zlasti Romov, neznosen. Stopnja brezposelnosti v tej skupini je skoraj 100-odstotna, na Kosovu pa ni možnosti, da bi se tem ljudem zagotovila dostojna nastavitev. Obeta se jim življenje bodisi v taboru bodisi v Mitrovici, ki je onesnažena s svincem. Za konec bi rada omenila tudi odgovornost, ki jo ima Nemčija zaradi svoje zgodovine do žrtev druge svetovne vojne, vključno z Romi in Sinti, ki so jih preganjali in sistematično pobijali. Določena stopnja odgovornosti, ki jo je treba prevzeti tudi v tem primeru ...
Kar zadeva nezakonito priseljevanje in čezmejni kriminal, napovedi za naslednja leta kažejo, da se bo dotok priseljencev povečal, med drugim na vzhodni meji Evropske unije. Govorim predvsem o Republiki Moldaviji. Ta država je po političnih spremembah jasno izrazila željo po vključitvi v Evropsko unijo, vendar je trenutno v ranljivem gospodarskem položaju. Prav tako ima okrnjeno sposobnost za obravnavanje vprašanj, kot sta priseljevanje in kriminal na njenih mejah. Evropska unija mora zaradi krepitve svojih zunanjih meja in vzpostavitve varnega območja Republiki Moldaviji odobriti znatno gospodarsko pomoč, da se poveča sposobnost te države za ukrepanje.
Azerbajdžanski organi oblasti morajo takoj in brezpogojno izpustiti zapornika vesti Adnana Hadžizadeja in Emina Abdulajeva. Svet, Komisija in države članice Evropske unije morajo načeti vprašanje demokracije in človekovih pravic z azerbajdžansko vlado. Vlado je treba opomniti, da je demokratizacija eden od ciljev vzhodnega partnerstva, in Azerbajdžan je del te pobude. Azerbajdžan mora izpolniti svoje obveznosti kot član Sveta Evrope in partner Evropske unije.
(EL) Gospod predsednik, imperialistična politika podpore ZDA in Nata Izraelu ter nadgradnja odnosov in na splošno vprašanj iz pridružitvenega sporazuma med EU in Izraelom krepita agresijo in nepopustljivost Izraela do palestinskega prebivalstva. Po statistiki je to najbolj krvavo leto za palestinsko prebivalstvo. Samo med vojaško operacijo izraelske vojske "Liti svinec" je bilo umorjenih skupno 1 443 Palestincev, 9 600 Palestincev je brez sojenja nezakonito priprtih v izraelskih zaporih, zid sramote je dolg 450 kilometrov in po načrtih naj bi ga podaljšali na 750 kilometrov, na Zahodnem bregu in v vzhodnem Jeruzalemu pa poteka rušenje stavb in infrastrukture. Izražamo solidarnost s palestinskim prebivalstvom in pozivamo k takojšnji, pravični in izvedljivi rešitvi palestinskega vprašanja: ustanovitvi neodvisne palestinske države v okviru ozemelj iz leta 1967 z glavnim mestom v vzhodnem Jeruzalemu, ki bo imela suverenost nad svojim ozemljem in mejami in bo zagotovila vrnitev beguncev in vrnitev vseh arabskih ozemelj, ki jih Izrael zaseda od leta 1967.
(HU) Rada bi vas opozorila na temo, o kateri je prej govorila gospa Cornelia Ernst. Govorim o tem, da se je po pogajanjih in podpisu sporazumov o vračanju oseb začel postopek preseljevanja ljudi, ki so bili razseljeni ali prisiljeni pobegniti med jugoslovansko vojno. Ta postopek se je začel tako prostovoljno kot prisilno in vključuje zlasti manjšine, ki živijo na Kosovu, predvsem Rome, ki se zaradi tega postopka znajdejo v zelo težkem položaju.
Naslednja točka je poročilo gospe Trautmann v imenu delegacije Evropskega parlamenta v Spravnem odboru o skupnem besedilu Direktive Evropskega parlamenta in Sveta o spremembi direktiv 2002/21/ES o skupnem regulativnem okviru za elektronska komunikacijska omrežja in storitve, 2002/19/ES o dostopu do elektronskih komunikacijskih omrežij in pripadajočih naprav ter o njihovem medomrežnem povezovanju in 2002/20/ES o odobritvi elektronskih komunikacijskih omrežij in storitev, ki ga je odobril Spravni odbor (03677/2009 - -.
To je priložnost, da se zahvalim kolegom, zlasti mojima soporočevalcema gospe Pilar del Castillo in gospodu Malcolmu Harbourju; predsedniku Spravnega odbora gospodu Vidal-Quadrasu; predsedniku Odbora za industrijo, raziskave in energetiko gospodu Herbertu Reulu in vsem službam Evropskega parlamenta, ki so bile vključene. Prav tako se želim zahvaliti komisarki za njeno sodelovanje in podporo ves ta čas, zahvaljujem pa se tudi njenim službam. Na koncu, pozdravljam tudi prizadevanja švedskega predsedstva za zadovoljivo dokončanje. Za trenutek se spomnimo Ulrike Barklund Larsson.
Jutrišnje glasovanje bo zelo pozitivno sporočilo tistim, ki pričakujejo bolj dinamično evropsko industrijsko politiko. Ker se je dogovor v drugi obravnavi o 99 % besedila ohranil, bom samo povzela vidike, ki smo jih določili za našo prednostno nalogo. Zlasti smo želeli ohraniti učinkovito in trajno konkurenco, pa tudi doseči, da bi ta konkurenca bila koristna za gospodarski in družbeni razvoj z vključitvijo celotnega evropskega ozemlja v smislu dostopa, hitrega interneta za vse in za vse regije - vključno z boljšim upravljanjem radijskega spektra - in vseh pravic porabnikov.
Pomembno je, da ostanemo v okviru pogojev dogovora, na žalost pa zadnje izjave določenih držav članic vzbujajo dvom o njihovi zavezi tej zadevi. Podprla bom razlago Komisije v zvezi z rezultatom naših pogajanj o členu 19. Naj spomnim, izbrano besedilo za ta člen je tesno povezano z razpravo o mehanizmih členov 7 in 7a. Bilo bi obžalovanja vredno, če bi Svet prek nezavezujočih izjav poslal sporočilo, da si je nekako želel odrezati svoj kos pogače in ga pojesti s tem, ko je zavrnil pravično ravnovesje pristojnosti med državami članicami, organom BEREC in Komisijo, kakor to izhaja iz končnega kompromisa.
V spravnem postopku dosežen kompromis prvič v pravu EU določa temeljne pravice uporabnikov interneta, ki uporabnike ščitijo pred ukrepi, ki bi lahko omejili njihov dostop do interneta. To je zelo pomembna določba o internetni svobodi. Pojasnjuje, da bi za internet, ki je v našem vsakodnevnem življenju čedalje pomembnejši, morali veljati enaki ukrepi za zaščito naših temeljnih pravic kot za druga področja dejavnosti. Predhodni, pravični postopki s predpostavljanjem nedolžnosti in pravico do zasebnosti, ki jim sledi pravica do učinkovitega in pravočasnega sodnega nadzora: to so pravila, ki so vključena v novi sveženj reform.
Po zaslugi Parlamenta se bodo zaradi novih določb o radijskem spektru znižale cene in spodbudila uvedba novih storitev, kar bo pomagalo premostiti digitalni razkorak. Parlament bo imel odločilno vlogo pri določanju strateške usmeritve za politiko spektra na evropski ravni prek novega večletnega programa politike radijskega spektra. Reforme bodo omogočile tudi naložbe operaterjev v omrežja naslednje generacije. Z upoštevanjem naložbenih tveganj bodo okrepile spodbude za učinkovito vlaganje v novo infrastrukturo, obenem pa zagotavljale, da konkurenca ne bo omejena.
Vendar je jutrišnje glasovanje šele začetek. Tako tukaj kot v nacionalnih parlamentih bomo morali izjemno natančno spremljati, kako se kompromis, ki bo sprejet jutri, prenaša v nacionalno zakonodajo, ker vemo, da so številne države članice Evropske unije, recimo temu, nekoliko okorne, kar zadeva javne svoboščine - zlasti če gre za internet -, in nisem prepričan, da se bodo izognile nevarnosti odstopanja od pravila, ki ga bomo sprejeli jutri.
Pozdravljam dejstvo, da so vse v spravnem postopku zastopane politične skupine podprle besedilo in da z našim glasovanjem jutri končno lahko uvedemo prednosti tega celotnega svežnja, saj ga zdaj pripravljamo že nekaj mesecev. Svet je že 26. oktobra sprejel moje poročilo o univerzalni storitvi in pravicah uporabnikov, številnih točkah, ki jih je poudarila gospa Reding. Ne bom jih ponovil, naj zadostuje, če povem, da je to velik napredek za porabnike.
Komisarka, toplo pozdravljamo izjavo, ki ste jo že dali o kršiti varnosti podatkov, vendar moram reči, da sem bil nekoliko presenečen, ko sem prejel izjavo 13 držav članic, za katero se mi je zdelo, da nanovo razlaga dogovor, ki so ga te države že odobrile 26. oktobra. Morda boste želeli to komentirati pozneje. Rad bi le podkrepil mnenje - in prepričan sem, da bi se strinjali, gospod predsednik -, da je tisto, o čemer smo se dogovorili, stališče. Komisija bo zdaj uresničila to stališče. Če ga je treba pojasniti, mora to narediti Komisija. Veselimo se tega, da se bo to čim prej uresničilo in da bo to opravljeno, zlasti na področju nevtralnosti omrežja, vaša izjava, ki jo toplo pozdravljamo, ker je to nekaj, za kar smo se v mojem odboru zelo odločno borili. To je pomemben korak naprej za porabnike. Toplo ga pozdravljam v imenu moje skupine in, upam, vsega Parlamenta.
Gospod predsednik, jutri bomo odločali o telekomunikacijskem svežnju. Rada bi se zahvalila gospe Trautmann in vsem kolegom poslancem, ki so se borili za prosti internet. Predvsem bi se rada zahvalila vsem državljanom, ki so izkazali svojo predanost temu vprašanju. Zelo intenzivno so se vključili in to je povsem upravičeno, saj gre konec koncev za svobodo izražanja ter naše državljanske pravice in svoboščine. Po zaslugi naših predanih državljanov je zaščita uporabnikov interneta pred nadzorom in zlorabo pooblastil boljša od pričakovane, vendar po mojem mnenju in mnenju Konfederalne skupine Evropske združene levice - Zelene nordijske levice ni dovolj dobra.
Drugi razlog je, da moje spremembe glede internetnih pravic, z drugimi besedami znane spremembe o pravicah državljanov, niso bile vključene v kompromis. To dejansko odpira pot omrežju, v katerem ni samoumevno, da bodo imeli vsi uporabniki dostop do celotnega omrežja, in v katerem vsa spletna mesta nimajo enake možnosti, da bi si jih ogledali. Menim, da bi morali biti zelo jasni glede tega, da se ne sme dopustiti, da bi internet zašel v tako slepo ulico. Končnemu rezultatu potem grozi, da bo bolj zbirka kanalov kabelske televizije kot prosta komunikacija za vse.
Zato bi rad pozdravil prizadevanja pogajalske skupine Evropskega parlamenta ter urejen in konstruktiven pristop predstavnikov Sveta in Komisije, zaradi katerega je bilo mogoče doseči dogovor o besedilu sporne določbe tako, da so bili cilji in zamisli iz izvirnega člena 138 na sprejemljiv način preneseni v novo direktivo o telekomunikacijah. Trdno sem prepričan, da je nova direktiva o telekomunikacijah po spravnem postopku pripravljena za uporabo v evropskem javnem življenju.
Zdaj smo zagotovili zaščito naših državljanov v veliko večji meri, kot smo si predstavljali na začetku procesa, saj so stvari napredovale. Ukrepi, ki se v povezavi z dostopom do storitev prek elektronskih komunikacijskih omrežij ali njihovo uporabo sprejmejo v državah članicah EU, na noben način ne smejo kršiti temeljnih pravic. Omejitve se lahko uvedejo šele po pravičnem in neodvisnem postopku. Oseba mora imeti pravico do zaslišanja in možnost, da izpodbija odločitev na sodišču. Te spremembe ni bilo mogoče predvideti na začetku. Vsi so prispevali k temu procesu in upam, da bodo zato vsi lahko glasovali za predloge. Najlepša hvala.
(SV) Gospod predsednik, velik del razprave o telekomunikacijskem svežnju se je osredotočal na zaščito uporabnikov interneta. Prejšnjo pomlad so gospa Svensson in drugi zavrnili predlog o tem, da je treba pred izključitvijo neke osebe opraviti sodni nadzor. Zdaj imamo drugačno rešitev, ki uporabnike ščiti z zelo jasnim sklicevanjem na regulativni sistem, ki mora biti vzpostavljen v vseh državah članicah. Menim, da je treba povedati, da razlika tukaj ni povezana s tem, ali želimo zaščititi uporabnike, temveč s tem, ali spoštujemo pravico držav članic, da odločajo o svojih pravnih sistemih.
V zvezi s tem je zanimivo, da švedska parlamentarka, ki najbolj nasprotuje Evropski uniji in članstvu Švedske, želi, da bi rešitev bila bolj nadnacionalna, kakor običajno predlaga kdor koli drug v tej dvorani, ker želi, da Evropska unija z zakoni določi, kako naj bodo organizirani pravni sistemi držav članic. To je velik korak in velika večina v Parlamentu temu nasprotuje, ker podpiramo kompromis, ki ga imamo zdaj in ki bo zagotovil dobro zaščito uporabnikov. Ta kompromis podpiramo tudi zato, ker bo zagotovil, da bodo evropski porabniki in uporabniki interneta lahko vedno izbirali med različnimi ponudniki in različnimi operaterji. Omogočanje zamenjave operaterja, če ta zagotavlja slabo storitev, daje porabnikom in državljanom moč, ki je do zdaj nikoli niso imeli. Gospa Svensson, stvari so se spremenile od časov, ko so veliki monopoli določali pravice državljanov do ogleda informacij, odločanja o njih in njihove uporabe. To je velikanska sprememba, proti kateri bodo na žalost glasovali gospa Svensson in morda tudi drugi.
Potrebujemo popolnoma nov sistem, ki bo varoval pravice intelektualne lastnine ustvarjalcev na internetu, sistem, ki ga moramo razviti skupaj. Vendar moramo biti pri varstvu pravic državljanov dosledni in to vključuje spremljanje izvajanja v državah članicah. Konec koncev je bil Svet tisti, ki je nasprotoval varstvu teh pravic in si je želel, da bi se te pravice opustile. Spustiti se moramo v ta boj za oblast na področju varstva pravic državljanov in zmagati. Nobeni državi članici zdaj ne sme biti dovoljeno, da bi se izvila iz teh obveznosti.
Celotni sveženj, kakršen je zdaj, je izjemno dobro uravnotežen. Po eni strani nam zdaj omogoča, da izkoristimo priložnosti za ustrezno konkurenco, za rast v tem sektorju, v gospodarskem smislu pa tudi priložnosti za delovna mesta in gospodarske prednosti. Po drugi strani posebno dobro določa varstvo porabnikov. Porabnike, osumljene storitve kaznivega dejanja, je mogoče odklopiti od interneta šele potem, ko sodni organi sprejmejo odločitev, upoštevati pa je treba jasen postopek. Imamo tudi določbo o pritožbi, kar pomeni, da so zagotovljene določene človekove pravice, kakor je tudi prav.
Prejšnji teden je pod okriljem Združenih narodov potekala pomembna konferenca o upravljanju interneta, ki se je je udeležila tudi delegacija Evropskega parlamenta. Izkazalo se je, da vsi na svetu opazujejo nas, da bi videli, kako urejamo to področje. Vlade v številnih državah in v večjem delu sveta si prizadevajo določiti, katere vsebine se lahko predstavljajo na internetu in pod kakšnimi pogoji se državljane lahko odklopi od interneta oziroma se jim omogoči dostop do interneta. Pri tem dajemo zgled za dober pravni okvir in vzpostavljamo ravnovesje med trgom in zaščito državljanov. Zlasti nevladne organizacije civilne družbe z vsega sveta preučujejo, kako je to vprašanje urejeno v tem svežnju.
(FR) Gospod predsednik, gospe in gospodje, 4. novembra je Svet Parlamentu zagotovil, da se dostop do interneta lahko omeji le, če so izpolnjeni določeni pogoji: predhodni, pravični in nepristranski postopek; jamstvo načela o predpostavljanju nedolžnosti in spoštovanja zasebnosti; ter spoštovanje Evropske konvencije o človekovih pravicah. Ta dogovor je prvi korak k boljši zaščiti državljanov, ki se spoprijemajo s čedalje večjimi prizadevanji določenih držav in zasebnih operaterjev, da bi se zmanjšal pomen načela prožnega odziva, shranjevanja podatkov in nadzora digitalne izmenjave na internetu.
Videli smo, da prihajajo tehnologije nove generacije in da je tem tehnologijam nove generacije, kot je omrežje četrte generacije LTE, treba dati prostor na evropskem notranjem trgu. Da bi se to zgodilo, moramo razumno uporabiti tudi digitalne dividende in potrebujemo podatkovno gostovanje, ki ustreza potrebam notranjega trga. Še vedno menim, da je pred nami veliko dela na tem področju. O vprašanju internetne svobode je potekala ostra in poglobljena razprava. Rad bi se zahvalil vsem, ki so sodelovali v razpravi. Vendar moramo še vedno obravnavati vprašanje intelektualne lastnine, da bomo v naslednjem parlamentarnem obdobju lahko sprejeli potrebne ukrepe.
V zvezi s tem se zanašam tudi na nacionalne regulativne organe, ki so jim bile zdaj prek organa BEREC dodeljene dodatne pristojnosti. Njihova naloga je, da svojim nacionalnim industrijam in nacionalnim porabnikom pomagajo pri uveljavljanju njihovih pravic v drugih 26 državah. V zvezi s tem je zelo potrebno, da nacionalni regulatorji ukrepajo, saj je to izhodišče za nadaljnjo širitev na področju digitalne komunikacije v Evropi in zunaj nje ter za to, da Evropa prevzame vodilno vlogo na tem področju na mednarodni ravni.
Gospod predsednik, naj uberem drugo metodo in vas opozorim na nekaj dejstev iz resničnega življenja. Če morate prijaviti velike incidente, kot je vdor v vaš poštni račun, lahko to naredite samo elektronsko. Nikakor ni mogoče govoriti z resnično osebo in vzpostaviti normalnega dialoga. Če imate težavo, ki jo želite prijaviti ponudniku telefonskih in internetnih storitev, se izgubite v blodnjaku posnetih glasov, ki vas pošiljajo od enega do drugega posnetka, dokler družba ni zadovoljna z denarjem, ki ga je dobila od vas, čeprav je težavo, ki jo želite prijaviti, povzročila njihova pomanjkljiva storitev.
Zato sta enostaven dostop do interneta in obilje informacij, ki so na voljo na spletu, za veliko ljudi nujna. Pri tem prav tako ne smemo pozabiti na ljudi, ki do zdaj niso imeli dostopa do interneta. Zato prav posebej in toplo pozdravljam ukrepe, ki so bili sprejeti do zdaj, saj smo zdaj na pravi poti do vzpostavitve večje konkurence in izboljšanega dostopa do pomembnih informacij. Prepričan sem, da je vse, kar še ni narejeno, še vedno mogoče narediti v prihodnosti.
Omenjene so bile pomembne točke: pravice državljanov, vlaganje, preverjanja, preglednost, utrditev enotnega trga, enaki pogoji, odgovornost, ustrezna konkurenca in varstvo porabnikov. Vse to je zelo pomembno. Gospod van Nistelrooij je rekel, da nocoj tukaj pišemo komunikacijsko zgodovino. Zdaj je treba to čim prej prenesti v nacionalno pravo in izvajati, ključne pa so tri besede: obstajal bo prost, pravičen in hiter dostop do interneta za ljudi in podjetja, ne glede na to, ali so v središču Unije ali v njenih najbolj oddaljenih regijah.
(NL) V tem svežnju je veliko dobrih stvari, je pa tudi nekaj stvari, o katerih imam še vedno resne pomisleke. Ena od njih je seveda določba "trije prekrški in si izključen" in še danes ne morem razumeti, zakaj je bila sploh vključena v ta telekomunikacijski sveženj. To je popolnoma tuj element v svežnju. Prav tako ne razumem, zakaj mora Evropa državam članicam utemeljevati, zakaj uvaja takšno določbo. Same že precej dobro vedo, zakaj je bila uvedena, in ne potrebujejo Evrope, da jim to pove. Po mojem mnenju je to še en sijajen primer pranja politike.
Razočarana sem, ker Parlament ni bil bolj odločen do Sveta in Svetu ni povedal: to je tisto, o čemer smo glasovali, in pri tem bomo vztrajali. Še vedno se nisem odločila, kako bom na koncu glasovala, ker je, kakor sem rekla, veliko dobrega v tem svežnju. Obenem pa menim, da je telekomunikacijski sveženj kot celota še vedno nekakšna zmešnjava, da je pomanjkljiv in da potrebujemo jasnost glede tega, za katera področja velja in za katera ne. Zato domnevam, da je to le prvi korak, vendar želim več zagotovil in več zavez, da se ne bomo zanašali na to, da bo ta telekomunikacijski sveženj rešil težavo, ki naj bi jo rešila politika "trije prekrški in si izključen", in da bomo namesto tega poskrbeli, da nas bodo vodili boljši predpisi, ki bodo nagrajevali in ščitili intelektualna, ustvarjalna in finančna prizadevanja.
članica Komisije. - Gospod predsednik, menim, da se lahko pridružim vsem, ki so rekli, da je to lep primer sodelovanja pri prizadevanjih za lep primer zakonodaje. Nobena zakonodaja ni popolna; tudi ta ni popolna in veste, koliko časa potrebujemo, da pripravimo novo zakonodajo - tako da do takrat, ko dosežemo dogovor, svet že toliko napreduje, da bi morali spet začeti od začetka. Ravno zaradi tega smo rekli, da je varstvo individualnih pravic glede nevtralnosti omrežja prvi korak; naslednji potrebni korak je način prilagoditve avtorskih pravic spletnemu svetu. Ker ne moremo čakati na izvajanje vseh teh pravil v nacionalnem pravu, sem v imenu Komisije rekla, da bo Komisija spremljala, kako razvoj trga in tehnološki razvoj vplivata na svoboščine na omrežju, in da bo Evropskemu parlamentu in Svetu poročala do konca leta 2010. Potem bomo morali skupaj presoditi, ali moramo sprejeti druge, dodatne ukrepe, ali pa moramo z ukrepanjem na ravni držav članic pritisniti, da se bodo izvajali obstoječi ukrepi, o katerih bomo glasovali jutri.
Dva konkretna odgovora na dve konkretni vprašanji: prvič, izjava o členu 19 v zvezi s postopki usklajevanja. Tako kot Parlament tudi jaz obžalujem izjavo 16 držav članic, ki postavlja pod vprašaj področje pristojnosti Komisije, ki je bilo dogovorjeno med Parlamentom in Svetom v spremenjenem členu 19, zlasti pristojnost Komisije v povezavi z regulativnimi obveznostmi, ki jih lahko določijo nacionalni regulativni organi. Tako je zaradi teh 16 izjav tudi Komisija podala izjavo, v kateri je poudarila, da v skladu s členom sicer ne sme sprejeti odločitev, ki se nanašajo na posebna obvestila nacionalnih regulativnih organov v skladu s členom 7a, da pa lahko sprejme odločitve v povezavi s splošnimi regulativnimi pristopi glede naložitve, ohranitve, spremembe ali preklica takih obveznosti. Parlament ima prav, dosežen je bil dogovor in k takšnemu dogovoru se ne bi smeli vrniti skozi zadnja vrata.
Drugič, vprašanje piškotkov. Torej, Komisija je bila tako kot gospod Harbour presenečena, ker se je zdelo, da določene države članice postavljajo pod vprašaj dogovorjeno besedilo o piškotkih. Naj bom zelo jasna: dogovorili smo se s Parlamentom in menimo, da je končno besedilo jasno. Prvič, uporabnikom morajo biti na voljo jasne in razumljive informacije, na podlagi katerih morajo drugi uporabniki dati svoje soglasje. To je to in to je zdaj treba uporabiti v državah članicah. Ne cenim tega, da nekateri potem, ko je vse dogovorjeno, radi manevrirajo, da se jim ne bi bilo treba 100-odstotno držati dogovorov pacta sunt servanda v politiki. To je moj pogled na stvari. Zato sem zelo ponosna na evropske institucije. Menim, da jim je uspelo pripraviti dobro zakonodajo. Prav tako jim je uspelo ohraniti to ravnovesje med interesi operaterjev, gospodarskim delom pravil, in interesi uporabnikov, pravicami državljanov, in menim, da je to ravnovesje tisto, za kar gre pri Evropi: pri Evropi gre za gospodarstvo in družbo. Tu v tem besedilu nam je uspelo združiti oboje. Čestitke vsem, ki so s svojimi prizadevanji to omogočili.
Pravzaprav menimo, da bi morala informacijska družba spoštovati pravice državljanov in biti pozitivna tako z gospodarskega kot socialnega vidika ter da bi morala odpirati novo področje kulture. Zato pričakujemo, da bo trg omogočil, da se bo to uresničilo, da bodo pravice državljanov navedene in zagotovljene, pa tudi da bomo lahko imeli ta razširjen dostop in povezljivost za vse. Vendar pa moramo zaradi tega zdaj opraviti tudi veliko dela na področjih avtorskih pravic, nevtralnosti omrežja in radijskega spektra. Evropski parlament bo zagotovil svojo podporo.
Kolegi, lahko si predstavljate moje razočaranje, ker nisem mogel sodelovati v tej razpravi, zato bom na koncu razprave preprosto uporabil svojo institucionalno vlogo za to, da iskreno čestitam Catherine Trautmann, Pilar del Castillo Vera in Malcolmu Harbourju za njihovo delo; da se zahvalim Komisiji in zlasti komisarki Reding za njuno odlično sodelovanje skozi celoten zelo težek postopek; in da povem, da bi bilo razveseljivo, če bi pri tej pomembni razpravi lahko pozdravili Svet, ker bi Svet morda lahko bolje od nas razložil ta presenetljiva pisma, ki so bila omenjena v zvezi z nekaterimi pravnimi vidiki te razprave.
Gospod predsednik, rad bi se dotaknil spornega vprašanja kompromisa o internetu (znanega tudi kot "sprememba 138"). Regulativni sveženj, ki smo ga izdelali, zagotavlja največja zagotovila za vse uporabnike interneta: zagotovili smo, da se spoštuje zasebnost uporabnikov, da velja Evropska konvencija o človekovih pravicah in predvsem da se nikoli nikomur ne bo preprečil dostop do interneta, ne da bi neodvisni organ pred tem preučil njegov primer in odločil o njem. To konkretno pomeni, da je posredovanje dovoljeno le v primerih hude zlorabe. Ta predpis velja tako za organe oblasti kot za same ponudnike internetnih storitev. Vseeno to evropsko pravo zagotavlja prost dostop do interneta in de facto potrjuje, da je internet storitev, ki je v splošnem interesu in ki je nobenemu porabniku ni mogoče izključiti brez utemeljenega razloga (tako kot nobenemu porabniku ni mogoče preprečiti dostopa do plina, vode ali elektrike). Dejstvo, da so ta kompromis soglasno odobrile vse parlamentarne delegacije, dokazuje, da je to sijajen dogovor, ki je pravice porabnika umestil v samo jedro novega telekomunikacijskega svežnja.
Imamo razlog za to, da smo zelo zadovoljni z rezultatom, ki je bil danes dosežen pri telekomunikacijskem svežnju, saj sveženj krepi pravice uporabnikov interneta in spodbuja konkurenco med telefonskimi družbami. Nova pravila bodo zagotovila večje pravice za porabnike, brezpogojni prosti dostop do interneta in varstvo osebnih podatkov. To je odličen primer tega, kako kot zakonodajalci s svojim delom vplivamo na vsakodnevno življenje državljanov. Dejansko se bosta pravica in temeljna svoboščina prvič na svetu začeli izvajati na internetu. Kot tak bo internet dopolnil druge temeljne svoboščine, ki že obstajajo in jih zagotavlja Pogodba, ter se preoblikoval glede nanje in v skladu z njimi: enakost spolov, spoštovanje spolne usmerjenosti in verskega prepričanja, varstvo otrokovih pravic in svoboda izražanja, ki je v skladu z varstvom človekovega dostojanstva. Vsak ukrep, ki omejuje dostop do interneta, se zdaj lahko naloži samo, če v demokratični družbi velja za "primernega, sorazmernega in potrebnega". Danes smo se izrekli za popolno svobodo interneta, spodbujanje elektronske civilne družbe, spodbujanje temeljnih svoboščin in najboljših praks ter identifikacijo in osamitev vseh posameznikov, ki skušajo zlorabiti to popolno svobodo, zlasti pedofilov in storilcev kaznivih dejanj zoper spolno nedotakljivost.
Osnovni namen sprememb okvirne direktive za elektronska komunikacijska omrežja in storitve je okrepiti pravice uporabnikov telefona in interneta ter tudi povečati konkurenco med ponudniki telekomunikacijskih storitev. Zdaj elektronske komunikacije urejajo pravila, ki so bila sprejeta pred sedmimi leti. Od takrat je področje zelo napredovalo. Kot odvetnica menim, da je Parlament presegel pristojnost, ki mu jo podeljuje Pogodba, ko je v zadnjem trenutku dodal predlog sprememb, v skladu s katerim morajo javne regulativne institucije spodbujati interese državljanov Evropske unije s tem, da določijo, da se brez predhodne odločitve Sodišča ne sme naložiti ukrepov omejitve osnovnih pravic in svoboščin končnega uporabnika. Zadovoljna sem, da se je zaradi razprav Spravnega odbora našla boljša pot za to, da se zagotovi pravna pravilnost v besedilu, pa tudi da se zagotovi varstvo vseh uporabnikov in pokaže spoštovanje pristojnosti držav članic. Odločitev nam končno omogoča, da sprejmemo spremembe okvirne direktive za elektronska komunikacijska omrežja in storitve.
Gospod predsednik, rad bi pozdravil komisarja Kallasa in kolege poslance. Načeloma vprašanje, o katerem bomo zdaj razpravljali, sploh ni sporna tema. Obravnavali bomo prilagoditev informacijske tehnologije za carinske namene. Za veliko ljudi je to skrajno tehnična tema. Vendar je ta tema zelo pomemben vidik carinskega sodelovanja in izmenjave informacij v zvezi z bojem proti goljufijam in drugim oblikam kriminala.
Edini ukrep, s katerim se Parlament ne strinja, je razširitev pristojnosti Europola na tem področju. Gotovo tako ne menijo v vseh političnih skupinah v tem parlamentu. Se pa to mnenje odraža v končnem rezultatu glasovanja o poročilu o informacijski tehnologiji za carinske namene. To je do določene mere povezano z razpravo, ki je pred tem potekala tukaj, ko je bil naš namen drugačen, namreč, da bi poslali sporočilo, da se po tem, ko je bil pred kratkim opredeljen mandat Europola, v skladu s katerim naj bi Europol postal agencija, njegove pristojnosti na številnih majhnih in posebnih področjih razširjajo.
V veliki meri je glede na pomen in vlogo Europola tudi primerno, da se njegova pristojnost opredeli v mandatu, kakršnega smo določili. Mandat prav tako spodbuja preglednost, tako da mi in predvsem državljani, za katere pripravljamo politike, vemo, kaj Europol sme in česa ne sme. Preglednost je temeljni del vsake strukture, ki vključuje organe kazenskega pregona in policije v državah članicah, to pa mora veljati tudi na evropski ravni.
Komisija se strinja z mnenjem poročevalca gospoda Alvara, da je obžalovanja vredno, da morajo države članice o tem predlogu odločiti v taki naglici pred začetkom veljavnosti Lizbonske pogodbe. Pravzaprav Lizbonska pogodba zagotavlja novo pravno podlago, pri čemer bi sedanjo Konvencijo CIS lahko nadomestila nova uredba, uredba, ki bi imela neposreden učinek v državah članicah in je ne bi bilo treba prenesti v nacionalno pravo, da bi začela veljati, kakor je zdaj pri Uredbi (ES) št. 766/2008 o upravnem delu carinskega informacijskega sistema.
Druga točka, ki sem jo načel v eni od svojih sprememb in jo je poročevalec podprl, se nanaša na dejstvo, da države članice, Europol in Eurojust nimajo možnosti, da bi sporočali podatke državam nečlanicam in tretjim državam, zaradi pomanjkanja zadostnega varstva podatkov v teh državah. Menim, da je pregled carinskega informacijskega sistema, kakor se odraža v poročilu, nujen za to, da se sistem bolje prilagodi zahtevam nadzornih služb in da se omogoči, da omejeno število uporabnikov opravi analize informacij v sistemu.
Strinjam se s poročevalcem gospodom Alvarom, da moramo biti še naprej pozorni, tako da se bomo izognili vsem morebitnim kršitvam osnovnih pravic, zlasti pravice do zasebnosti, v skladu s katero morajo biti osebne informacije, vnesene v sistem, omejene na tisto, kar je nujno potrebno, brez poseganja v človekovo zasebnost. Zagotoviti moramo, da se ti podatki lahko uporabljajo samo v namene, ki so jasno opredeljeni in omejeni znotraj okvira veljavne zakonodaje. Poleg tega se smejo ti podatki hraniti samo tako dolgo, kot je potrebno za dosego cilja, zaradi katerega so bili zabeleženi.
Ravnokar je gospod Coelho omenil vprašanje, vprašanje, ki so ga omenili tudi drugi, vključno z gospo Vergiat, ki nam daje veliko misliti. Ko smo pred nalogo, da moramo doseči čim višje standarde v zvezi s podatki o naših državljanih, potem ni ravno v pomoč - in morda bi morala Komisija v prihodnosti razmisliti o tem, kljub temu, da zavračajo predloge -, da imamo določbe o pristojnosti Europola, namreč kateri podatki se obdelujejo, kdo je za to pooblaščen ali komu se podatki posredujejo, raztresene v številnih zakonodajnih dokumentih. Na nekem mestu potem ni več jasno, katere podatke sme uporabljati Europol, na kakšen način jih sme uporabljati in katerih podatkov ne sme uporabljati. Kar zadeva mandat Europola, bi bilo bolj smiselno, če bi se vse to določilo na splošno, namesto da se zakonodaja vedno pripravlja za vsak primer posebej. Tako bi bila zakonodaja preglednejša za državljane in bi bila gotovo bolj v pomoč tudi delu Europola.
Sicer pa nimam več kaj dodati. Morda bi lahko dodal samo kratko pripombo glede tistega, kar je bilo omenjeno prej, namreč različnih pravic Eurojusta in Europola do dostopa. V tem primeru je seveda treba upoštevati, da organ kazenskega pregona deluje drugače kot preiskovalni organ in bi zato moral imeti drugačne pristojnosti. Vendar če bomo v prihodnosti imeli komisarja za pravosodje, bomo to vprašanje lahko obravnavali tudi na evropski ravni.
Ko sem leta 1984 prvič kandidiral za Evropski parlament, sem enemu od mojih takratnih kolegov Kenu Collinsu, škotskemu poslancu, pripomnil, da se sprašujem, ali delam napako, ker se je zdelo, da Parlament pri zakonodajnih zadevah ne more ravno pokazati zob. Ken mi je odgovoril, da Parlament res ne more ravno pokazati zob, a da bi, če bi vprašal katero koli mati malega dojenčka, vedel, da je mogoče narediti velik vtis tudi z dlesnimi.
Ta parlament je naredil velik vtis s svojimi dlesnimi, ker je uporabil svojo pravico do posvetovalne vloge pri zakonodaji. Od takrat smo imeli Enotni evropski akt, ki je Evropski parlament popeljal od dojenčka v otroštvo, Maastrichtsko pogodbo, ki nas je popeljala skozi puberteto, Pogodbo iz Nice in Amsterdamsko pogodbo, ki sta nas popeljali v odraslost, in zdaj Lizbonsko pogodbo, ki bo po mojem mnenju ta Parlament popeljala do vseh pravic odraslega Parlamenta, ki je primerljiv s katero koli drugo demokratično institucijo v Evropski uniji.
Počaščen sem, a če sem iskren, sem tudi rahlo razočaran, ker bi se to poročilo pravzaprav moralo imenovati poročilo gospoda Corbetta. Moj kolega Richard Corbett je pred volitvami opravil vse težko delo pri tem poročilu. Zelo mi je olajšal delo v zvezi z lizbonskimi vidiki poročila. Čeprav je potekala polemika o vidikih poročila, ki niso povezani z Lizbonsko pogodbo, je Richard Corbett opravil odlično delo v zvezi z lizbonskimi vidiki in dejansko sem samo prevzel štafetno palico.
Prvič, kdo naj vodi našo delegacijo pri COSAC? Naj bo to predsednik Odbora za ustavne zadeve ali podpredsednik Parlamenta, tako kot je zdaj? Jaz menim, da bi to moral biti podpredsednik; Odbor je odločil, da bi to moral biti predsednik. Končna odločitev bo sprejeta na plenarnem zasedanju, vendar naj pripomnim, da gre pri COSAC za več kot samo za medinstitucionalne odnose. COSAC obravnava tudi politične zadeve in zato je delegacijo v preteklosti vodil podpredsednik.
Kar zadeva naš odnos z nacionalnimi parlamenti, je bilo v Odboru nekaj nestrinjanja glede tega, kako daleč v podrobnosti naj se spuščamo in do kakšne mere naj pravila predpisujejo ta odnos. Z gospodom Brokom, ki je bil zelo prilagodljiv pri tej zadevi, mi je uspelo doseči kompromis, ki določa nekatere podrobnosti, vendar še vedno pušča dovolj prostora za to, da se predsednik Parlamenta s svojimi sogovorniki v nacionalnih parlamentih na pogajanjih dogovori o natančnih načinih, na katere bomo sodelovali z nacionalnimi parlamenti.
Tretje nekoliko polemično vprašanje je, kako obravnavati načelo subsidiarnosti. Zlahka smo določili vlogo, ki jo bodo pri tem imeli odbori, in o tem je bilo doseženo soglasje. Edina točka, pri kateri se zatika, je to, kaj se zgodi, če odbor reče: "Ne, kršitve subsidiarnosti ni in zakonodaja naj gre naprej." Ali bi moral obstajati varnostni ventil, da bi poslanci Evropskega parlamenta obravnavali zadevo v Parlamentu? Pripravil sem spremembo in drugi so pripravili podobne spremembe, v skladu s katerimi naj bi se, če ena desetina poslancev Evropskega parlamenta meni, da je spoštovanje subsidiarnosti vprašljivo, o tem razpravljalo v Parlamentu. Menim, da je to razumen varnostni ventil.
Zadnje vprašanje, ki ga želim omeniti, je vprašanje opazovalcev in tega, ali naj imamo opazovalce, preden 18 novih poslancev zasede svoje sedeže. Moje mnenje je, da bi jih vsekakor morali imeti. Vendar je ključno vprašanje to - in ponovno, v Odboru je bilo doseženo soglasje o tem -, ali naj bodo ti opazovalci ljudje, ki bi sicer bili izvoljeni v Parlament. To je ključno za našo verodostojnost. Če državam članicam dovolimo, da za vlogo opazovalca preprosto imenujejo kogar koli - in govori se, da nekatere države članice želijo imenovati nacionalne poslance -, bi bilo to po mojem mnenju povsem nesprejemljivo.
Tako poročevalcu gospodu Martinu kot gospodu Corbettu bi se rad zahvalil za delo, ki sta ga opravila v zvezi s tem. V poročilu so vse ključne točke, kot so vzdrževanje stikov z nacionalnimi parlamenti, strožja in precej jasneje opredeljena uporaba načela subsidiarnosti kot do zdaj ter postopki komitologije in nove pravice parlamentov do soodločanja, v poročilu, ki ga vsekakor podpiramo, pa so tudi vprašanja v zvezi s proračunskimi postopki.
Obenem moramo zagotoviti, in rad bi, da ste na to pozorni pri glasovanju o predlaganih spremembah, da teh pravic ne bo mogoče zlorabiti. Majhna manjšina ne sme biti sposobna zlorabiti ali ovirati dejanskega zakonodajnega postopka. Najti moramo prilagodljive rešitve. Med ratifikacijo Lizbonske pogodbe smo videli, kako se je lahko ena sama oseba, en sam predsednik države igral s celotnim sistemom. Ravno zaradi tega morajo biti vključena samo tista zagotovila, ki jih ni mogoče do skrajnosti zlorabiti. Skupina Evropske ljudske stranke (Krščanskih demokratov) podpira to poročilo in čestitamo obema poročevalcema gospodu Corbettu in gospodu Martinu.
Prva je, da čeprav je bilo nekaj zmede na konferenci predsednikov glede tega, katere vrste sprememb naj se potrdijo ali sprejmejo na podlagi tega, ali so rezultat Lizbonske pogodbe v najstrožjem pomenu, bi rad izrazil našo željo, da o tem, ali katera od reform Poslovnika ni ustrezna, odloča predsednik Parlamenta. V tem smislu se strinjam s tem, da odloča predsednik, mi pa bomo podprli to odločitev.
Meni se zdi pomembno, da te spremembe vključujejo nove določbe o poenostavljenih in običajnih spremembah Pogodbe. Pomembno se mi zdi, da se predlogi sprememb, katerih namen je izboljšati sodelovanje z nacionalnimi parlamenti, podprejo soglasno. Pri drugih oddelkih bi si želeli iti dlje, zlasti v primerih, kot je naša zastopanost, namreč zastopanost Evropskega parlamenta pri COSAC, vendar se o tem lahko razpravlja tudi pozneje. Za zdaj pozdravljam široko soglasje, ki je bilo doseženo, in se želim zahvaliti predvsem poročevalcema.
O čem govorim? Govorim o členu 192(1). Določba o tem, da skupine lahko izvolijo koordinatorja, je bila sprejeta skozi zadnja vrata in je številni niso opazili. Prej, gospod predsednik, smo vedno imeli ta dodatek: "ustrezne določbe se smiselno uporabljajo tudi za samostojne poslance". Ta razlaga ni več navedena. Napisal sem vam pismo. Dva meseca zatem ste odgovorili in zgolj ponovili člen. Prosim, ponovno preberite moje pismo. Prosim, razumite, da ste trenutno zelo blizu temu, da dopustite, da se Parlament, ki ga načeloma podpiram, izrodi v dvotirni Parlament. Kako lahko glede na svojo preteklost naredite kaj takega? Ker kot samostojni poslanci nimamo možnosti, da bi pravočasno pridobili ustrezne informacije in dejavno sodelovali pri odločanju o poročilih in podobnih zadevah. V tem smislu je treba Poslovnik spremeniti.
Zato dejstvo, da se je v okviru širše reforme Poslovnika v skladu z Lizbonsko pogodbo izkoristila priložnost za nekaj popravkov, tudi v zvezi z drugimi vidiki, po mojem mnenju ne more veljati za nesprejemljivo - še toliko bolj ne, ker bi kar nekaj sprememb služilo temu, da bi se v Poslovniku odražal duh Lizbonske pogodbe, včasih prek pravil, ki se v Poslovniku tehnično in materialno ponovijo, še veliko pogosteje pa prek sklicevanja na duha Pogodbe. Pomisliti je treba samo na vlogo Parlamenta, ki je bila v primerjavi s Svetom okrepljena, ki pa jo Poslovnik krepi tudi v zvezi z notranjimi odnosi z institucijami znotraj samega Parlamenta. Seveda bomo spoštovali vaše odločitve, gospod predsednik, vendar sem menil, da moram to pripomniti.
Naj navedem samo en primer: zadovoljen sem, da je Parlament očitno imel besedo pri podpori Listini o temeljnih pravicah, ki jo Parlament nedvomno podpira. Vendar dobro vemo, da je prav v primeru Listine o temeljnih pravicah več držav zahtevalo odstopanje, da ne omenjam, da tudi ta listina vsebuje zadeve in nerešene težave, kot je vprašanje jezikovnih pravic, o katerih naj bi razpravljali jutri zvečer. Do zdaj so komisarji Evrope pravzaprav govorili, da te pravice niso del prava Skupnosti.
Opazil sem, da se sestankov predsednikov odborov nacionalnih parlamentov udeležujejo bolj podpredsedniki kot predsedniki odborov Evropskega parlamenta. Kar zadeva pravice poslancev Evropskega parlamenta, če odbor predloži predloge sklepa na plenarnem zasedanju, o tem, ali so ti predlogi pravilni ali napačni, ne odločajo parlamentarne službe ali drugi organi. O tem odločajo poslanci Evropskega parlamenta. Če so predlogi slabi, jih večina ne bo podprla.
V skladu s členom 157(3) odločate vi, vendar bi vas prosil, gospod predsednik, da upoštevate modre besede predsednika Odbora za ustavne zadeve gospoda Casinija. Menim, da odločanja o tem, katere spremembe so povezane z Lizbonsko pogodbo in katere ne, ni mogoče prepustiti parlamentarnim službam. Poleg tega ima ta parlament v tem času, ko se, kakor so vsi rekli, začenja nova faza, suvereno pravico, da odloča o tem, ali je sprememba potrebna ali ne.
Program bo temeljil na sporočilu Komisije in tudi na mnogih mnenjih, ki so jih med postopkom predložili nacionalni parlamenti, civilna družba ter različni organi in agencije EU. Program je seveda tudi rezultat intenzivnih stikov in poglobljenih pogajanj z državami članicami EU in tudi z Evropskim parlamentom. Pomembno je stališče Evropskega parlamenta do prihodnjega sodelovanja, zlasti glede na pomembnejšo vlogo, ki jo bo imel Parlament zaradi Lizbonske pogodbe.
Stockholmski program si prizadeva za varnejšo in bolj odprto Evropo, kjer so pravice posameznikov zaščitene. Potrebe državljanov, posameznikov, bodo tvorile podlago za prihodnje sodelovanje na tem področju na način, ki je precej jasnejši kot je bil prej. Delamo v imenu državljanov in čutiti morajo, da je prihodnje sodelovanje EU pomembno zanje. Zato mora temeljiti na resničnih problemih, postavljati konkretna vprašanja in se osredotočiti na posebne ukrepe, ki bodo vsakdanu ljudi zagotovili dodano vrednost.
Ključni element boja proti kriminalu je seveda učinkovita izmenjava informacij, prilagojena našim potrebam. Na evropski ravni moramo v določenih primerih standardizirati izmenjavo informacij, jo prilagoditi svojim potrebam in jo narediti učinkovitejšo. Hkrati je izredno pomembno zagotoviti, da izmenjava informacij izpolnjuje osnovne zahteve varstva podatkov in varstva zasebnosti, ki ju moramo uveljaviti, in da se ne zbira in hrani več informacij, kot je potrebno za izpolnjevanje namena. Ustvariti moramo varno Evropo, v kateri se učinkovito bori proti čezmejnemu kriminalu, medtem ko se sočasno spoštuje zasebnost posameznikov. Povsem mogoče in resnično potrebno je narediti oboje. Gre za iskanje pravega ravnovesja za različne ukrepe.
Načelo vzajemnega priznavanja mora še naprej biti temeljno načelo v našem pravnem sodelovanju. Predpogoj za države članice, ki želijo priznati in izvrševati sodne odločbe in sklepe drugih držav, je vzajemno zaupanje v pravni sistem neke druge države. Gre tudi za vprašanje zaupanja med našimi nacionalnimi organi, državljani pa morajo zaupati v ukrepe, za katere se odloči. Eden izmed načinov za okrepitev zaupanja je večje poznavanje pravnih sistemov drugih držav. Lahko gre za zagotavljanje usposabljanja, programe izmenjave, krepitev obstoječih mrež in dobro razvitih ocenjevalnih mehanizmov.
Vendar pa je morda najpomembnejši ukrep za razvoj zaupanja zagotavljanje določenih minimalnih pravic ne glede na to, kje znotraj Evropske unije se nekdo nahaja. To so enostavne zadeve, kot na primer, da lahko v jeziku, ki ga razumeš, izveš, česa si obtožen in kakšne pravice imaš kot osumljenec ali žrtev v pravnih postopkih. Zelo razveseljivo je, da se je bilo v Svetu mogoče dogovoriti o načrtu, kako obravnavati in postopoma izvajati postopkovne pravice osumljencev in obtožencev. Zaželeno bi bilo, da se načrt vključi v Stockholmski program, in menim, da se ga bo.
Gospod predsednik, spoštovani poslanci, naj začnem z zahvalo Evropskemu parlamentu za njegovo zelo konstruktivno sodelovanje v zvezi z Evropskim uradom za podporo azilu. Urediti je treba še nekaj formalnosti, vendar pa bodo kmalu vzpostavljeni pogoji za ustanovitev tega urada. Svet ima zelo pozitivno stališče glede konstruktivnega sodelovanja z Evropskim parlamentom, ki je vodilo do tega izida. Okrepljenemu sodelovanju, do katerega bo prišlo z uveljavitvijo Lizbonske pogodbe, dobro kaže. Dejstvo, da smo lahko hitro sprejeli odločitev o uradu za podporo, je dober primer učinkovitega in dobro delujočega postopka soodločanja.
Danes bomo tu seveda razpravljali o prihodnjem petletnem programu dela v zvezi s pravosodjem in notranjimi zadevami. Za začetek naj povem, da se je v EU v zadnjih nekaj letih na področju azila in priseljevanja veliko zgodilo. Sprejeli smo na primer odločitev o skupni zakonodaji v zvezi s prvimi temelji skupne politike priseljevanja in skupnega azilnega sistema. Sočasno je to cilj, ki je bil naveden v obeh predhodnih delovnih programih iz Tampereja in Haaga. Ko je Evropski svet lani sprejel Evropski pakt o priseljevanju in azilu, je to politično področje dobilo nov politični zagon. Zdaj je čas, da določimo smer nadaljnjega razvoja politike na tem področju. Osnovna predpostavka za naše delo je, da je lahko dobro upravljano priseljevanje pozitivno za vse vpletene strani, ne samo za posamezne države članice in EU kot celoto, ampak tudi za države izvora in posamezne priseljence. Če naj bomo zmožni doseči cilje lizbonske strategije, ki so, da mora biti EU dinamično in konkurenčno gospodarstvo, bomo verjetno morali dovoliti priseljevanje delavcev v večjem obsegu kot doslej, zlasti glede na demografski izziv, s katerim se soočamo.
Med delom na Stockholmskem programu se je izkazalo, da obstaja soglasje glede potrebe, da države članice preprečijo nezakonito priseljevanje v EU na skupen in usklajen način. Razvoj učinkovite politike vračanja v domovino je pomemben element tega dela. Nedvomno mora Frontex pri tem odigrati pomembno vlogo, jasno pa je tudi, da želijo države članice okrepitev agencije. Velikega pomena je tudi okrepljeno sodelovanje z državami izvora in tranzita. Vendar pa bi rad poudaril, da je pri delu v zvezi s preprečevanjem nezakonitega priseljevanja pomembno, da ohranimo ravnotežje, tako da se ne bo izvajalo varnostnih ukrepov na račun zapletanja zakonitega priseljevanja v EU ali oteževanja dostopa prosilcev za azil do azilnega postopka. Treba je tudi čim bolj zmanjšati tveganje za ranljive skupine, na primer otroke, ki prihajajo brez spremstva. Komisija bo pripravila akcijski načrt z ukrepi, ki upoštevajo najboljše interese otrok.
V Stockholmskem programu bo obravnavano vprašanje solidarnosti in delitve odgovornosti. Ni enostavnih rešitev. Naša izhodiščna točka bi morala biti iskanje obsežnih in trajnostnih rešitev, utemeljenih na globalnem pristopu k priseljevanju in zavesti, da je skupno sodelovanje z drugimi državami ključni dejavnik. Razviti je treba nekakšno obliko mehanizma solidarnosti, da bi lahko pomagali tistim državam članicam, ki se znajdejo pod posebnim pritiskom in prejmejo nesorazmerno število prosilcev za azil. Države članice morajo prejeti tudi podporo za nadaljnjo krepitev zmogljivosti. Frontex je treba okrepiti in mu dati pomembnejšo vlogo pri vračanju v domovino. Naš cilj je, da smo zmožni bolje pokazati solidarnost z državami članicami in tudi tretjimi državami, ki so deležne največjega pritiska priseljevanja. Sočasno moramo biti jasni glede tega, da potrebujemo celovit pristop, ki je kratkoročno in dolgoročno trajnosten.
Pomembno je, da je v Stockholmskem programu navedeno, da se ohrani predhodno določen cilj vzpostavitve skupnega evropskega azilnega sistema do leta 2012. Temelj skupnega azilnega sistema mora biti, da je treba posameznega prosilca za azil sprejeti enako in mora biti njegova prošnja ocenjena v skladu z enakimi merili ne glede na to, iz katere države članice prihaja. V zvezi s tem bo pomembno vlogo igral Evropski urad za podporo azilu.
Na koncu bi rad nekaj besed posvetil Lizbonski pogodbi. Nova Pogodba bo kot posledica uvedbe številnih novih pravnih podlag prinesla velike spremembe na področju svobode, varnosti in pravice. Redni zakonodajni postopek, ki bo uveden, pomeni, da bo imel Evropski parlament na številnih področjih večjo vlogo v zakonodajnem postopku. Z gospo Ask se veseliva okrepljenega sodelovanja s Parlamentom. Menim tudi, da bodo nove naloge, podeljene nacionalnim parlamentom, pomembne za krepitev demokratičnega nadzora nad tem političnim področjem. Najlepša hvala za vašo pozornost. Kot je povedala kolegica gospa Ask, se veseliva, da bova slišala vaša stališča.
Glede temeljnih pravic smo z Lizbonsko pogodbo dosegli dva velika dosežka: Listina o temeljnih pravicah bo postala zavezujoča in odprla se bodo vrata za Evropsko unijo, da postane podpisnica Evropske konvencije o človekovih pravicah. Kot poudarjate v svoji resoluciji, moramo vzpostaviti celovit sistem varstva podatkov, ki vključuje tehnološki napredek. Komisija bo leta 2010 predstavila sporočilo na to temo. Menim tudi, da bomo morali s tem celovitim sistemom varstva podatkov zajeti vse politike Unije.
Govorjeno splošno Komisija in Parlament delita isto voljo, ko gre za boj proti vsem oblikam diskriminacije in spodbujanje enakosti moških in žensk. Pozdravljam dejstvo, da Parlament in Komisija ubirata enak pristop, katerega vodilo je, da Evropejce postavita v središče svojega ukrepanja v zvezi s svobodo gibanja, volilnimi pravicami, konzularno zaščito in tako dalje. Zdaj bomo vse to lahko prenesli v prakso. Lizbonska pogodba dovoljuje postopek državljanske pobude, Komisija pa je pravkar objavila zeleno knjigo na to temo. Predlog bo podan leta 2010 na podlagi izida posvetovanj, ki se izvajajo.
To območje svobode, varnosti in pravice seveda zahteva močno zunanjo razsežnost, ki je skladna z zunanjo politiko Unije. Ob številnih priložnostih ste v svoji resoluciji omenili pomen spremljanja in ocenjevanja. Tudi tu se strinjamo z vami. Zmanjšati moramo znatno vrzel med standardi in politikami, sprejetimi na evropski ravni, in njihovim izvrševanjem na nacionalni ravni. Razmisliti moramo tudi o morebitnem vplivu zakonodajnih predlogov na državljane in izboljšati moramo način, na katerega se uporablja ocenjevanje sprejetih instrumentov.
Da zaključim, Komisija je v celoti vključena v pogajanja o Stockholmskem programu. Povedal sem, kako zadovoljen sem z našim sodelovanjem s švedskim predsedstvom, s katerim smo resnično opravili temeljito, resno delo. Mnenje Parlamenta je za nas vsekakor zelo pomembno, zlasti v teh zadnjih trenutkih, preden bo Evropski svet sprejel Stockholmski program. Zato se vam resnično iskreno zahvaljujem in vas bom v zameno pozorno poslušal. Hvala, Parlament.
Prvi poudarek zadeva sodelovanje s Svetom. Vedno imamo tu predstavnike Sveta, ki nam kot predsedniki Sveta govorijo, da je Parlament zelo pomemben in da moramo sodelovati. Ko niso več v tej vlogi, se pogosto izgubi tudi to razumevanje. Naša naloga kot parlamentarci bo, da od Sveta zahtevamo, da ne dovoli več izgube tega razumevanja ali da - tako kot na primer s sporazumom o sistemu SWIFT - ustvari precedens, čeprav nas tu v Parlamentu ne vključuje v postopek odobritve. Situacija ne more biti in v prihodnosti ne bo več takšna. To je bil slab primer institucij, ki so druga drugo vzele resno.
Postopek, ki ga uvaja Pogodba, bo okrepil Unijo od znotraj in tudi v svetovnem okviru, je pa tudi tesno povezan s krepitvijo sodelovanja na področju sedanjega tretjega stebra. Unija bo bolj odprta, učinkovitejša in bolj demokratična. Glavni izziv in prednostna naloga je zagotovitev temeljnih pravic in svoboščin ter tudi celovitost in varnost v Evropi s polno podporo učinkovitemu izvajanju in zadostnim spoštovanjem izboljšanja obstoječih pravnih instrumentov ob sočasnem upoštevanju varstva človekovih pravic in državljanskih svoboščin.
Na letu British Airways iz Johannesburga je premožna bela Južnoafričanka srednjih let sedela poleg črnca. Poklicala je stevardeso, da bi se pritožila. "V čem je težava, gospa?" "Kaj ne vidite?", je rekla, "ne morem sedeti poleg tega ostudnega človeka. Najdite mi drug sedež!" Čez nekaj minut se je stevardesa vrnila. "Gospa, žal je res tako, kot sem predvidevala, ekonomski razred je poln. Govorila sem z vodjo kabinskega osebja in tudi klub je poln. Vendar pa imamo prost sedež v poslovnem razredu." Preden je imela Južnoafričanka sploh priložnost odgovoriti, je stevardesa nadaljevala: "Precej nenavadno je nekoga preseliti v višji razred, toda glede na okoliščine je kapitan menil, da je nezaslišano, da bi nekdo moral sedeti poleg tako gnusne osebe". Nato se je obrnila k črncu, ki je sedel poleg Južnoafričanke, in rekla: "Gospod, prosim, vzemite svoje stvari, za vas imam pripravljen sedež spredaj v poslovnem razredu." Ostali potniki so vstali in ploskali, črnec pa je odšel v poslovni razred.
Kaj ima to opraviti z nami? Ali imamo druge za manjvredne? Bela Južnoafričanka bi nas vse šokirala. Toda to je bil seveda skrajen primer. Vendar pa menim, da nekateri naši kolegi predvsem v EPP, toda tudi v Svetu, dobro razumejo, kaj hočem povedati. Druga skupina, moja skupina trdno verjame v Evropo, ki jo lahko ljudje razumejo, ji zaupajo in verjamejo vanjo. Takšna Evropa mora temeljiti na človekovih pravicah, temeljnih svoboščinah, demokraciji, pravni državi in seveda pristni enakosti vseh. Skrajni čas je, da se spopademo z vsemi oblikami diskriminacije na vseh ravneh, vključno na podlagi spolne usmerjenosti.
Gospod predsednik, v skupini Evropske svobodne zveze se že sprašujemo, kako lahko tu odločamo o resoluciji o programu, ki je že zastarel? Včeraj je švedsko predsedstvo predložilo nov in zelo spremenjen predlog za Stockholmski program. Domnevam, da velika večina poslancev tega cenjenega Parlamenta še ni imela priložnosti prebrati zadevnega predloga. Menim, da je to nesprejemljiva situacija za to zelo občutljivo zadevo.
Poleg tega je bil postopek v Parlamentu, ki je vodil do te resolucije, večinoma nepregleden in občasno kaotičen. Manjše skupine so bile v največji možni meri izključene iz postopka priprave resolucije, številne spremembe postopkov skupnih odborov pa so predstavljale ovire za demokratično odločanje. Zato nam dovolite, da zaprosimo za celo vrsto glasovanj po delih. Parlament mora resno razmisliti, kako želi obravnavati te zadeve tako glede Sveta kot tudi glede lastnih poslancev.
Zdaj se bom posvetil vsebini Stockholmskega programa. Nekatere dele tega delovnega programa je nedvomno mogoče imeti za napredek. Ko gre za pravosodje in skupno izgradnjo načel civilnega prava, tudi Zeleni vidimo pozitivne začetke za naslednja leta. Ko pa gre za odnos državljanov do države, je program izkaz nadvse slabo zastavljenega okvira. Glede politike priseljevanja azila, državljanskih pravic in varstvom podatkov, je bila potreba po varnosti v Evropi postavljena pred človekove pravice in svoboščine. Javno se omenja, da bi več svobode v Evropi avtomatično vodilo k manjši varnosti.
To pomeni tudi podpirati in zagovarjati tisto, v kar verjameš. To na primer velja za naše razprave o sporazumu o sistemu SWIFT. Zakaj ponovno popuščamo politiki ZDA, ko gre za zadeve varnostne politike - kot v primeru sporazuma o sistemu SWIFT -, brez razloga in brez ponovne celovite razprave v tem Parlamentu. Zakaj mi, Parlament, dovoljujemo Svetu, da se vedno znova obnaša vzvišeno? Mi, Parlament, moramo vsekakor nekaj storiti glede tega. Pošljite sporočilo tukaj in zdaj v prid človekovim pravicam in v prid svobode - tudi svojim vladam - in glasujte za vse naše predloge sprememb. Zeleni ne moremo glasovati za resolucijo, kakršna je.
Drug problem je popolno neravnotežje med svobodo in varnostjo. Res je, da ni svobode brez varnosti, res pa je tudi, da ni varnosti brez svobode. Svoboda ni nekaj, o čemer bi se bilo treba pogajati, je univerzalna pravica vsakega človeka. Nasprotno Stockholm simbolizira manično hotenje EU po varnosti, zaradi katere je treba ustvariti ogromne nadnacionalne podatkovne zbirke brez ustreznih možnosti nadzora, ki bodo potem na vseevropski ravni združile obveščevalne službe in policijske podatke. To bo pomenilo zmanjšanje pravic ljudi do samoodločanja v zvezi s svojimi podatki in da bo vizija prozornega človeka dejansko postala resničnost.
Ko se zgodi to, so posamezni državljani, točno tisti ljudje, ki jih EU vedno znova potiska na vrh prednostnega seznama, tisti, katerih podatke se beleži in zbira, čeprav ne gre za sum kriminalnih dejavnosti, in katerih podatke se potem potencialno zlorablja. Uradno je cilj pri tem boj proti organiziranemu kriminalu. To je vse dobro in prav, vendar pa se že kažejo prvi znaki in težnje, da se izražanje mnenj, ki ne ustreza dogovoru o tem, kar se zdaj imenuje politična korektnost, omeji, prepove in, kdo ve, prej ali slej kaznuje. George Orwell nas je posvaril pred tem - mi pa moramo preprečiti, da bi do tega prišlo.
Dejansko so obstajali problemi, nekateri izmed njih resni, glede časovnega okvira in predvsem vključitve poročevalcev v senci ter pravočasnega prevoda sprememb, ki jih je bilo skoraj 500. Vse to se je zgodilo ne zaradi samega člena 51, ampak zaradi zelo kratkih rokov, ki smo si jih določili, da bi imeli dokument, ki bi ga lahko predložili vrhu Sveta, ki bo potekal 10. decembra. Zato je bilo neizogibno, da bodo nastali problemi, povezani z dinamiko dela. Glede ostalega menim, da moramo priznati, da je člen 51, ki je bil prvič uporabljen, koristen.
Dokumenta, ki ga obravnava ta Parlament, ni mogoče razložiti v nekaj sekundah, ki so mi preostale. Vendar pa moram izraziti svoje zadovoljstvo, da je bil sistem soodločanja razširjen, da bi postal običajen sistem zakonodaje, da se zdaj razume, da je priseljevanje evropsko vprašanje - in upam, da ga tako razlagata tudi Komisija in Svet - in ne problem posameznih držav članic, ki ukrepajo solidarno druga z drugo, da stališče glede sodelovanja z nacionalnimi parlamenti ni, da so varuhi, ki določajo omejitve, ampak predvsem pozitivni sodelavci v zakonodajnem procesu, in nazadnje, da so navedene človekove pravice, ki so zelo pomembne in ki so duh Evropske unije.
Predvsem pa bi rad izpostavil delo tega Parlamenta, saj so trije odbori, Odbor za pravne zadeve, Odbor za ustavne zadeve in Odbor za državljanske svoboščine, pravosodje in notranje zadeve, v skladu s členom 51 prvič sodelovali, in to smo storili, da bi bili pravočasno pripravljeni. To pa zato, ker je pomembno, resnično pomembno, da nadaljujemo z območjem svobode, varnosti in pravice ter pri tem upoštevamo, da bo začela veljati Lizbonska pogodba, ki predstavlja velik korak naprej. Pogodba bo ogromen korak naprej, saj bo okrepila vlogo Parlamenta, ki bo sozakonodajalec in nosilec odločanja na celotnem področju, ki je bilo doslej domena medvladnega sodelovanja, toda tudi zato, ker bosta začela veljati Evropska listina temeljnih pravic in mandat za ratifikacijo Evropske konvencije o človekovih pravicah, ki bosta okrepila harmonični odnos med svobodo in varnostjo.
Varnost ni podrejena svobodi in je ne ogroža. Varnost je pravica državljanov, tako kot svoboda. Tako je zapisano v mnogih ustavah držav članic in slednje se morajo združiti v enotnem prizadevanju, da zajamejo status evropskega državljanstva, temeljne pravice državljanov, priseljevanje, azil, zatočišče, upravljanje zunanjih meja EU in pravosodno sodelovanje. To je treba storiti za krepitev medsebojnega zaupanja, vzajemnega priznavanja državljanskih pravic, pogodbeno pravo, ki spodbuja gospodarsko rast in ustvarjanje delovnih mest, ter zlasti policijskega in pravosodnega sodelovanja v kazenskih zadevah, da bi se skupaj borili proti resničnima skupnima sovražnikoma: organiziranemu kriminalu in terorizmu.
Parlament je trdo delal in je izboljšal dokument, ki ga je sestavil Svet. Izboljšal ga je z okrepitvijo protidiskriminacijske klavzule, predvsem glede žensk in otrok, in zdaj obstaja zaveza boju proti nasilju na podlagi spola in zaščiti žrtev nasilja na podlagi spola s krepitvijo solidarnostne klavzule v okviru azila. To kaže, da niti priseljevanje niti azil nista problem, ki vpliva samo na eno državo članico, ampak da je potrebno sodelovanje med vsemi državami članicami, saj ju drugače ne bomo rešili.
Moja druga točka je zadeva, ki jo je zelo dobro prikazala moja kolegica gospa Hennis-Plasschaert. Parlament, zlasti obe veliki skupini, bi opozorila, da je enakost nedeljiva. Ne moremo dati malo enakosti nekaterim skupinam in nič drugim. V preteklosti se je država vmešavala v izbiro partnerja in prepovedovala zakonsko zvezo med ljudmi določene vere in med ljudmi različne rase. Na srečo so ti časi preteklost; in zato po mojem mnenju nobena država članica Evropske unije ne bi smela zavračati priznanja zakonske zveze, zakonito sklenjene v drugi državi članici, to pa vključuje zakonske zveze med dvema človekoma istega spola. Zato bi obe veliki skupini pozvala, naj umakneta kompromis, s katerim želita oslabiti pravice homoseksualnih parov. Tu mislim predvsem naše prijatelje v Skupini naprednega zavezništva socialistov in demokratov v Evropskem parlamentu.
Naj vam povem, kaj je vaš skupni pravni sistem naredil življenje ene osebe. Andrew Symeou, 20-letni Londončan, je bil letos poleti zaradi obtožbe za uboj izročen Grčiji. Zdaj gnije v grškem zaporu čakajoč na sodni postopek. Dokazi proti njemu ne bi vzdržali niti pet minut, če bi jih preučilo britansko sodišče. Dokazi o identifikaciji so protislovni. Izjave prič imajo vse znake, da jih je napisala policija. Dve priči trdita, da sta bili pretepeni in se je z njima grobo ravnalo ter sta bili prisiljeni podpisati izjavi, ki sta jih kasneje takoj umaknili.
Povedati želim tudi nekaj o usklajevanju azilne zakonodaje EU. To je vsekakor prava stvar, ki jo moramo storiti. Vendar pa moramo v celoti pojasniti, da brez usklajevanja gospodarskih pogojev v različnih državah to ne bo delovalo, saj bodo ljudje seveda šli tja, kjer lahko najdejo najboljšo socialno varnost, najvišje dohodke, najčistejše ulice in najvarnejša mesta. Ena stvar pa je jasna, in sicer, da moramo resnično usklajevati, toda Evropa ne sme postati država samopostrežne azilne politike.
Kako bomo to dosegli? Uspelo nam bo s Stockholmskim programom, ki je petletni delovni program. To je daljnosežen program, ki zajema več področij, ki sodijo v okvir pravice, svobode in varnosti. Resolucija Parlamenta opredeljuje politične prednostne naloge Evropskega parlamenta na tem področju. Naše prednostne naloge na področju priseljevanja so boj proti nezakonitemu priseljevanju in tudi skupna azilna politika, ki je zgrajena na pristni in obvezni solidarnosti. Dodati moram tudi, da mora Evropski parlament s pristojnostjo soodločanja, ki jo bo imel, ko bo začela veljati Lizbonska pogodba, odigrati zelo pomembno in konstruktivno vlogo.
V notranji razsežnosti tega Parlamenta so tudi določene politične razlike. Zakaj ne? So različne politične skupine in so različna politična stališča. Vendar mi dovolite, da povem, predvsem kolegici poslanki Jeanine Hennis-Plasschaert, ki jo zelo spoštujem, da so človekove pravice tudi politična prednostna naloga skupine Evropske ljudske stranke in da niso pod monopolom Skupine liberalcev v tem Parlamentu. Ne moremo sprejeti domneve Skupine liberalcev, da ima pravico monopolizirati načelo nediskriminacije. Verjamemo v to načelo; vendar pa verjamemo tudi v načelo subsidiarnosti, kar pomeni, da smo dolžni spoštovati nacionalne občutljivosti v državah članicah Evropske unije. Ne smemo pozabiti, da je ta Unija zgrajena na enotnosti v raznolikosti in ne enotnosti v homogenosti.
To je Evropa državljanov. Zgraditi jo je treba v državah članicah in institucijah Skupnosti. Evropska družba je enotnejša in mobilnost je izrazitejša kot se meni danes. Mobilnost je zdaj pravica. Meje med državami članicami niso neprepustni zidovi, ampak mreže, skozi katere dnevno prenika družba. Stockholmski program predstavlja institucionalni temeljni kamen, ki zagotavlja pravosodno sodelovanje in vzajemno priznavanje, evropski pravosodni sistem (sestavljen iz nacionalnih sistemov in sistema Skupnosti), nacionalno pravo in pravo Skupnosti, evropske državljane in evropska sodišča (nacionalna sodišča in sodišča Skupnosti).
(EL) Gospod predsednik, že nekaj mesecev govorimo o potrebi, da se doseže pravo ravnotežje med ohranitvijo varnosti in obrambo osebnih pravic državljanov, in poudarjamo, da morajo biti državljani v središču Stockholmskega programa. Vendar pa Evropska unija sprejema in uporablja ukrepe, ki rušijo ravnotežje med varnostjo in pravicami, zaradi katerih se vzpostavlja organe za nadzor in zbiranje različnih osebnih podatkov in ki žalijo naše dostojanstvo, saj iz vseh nas delajo osumljence. Poleg tega je nesprejemljivo, da se priseljence obravnava kot kriminalce in morebitne teroriste. Ne strinjamo se s predlogom resolucije, ker za nas ustvarja temelje za izgradnjo modernega evropskega panoptikuma, v katerem se, tako kot v zaporu, ki ga je zasnoval Jeremy Bentham, dejanja vsakogar nenehno nadzoruje, ne da bi priporniki poznali obseg tega nadzora, zaradi česar imajo varljiv občutek zasebnosti.
(PL) Gospod predsednik, brez omahovanja bom povedal, da je na področju pravosodja v Evropski uniji Stockholmski program najbolj ambiciozna pobuda zadnjih nekaj let. Še toliko bolj sem zadovoljen, ker je ena izmed temeljnih zamisli programa olajšanje življenja za prebivalce Evropske unije. Seveda bo pravilno izvajanje Stockholmskega programa na področju pravosodja odvisno od izoblikovanja pristne evropske pravosodne kulture, sprememb praktičnega pristopa k oblikovanju nove zakonodaje in tudi od pravilnega delovanja portala e-sodstva.
Načelo vzajemnega priznavanja, ki je zame temeljno načelo, zahteva medsebojno zaupanje, vendar tudi zaupanje v pravni sistem drugih držav, kot smo danes govorili o tem. Vrednote lahko izhajajo samo iz vzajemnega priznavanja in razumevanja, ki bosta spodbudila evropsko pravosodno kulturo. Do medsebojnega poznavanja in razumevanja lahko pride samo kot posledica dejavne, naklonjene politike, vključno z izmenjavo izkušenj, obiski, izmenjavo informacij in usposabljanjem za ljudi, ki delajo v pravosodnem sistemu, predvsem sodnike na sodiščih prve stopnje. Vključuje tudi korenito modernizacijo, in to je izredno pomembno, univerzitetnih izobraževalnih programov v Evropski uniji.
Druga stvar zadeva pomen večjezičnega portala e-pravosodja. Portal mora imeti dostop do pravnih podatkovnih zbirk ter do pravosodnih in nepravosodnih elektronskih sredstev za pritožbo. Omogočati bi moral tudi dostop do inteligentnih sistemov, razvitih kot pomoč državljanom, ki iščejo načine za rešitev pravnih problemov ali ki uporabljajo obsežne registre, sezname ljudi, ki delajo v pravosodnem sistemu, ali samo enostavna napotila na pravni sistem vsake države članice. Zato sem zelo zadovoljen, da sta gospa Ask in gospod Barroso govorila o tem.
Zadovoljna sem, da ima v resoluciji strategija Evropske unije za boj proti drogam mesto v ustvarjanju evropskega pravosodnega prostora. Vendar pa upam, da bo Evropska unija tozadevno pokazala več pobude. Zakaj se unija ne opremi z novimi orožji za boj proti tej naraščajoči težnji, ki na naše otroke vpliva v vse zgodnejši starosti? Otroci so prihodnost. Kaj delamo, da bi jih zaščitili? Pokažimo končno nekaj pragmatizma v naših institucijah! Prav to naši sodržavljani pričakujejo od nas.
Gospod predsednik, to je bilo dolgo potovanje od Tampereja, kjer smo videli samo obrise območja svobode, varnosti in pravice - in morda preveč govorimo -, do tega izjemnega položaja, ko trčita Stockholmski program in Lizbonska pogodba. Vsem tistim, ki mislijo, da ne potrebujemo načrta za boj za naš kot območja svobode in varnosti, ki ga hočemo: naših igralcev ne umaknemo z igrišča, ko se igra začne. Borimo se za svoj progresivni kot in za našo skupino se bomo borili za naše progresivne politike.
Toda najprej moramo imeti stockholmski načrt. Imamo Lizbonsko pogodbo, zato bomo morali - vsi poslanci tu, ne glede na to, kako glasujejo - prevzeti svojo odgovornost v zvezi s sprejemanjem zakonodaje po božiču glede stvari, ki so nam pomembne. To je resna odgovornost in moja skupina - kot sta zastavila poročevalca gospod López Aguilar in gospod Berlinguer, ki sta trdo delala - je določila svoje prednostne naloge. Potem bomo imeli območje svobode, varnosti in pravice v demokraciji, ki jo pridobimo ali izgubimo.
Nenazadnje igramo igro, ker za naše državljane to ni igra. Končno - res končno - gre za zagotavljanje pravic, za katere že tako dolgo prosijo: temeljne pravice o varstvu podatkov, o varnosti in o protiterorizmu. Vse te stvari bodo nekaj pomenile, ko bomo v Parlamentu prevzeli odgovornost oblikovanja zakonodaje. To bomo storili šele, ko bomo izglasovali Stockholmski program. Nato se bomo borili za progresiven Stockholmski program in progresivno zakonodajo.
Petletni program se vrača k ciljem Tampereja in si na mnogih področjih prizadeva za resnični napredek. Kljub temu je pomembno zagotoviti, da bodo ti cilji izpolnjeni. Zakonodajo in instrumente, ki so bili sprejeti, je treba izvajati učinkovito. Ljudje Evrope nas ne bodo vzeli resno, če ne bomo prestali tega preskusa naše učinkovitosti. Nemogoče si je na primer prizadevati za sistem vstopa/izstopa in Komisijo povabiti, naj poda predlog o tem sistemu, ki naj bi začel delovati leta 2015, če ne vemo, če bosta začela delovati druga generacija schengenskega informacijskega sistema ali vizumski informacijski sistem, ki sta znana po težavah in ogromnih zamudah v zvezi z njima.
Nazadnje bi opozoril še na temeljno uporabo načela subsidiarnosti. Moji kolegi poslanci govorijo o potrebi po spoštovanju nacionalnih parlamentov in to je res, vendar pa vas moram opozoriti, da toga in osnovna razlaga subsidiarnosti ne bo omogočila napredka v Stockholmskem programu. Če se bodo države članice oklepale pretirane razlage načela subsidiarnosti, ne bo skupne zakonodaje o Stockholmskem programu.
Gospod predsednik, na kratko želim omeniti področje gospodarskega kriminala in korupcije v Stockholmskem programu. Besedilo je med pogajanji v odboru Coreper izgubilo nekaj svoje ostrine. Današnje besedilo se na primer nanaša na standarde GRECO o protikorupciji, pri čemer je GRECO organ Sveta Evrope. Čeprav je sodelovanje z organom GRECO in Svetom Evrope ključnega pomena, so standardi Evropske unije o protikorupciji višji od standardov Sveta Evrope, ki ima, kot vsi vemo, 47 držav članic.
Vendar pa sem razočarana, da ni bilo omenjeno nič glede razvoja strategije o otrokovih pravicah za Evropo, kot je nedavno predlagal Parlament. Kot je dejal komisar Barrot, se mora Evropska unija še naprej zavzemati za otrokove pravice. Glede ubeseditve trgovine z ljudmi sem razočarana tudi, da predsedstvo ni ostalo zvesto svojemu prepričanju glede povezave nakupa spolnosti, nakupa storitev in možnosti oblikovanja zakonodaje na tem področju. EU potrebuje tudi pravno podlago za boj proti nasilju nad ženskami.
Obžalujem, da sta bila iz resolucije izpuščena sklicevanje na volilno pravico državljanov, ki niso iz držav EU, in zagotavljanje dostopa do zdravstvenega varstva za bolne priseljence. Vendar pa bi omenila sprejetje nekaterih pomembnih točk, kot je zahteva po sprejetju direktive o nediskriminaciji, svobodi gibanja za evropske državljane in njihove družine - to razumem, kot da so mišljene vse družine -, zahteva po odpravi ovir za uresničevanje pravice do ponovne združitve družin in prepoved odvzema prostosti mladoletnikom brez spremstva, če jih navedem samo nekaj.
Nekdo je na začetku razprave vprašal, "zakaj razpravljamo o tem predlogu, če imamo že novega?". Resnica je, da je Evropski parlament že napol opravil razprave in pogajanja, ki potekajo. Predlog se nenehno spreminja in v petek ali za konec tedna bomo imeli spet drugega. Poslancu, ki je mislil, da ima v rokah star dokument, lahko povem, da smo na spletišču predsedstva vedno imeli najnovejši predlog. Tisti poslanci, ki želijo biti obveščeni in videti, kaj se dogaja s tem in tudi, kako vaša razprava vpliva na končni rezultat, morajo seveda zagotoviti, da dobijo dokumente, ki jih objavljamo.
Kar zadeva predsedstvo, je bilo nadvse pomembno delati pregledno in odprto. Zato imamo zelo veliko razprav. Tistih deset, ki niste imeli priložnosti tu predstaviti svojih stališč, lahko meni ali gospodu Billströmu pošlje elektronsko pošto. Je zelo enostavno; naslov elektronske pošte je beatrice.ask@justice.ministry.se in naslov elektronske pošte gospoda Billströma je sestavljen po enakem vzorcu. Lahko nam pošljete svoja stališča, da jih bomo upoštevali. Začeti moramo delati na moderen način in odprtost je moderen način za švedsko predsedstvo. Veselim se resolucije in njenega izida, saj zapažam veliko podpore za nekatere vidike, odtenke in poudarke, ki jih zajema resolucija. To bomo seveda skrbno preučili.
Potem je še nekaj političnih vprašanj, ki bi jih samo omenila. Prvič, dva poslanca, eden izmed njiju je bil gospod Batten, sta omenila točno določene primere, kako to vpliva na državljane - morda v drugi državi -, in menita, da pogoji niso preveč dobri. To so tipični primeri pomanjkanja zaupanja v pravne sisteme drug drugega. V tem primeru imamo dve možnosti: prva je, da svojim državljanom rečemo, naj ostanejo doma, saj imamo v domovini vedno najboljši pravni sistem. Če pa menimo, da bodo naši državljani še naprej izkoriščali možnost svobode gibanja, potem je morda čas, da razmislimo o tem, kako lahko izboljšamo postopkovne pravice in druge vidike po Uniji kot celoti. Točno to je cilj Stockholmskega programa. Zato sem tako zelo zadovoljna, da nam je uspelo narediti prvi korak pri krepitvi postopkovnih pravic, da bi zagotovili, da bo vsak, ki je osumljen kaznivega dejanja ali ki je žrtev kaznivega dejanja in je vključen v pravni postopek v Evropi, zdaj dejansko dobil pomoč v obliki prevajanja in tolmačenja. To temeljno pravico je najti v konvencijah Evropskega sveta in drugod, vendar je ni najti v praksi. Zdaj lahko stvari spremenimo in točno to moramo storiti.
Gospa Macovei je načela vprašanje korupcije in finančnih kaznivih dejanj ter je menila, da je besedilo glede tega prešibko. Povedati želim, da je to zelo jasno poglavje z velikimi zahtevami. Dejstvo, da smo omenili skupino držav proti korupciji (GRECO) nima nič opraviti s tem, da nameravamo sprejeti manjše ambicije na račun njihovih stališč - to tudi ni navedeno v Stockholmskem programu. Navedeno je, skupaj z mnogimi drugimi nalogami, da je naš cilj tesno sodelovanje s pomembnim organom glede teh zadev, saj se moramo lotiti denarja, če naj se borimo proti organiziranemu kriminalu. Menim, da je to pomembno.
Mnogi so omenili subsidiarnost. Menim, da predlog, o katerem trenutno razpravljamo, zavzema zelo jasno stališče, da mora sodelovanje EU na področju pravosodja in notranjih zadev predstavljati dodano vrednost. Dovoliti bi morali, da vse, kar je mogoče prav tako dobro obravnavati na nacionalni ravni, ostane tam. Evropske institucije moramo uporabiti, ko potrebujemo sodelovanje. Menim, da ne odvzemamo pravic nacionalnim državam, temveč da zagotavljamo dodano vrednost, ki bi lahko koristila vsem državljanom.
Nazadnje bi spregovorila o vprašanju zasebnosti in varstva podatkov, kar je obsežna in pomembna razprava. Mislim, da je to omenil gospod Borghezio in menil, da obstajajo precejšnji pomisleki glede Stockholmskega programa, kakršen je. Med drugim je izrazil pomisleke glede nadzora in velikih podatkovnih zbirk. Primerjal je tudi to, kar delamo na tem področju, s položajem v nekdanji Vzhodni Nemčiji in komunističnih državah, ki so obstajale v Evropi. Menim, da je argument takšne vrste popolnoma nepomemben. V Vzhodni Nemčiji ni bilo varstva podatkov, ni bilo demokracije in ni bilo temeljnih pravic za državljane - treh pomembnih dejavnikov, ki so temelj našega sodelovanja. V zvezi s Stockholmskim programom na številne načine krepimo in zaostrujemo predpise o varstvu podatkov in spoštovanju pravic posameznika ter tudi demokraciji. Dejstvo je, da informacijska strategija, za katero želimo, da jo pripravi EU, uravnoteža metodično in učinkovito izmenjavo informacij s strogimi zahtevami glede varstva zasebnosti in varnega upravljanja podatkov, toda tudi zahtevo, da se informacij ne zadrži dolgo časa. Prosim, še enkrat preberite te dele, saj so zelo jasni. To predstavlja napredek, glede katerega nas je pohvalil tudi evropski varuh človekovih pravic, ki dela na tem.
Nazadnje, nekdo je dejal, da moramo Stockholmski program narediti oprijemljivejši. Program vsebuje veliko oprijemljivih in praktičnih elementov, toda pravo delo se začne zdaj. Nekateri poslanci so izpostavili, da je bilo treba resolucijo pripraviti v kratkem roku in da je bilo zelo težko vse storiti pravočasno. Povem vam lahko, da bo postalo še slabše. Ko bomo sprejeli Stockholmski program, boste vključeni v pomembno delo, ki ga je treba opraviti pri izvajanju in obravnavanju podrobnosti različnih predlogov. To bo vključevalo veliko časovnega pritiska in veliko stresa, toda tudi velike izzive in velike priložnosti za spremembe. Hvala za vaša stališča in, kot sem povedala, uporabite internet, če želite v prihodnjih dneh kontaktirati predsedstvo.
Poudaril bi pomen sodelovanja na vseh pomembnih področjih tega programa. V svojem govoru je gospod Busuttil naredil primerjavo z obsegom notranjega trga, za kar mislim, da ni tako daleč od resnice, saj je to v smislu velikosti in pomena podoben projekt. Beseda, ki se je v zadnjih letih nenehno ponavljala v političnih govorih o vprašanjih azila in priseljevanja, je bila solidarnost. Vse države članice se strinjajo, da je treba okrepiti solidarnost, in to ne samo solidarnosti med državami članicami, ampak tudi solidarnost med EU in tretjimi državami. To je sporočilo, ki ga hočemo poslati s Stockholmskim programom.
S tem v zvezi bi moral biti globalni pristop k priseljevanju ena izmed pomembnih izhodiščnih točk. Okrepiti je treba vlogo Frontexa. To je v svojem govoru omenila gospa Keller. Zelo jasno želim povedati, da Frontex sam ni odgovor na ta problem. Frontex je odgovoren za nadzor na mejah držav članic, vendar pa na primer nima pristojnosti v zvezi z reševanjem na morju. Situacija v Sredozemlju ni prvotno problem nadzora na mejah. Je problem, ki zahteva nekaj različnih vrst ukrepov. Izredno pomembno je okrepljeno sodelovanje med državami izvora in tranzita. Vlagati moramo tudi v razvojno sodelovanje v obliki pomoči. Menim, da je pomembno poudariti, da bo Evropski parlament zdaj, ko imamo Lizbonsko pogodbo, v največji možni meri vključen v vse te vidike, na teh področjih pa se bo povečal demokratični nadzor.
Glede na vse, kar je bilo danes tu povedano, menim tudi, da je pomembno izpostaviti, da bo Lizbonska pogodba resnično prinesla pristno in pomembno spremembo. To je seveda velika sprememba, s katero se bo redni zakonodajni postopek nadomestilo s postopkom, ki na številnih področjih krepi vlogo Parlamenta v zakonodajnem postopku. Zato se ne strinjam s pomisleki gospe Keller, ki jih je danes tu izrazila v zvezi s tem vprašanjem. Nasprotno, menim, da smo priča velikemu napredku k okrepljenemu demokratičnemu nadzoru na tem področju politike.
Dodal bi, da ne moremo sprejeti izraza "trdnjava Evropa". To je zajel gospod Billström. Tudi to je jamstvo uravnotežene evropske politike priseljevanja. Če zavračamo nezakonito priseljevanje, priseljevanje na črno, je to zaradi vsega trgovanja in vsega organiziranega kriminala, ki se skrivata za njim. Ni mogoče zanikati, da je tako. Vendar pa je res, da nam je po mojem mnenju uspelo predstaviti azilno politiko, ki je skladna z evropskimi vrednotami velikodušnosti.
Očitno ne morem odgovoriti na vsa vprašanja, gospod predsednik, ker zmanjkuje časa. Povedati želim samo, da je ta Stockholmski program, kot je povedala gospa Ask, zelo pragmatičen, da bo vodil k akcijskemu načrtu, ki ga bo izvajalo špansko predsedstvo, vi, gospe in gospodje, pa boste sozakonodajalci. To se mi vsekakor zdi močno sredstvo za spodbujanje območja svobode, varnosti in pravice, ki si ga državljani tako zelo želijo.
Zagovarjanje in spodbujanje človekovih pravic sta v zadnjih letih doživela zmanjševanju njunega pomena na dnevnem redu EU, politična prednostna naloga pa je postala varnost držav članic. Območje svobode, varnosti in pravice EU vstopa v odločilno fazo. Maastrichtska pogodba je uvedla vidike v zvezi s pravosodjem in notranjimi zadevami na ravni Skupnosti, ki sta bila do takrat obravnavana strogo na medvladni ravni. Programa iz Tampereja in Haaga sta zagotovila velik politični zagon pri usklajevanju teh politik. Stockholmski večletni program določa prednostne naloge za naslednjih pet let, tako da bodo koristi območja svobode, varnosti in pravice za državljane postale resničnost. Program se bo izvajalo po uveljavitvi Lizbonske pogodbe. Z uvedbo postopkov soodločanja kot rednega zakonodajnega postopka bosta evropska pravosodna in notranjepolitična politika ter ukrepi, sprejeti za njuno izpolnjevanje, predmet parlamentarnega nadzora.
v pisni obliki. - (HU) Med oblikovanjem Stockholmskega programa je bil naš cilj doseči, da se državljani Evrope zavedajo konkretnih koristi območja svobode, varnosti in pravice. Vendar pa ustvarjanje Evrope za njene državljane presega zgolj oblikovanje programa. Lizbonska pogodba odpira novo razsežnost za državljane, da predstavijo svoje interese. Pravice, svoboščine in načela, opredeljeni v Listini o temeljnih pravicah, so tako postali zavezujoči. Evropska unija lahko zdaj podpiše sporazum Sveta Evrope o varstvu človekovih pravic. Ta pravni akt mora začeti veljati čim prej. Imeti moramo jasen načrt izvajanja, da bi izpolnili te obveznosti, tako da bodo nove razpoložljive pravne strukture dobile ustrezno vsebino.
To so vsekakor koristni ukrepi, saj osnovna načela človekovih pravic zahtevajo nenehno pozornost, v EU pa moramo na tem področju narediti še veliko. Naraščanje diskriminacije in nestrpnosti postaja vse resnejši socialni problem. Nacionalne in etnične manjšine, predvsem Romi, homoseksualci in invalidi se vsak dan soočajo z neko obliko diskriminacije. Zato je za vsako državo članico pomembno, da dosledno izpolnjuje obstoječe direktive, in za Sveta, da s sprejetjem novega, celovitega predloga direktive razširi zaščito na vsako ogroženo skupino.
Zaradi gospodarske krize naraščata rasizem in ksenofobija, posledično pa tudi število kaznivih dejanj, ki jih povzročata ta dva problema. Po oceni Evropske agencije za temeljne pravice statistike ne kažejo prave podobe resnične situacije, saj v večini primerov žrtve ne poznajo svojih pravic in se ne obrnejo na pristojne organe. Sprememba te situacije je skupna odgovornost institucij in držav članic EU. Na evropski ravni moramo pripravljati predpise, ki lahko zagotovijo, da bodo Evropa in države članice še naprej ščitile raznolikost in ne bodo dopustile nobene možnosti za nasilje.
Stockholmski program Evropsko komisijo zavezuje, da predloži predlog o pristopu Evropske unije k Evropski konvenciji o človekovih pravicah. To je pomemben in ključen korak, ki nam bo omogočil v Evropi razviti enotno, minimalno raven varstva temeljnih pravic. Zaradi pristopa h konvenciji bodo institucije EU podvržene zunanjemu, neodvisnemu nadzoru v smislu skladnosti zakonodaje in ukrepov EU z Evropsko konvencijo o človekovih pravicah. Sočasno bo EU lahko zagovarjala svoje stališče pred Evropskim sodiščem za človekove pravice. To bo odpravilo možnost neskladij med sodnimi odločbami Sodišča Evropskih skupnosti in Evropskega sodišča za človekove pravice.
V zvezi s točko 16 predloga resolucije pozivam k hitremu začetku pogajanj o pristopu EU k Evropski konvenciji o človekovih pravicah. V okviru resolucije, o kateri razpravljamo, pozivam k takojšnjemu odstopu Poljske od Protokola o uporabi Listine o temeljnih pravicah Evropske unije na Poljskem in v Združenem kraljestvu. Z uveljavitvijo Lizbonske pogodbe bo Listina o temeljnih pravicah veljala za vse ukrepe, sprejete v zvezi s skupnim območjem svobode, varnosti in pravice. Sramotno je, da desničarske oblasti v Republiki Poljski, ker so podlegle pritisku hierarhije katoliške cerkve, Poljakom odrekajo pravice, do katerih so upravičeni. Poljski državljani bi morali uživati te pravice na enak način kot jih uživajo državljani drugih držav članic EU. Če nočemo, da so Poljaki drugorazredni državljani v EU, mora biti Listina o človekovih pravicah sprejeta v celoti.
Pomemben del Stockholmskega programa zadeva večjo zaščito ogroženim prikrajšanim skupinam. Vzpostavitev območja svobode, varnosti in pravice je nepredstavljivo brez prepovedi vseh oblik diskriminacije. Toda prepoved ni dovolj. Evropska unija mora sprejeti posebne ukrepe proti kakršnim koli diskriminacijskim ukrepom, saj je to edini možni način ustreznega služenja vsem evropskim državljanom na tem področju. Omenil bi samo enega izmed teh diskriminacijskih ukrepov, ki vpliva na tradicionalne nacionalne manjšine. Trenutno se v dveh državah EU odvija tudi jezikovni genocid. Zato Evropski svet in prihodnje špansko predsedstvo pozivam, naj med izvajanjem Stockholmskega programa več pozornosti posvetita preprečevanju diskriminacijskih ukrepov. Drugače ta program ne bo služil interesom vseh državljanov EU, ampak samo interesom tistih, ki sodijo v večinsko prebivalstvo.
Sodelovanje EU na področju priseljevanja se je v zadnjih nekaj letih hitro razvilo in vključuje številne različne zakonodajne akte in ukrepe druge vrste. Glede pravic prosilcev za azil bi rad vašo pozornost pritegnil k osnovnemu cilju sodelovanja v zvezi z azilom. Cilj tega dela je vzpostavitev skupnega evropskega azilnega sistema, ki bo ljudem zagotovil zaščito v skladu z Ženevsko konvencijo o statusu beguncev in drugimi mednarodnimi pogodbami o ljudeh, ki potrebujejo zaščito. V okviru tega sodelovanja obstajajo določbe o omogočanju subsidiarne zaščite in določbe o azilnem postopku, sprejemu in vračanju. Določbe zajemajo celotno področje azila in predstavljajo podlago skupnega evropskega azilnega sistema.
Dobro upravljano priseljevanje vključuje ustvarjanje priložnosti za ljudi, da zakonito vstopijo v Evropsko unijo, in možnost vračanja tistih, ki ne izpolnjujejo pogojev za vstop in prisotnost na ozemlju ali nimajo razloga za azil. Glede temeljnih pravic tistih, ki nimajo pravice bivati v Uniji, bi rad najprej omenil splošna pravna načela, ki morajo tvoriti osnovo vseh dejavnosti EU, in nato še bolj podrobno predpise, ki se nanašajo na vračanje državljanov držav tretjega sveta, ki nimajo pravice vstopiti in zakonito bivati v državi članici. Ti predpisi so določeni v direktivi o vračanju, ki sta jo Evropski parlament in Svet sprejela leta 2008. Direktiva je prvi pomemben korak k zakonodaji, katere cilj je zagotoviti pravico in pregledne postopke za dosego učinkovitejše politike o vračanju na evropski ravni. Eno izmed temeljnih načel dela v zvezi z vračanjem je pravna gotovost, humanost in učinkovitost.
Delo v zvezi z vračanjem vključuje tudi določbe o skupnih letih za odstranitev. Odločba Sveta o organiziranju skupnih letov zaradi odstranitve državljanov držav tretjega sveta, ki jim ni bilo izdano dovoljenje za prebivanje ali azil, je bila sprejeta leta 2002 v okviru akcijskega programa za vračanje. Organiziranje skupnih letov pomeni učinkovito rabo sredstev in pripomore k izboljšanju operativnega sodelovanja med državami članicami. Vendar pa bi poudaril, da ne gre za uveljavljanje sklepov o skupinskih izgonih. Gre za skupni ukrep, namenjen učinkovitejšemu izkoriščanju zmožnosti držav članic. Splošne smernice, priložene odločbi Sveta, navajajo, da se skupne lete organizira za osebe, ki ne izpolnjujejo ali nič več ne izpolnjujejo pogojev za vstop, prisotnost ali bivanje na ozemlju države članice Evropske unije. Država članica organizatorka in vsaka država članica udeleženka zagotovita, da pravni položaj vsakega od povratnikov, za katerega sta odgovorni, dopušča odstranitev.
Namen vseh teh ukrepov je zagotoviti, da je na voljo mednarodna zaščita za tiste, ki jo potrebujejo, in da se vračanje državljanov držav tretjega sveta, ki so nezakonito prisotni na ozemlju EU, izvede na pravno gotov in zakonit način. Uporaba skupnih letov za odstranitev nima za posledico kršitve načela nevračanja ali neupoštevanja zahtev, da se primere preuči posamezno. Pričakuje se, da bodo države članice upoštevale posebne okoliščine vsake osebe, ki je predmet odstranitve, vključno z vsako prošnjo za mednarodno zaščito. To seveda velja tudi za ljudi, ki so prišli iz Afganistana.
Gospod predsednik, spoštovani poslanci, politika Skupnosti o odstranitvi je vsekakor pomembna, vendar pa je samo en vidik celovite politike priseljevanja. Evropski pakt o priseljevanju in azilu, ki ga je Evropski svet sprejel septembra lani, potrjuje zavezo Unije globalnemu pristopu k priseljevanju. To pomeni, da morajo biti vprašanja priseljevanja sestavni del zunanjih odnosov EU in da mora biti učinkovito upravljanje priseljevanja enotno. To zahteva tudi tesno partnerstvo med državami izvora, tranzitnimi in namembnimi državami.
Evropska zakonodaja države članice zavezuje, da zagotovijo, da lahko državljani držav tretjega sveta, prisotni na njihovem ozemlju, zaprosijo za mednarodno zaščito, če želijo. Glede možnosti, da se tem državljanom, v tem primeru Afganistancem, odobri eno izmed oblik mednarodne zaščite, morajo države članice preučiti vsako prošnjo za azil ob uporabi meril, ki jih določa evropska zakonodaja, glede na posebne posamezne okoliščine vsakega prosilca za azil. Države članice se morajo odločiti, ali lahko prosilec za azil zaprosi za status begunca, če pa ne izpolnjuje meril za begunca, pa morajo preveriti, ali lahko dobi tako imenovano subsidiarno zaščito.
Naštel bom načela. Prvič, državljanov tretjih držav se ne sme vrniti, če jim grozi resen napad. Zakonodaja Evropske unije in predvsem direktiva o pogojih za sprejem prosilcev za azil navajata, da morajo države članice v skladu s svojimi mednarodnimi obveznostmi spoštovati načelo nevračanja. Zato države članice v Afganistan ne morejo vrniti oseb, ki so begunci v smislu Ženevske konvencije ali jim je bila odobrena subsidiarna zaščita. Poleg tega so države članice zavezane zagotoviti, da ne kršijo člena 3 Evropske konvencije o človekovih pravicah in ne izvajajo operacij vračanja, saj konvencija države članice zavezuje, da zagotovijo, da se osebe ne pošlje v njeno državo, če bo v primeru vrnitve izpostavljena pregonu ali resnemu napadu.
Omeniti je treba tudi, da Komisija, čeprav direktive o vračanju večina držav članic še ni prenesla v nacionalno zakonodajo, države članice spodbuja, naj zagotovijo, da bodo njihovi sklepi o vrnitvi skladni s predpisi, ki jih določa ta direktiva. To predvsem pomeni, da je treba prednost dati prostovoljnim vrnitvam, da je treba zagotoviti pravico do pritožbe na sklep o vrnitvi in da je treba upoštevati individualne potrebe ranljivih oseb. Ta direktiva o vračanju še ni začela veljati. Začela bo veljati kmalu, omogočila pa bo dodatna jamstva za zadevne osebe.
To so odgovori, gospod predsednik, gospe in gospodje, ki sem vam jih želel predstaviti, v skladu z evropsko zakonodajo. Seveda je tudi gospod Billström pojasnil, da poskušamo v zvezi z vsemi temi problemi zagotoviti pravo ravnotežje med željo po nastanitvi tistih, ki so preganjani iz političnih razlogov in ki si resnično zaslužijo zaščito, ter hkrati potrebo po priznanju, da pri nekaterih prošnjah ni razloga, da bi bile odobrene. Tu je torej težko vzpostaviti ravnotežje, Komisija pa to pozorno spremlja.
Vprašanja so bila že zastavljena. Je Afganistan varna država? To bi morali vprašati gospoda Obamo, saj se je pravkar odločil, da tja pošlje 34 000 vojakov. Nobena vojska ne more zagotoviti preživetja svojih mož v Afganistanu, mi pa naj bomo sposobni zagotoviti, da življenja priseljencev, ki jih vračamo v to državo, ne bodo ogrožena? Ta položaj je šala in tega ne bo dopustil niti Visoki komisariat Združenih narodov za begunce, saj je državam članicam toplo priporočil, naj ne nadaljujejo s takšnimi izgoni.
Žal mi je, gospod Barrot, toda zadevna zakonodaja je evropska zakonodaja in tudi nacionalna zakonodaja, in ne omenjajte nam vsake posamezne nacionalne situacije. Velik del teh situacij je nastal zaradi direktive o vračanju, ki jo raje imenujem "direktiva sramu", saj je borce za človekove pravice lahko sram zaradi nje. Veste, da se prosilce za azil v posameznih evropskih državah različno obravnava in prav zaradi teh razlik Afganistanci ne morejo prositi za azil v dobrih pogojih.
Ta Parlament in mene skrbi, da je situacija v zvezi z varnostjo v Afganistanu takšna, da ne vemo, ali se lahko kogar koli vrne tja. Na Finskem se je to situacijo rešilo z izdajo začasnih dovoljenj za prebivanje, čeprav niso bile izpolnjene osebne opredelitve za status begunca - in ni bil odobren azil -, ker nočemo vračati ljudi v državo, v kateri divja vojna. Varnostna situacija v Afganistanu je preveč nevarna, da bi trenutno tja vračali kogar koli, ko pa se bodo zadeve umirile, bodo ti ljudje vrnjeni.
(PL) Gospod predsednik, začeti želim z naslednjo zadevo - več let sem delal na ministrstvu za nacionalno obrambo Republike Poljske in večkrat sem bil v Afganistanu, saj tam služi 2 000 poljskih vojakov. Dramatičnost situacije zadeva dejstvo, da so po eni strani tam ljudje, ki so obupani, ki se ne morejo spopasti s tako težko situacijo, saj okoli njih nenehno divja vojna. Po drugi strani so tam ljudje, to rečem brez omahovanja, ki igrajo na dveh straneh. Čez dan podpirajo tiste, ki so danes na oblasti, ponoči pa pomagajo talibanom. V zvezi s tem se moje vprašanje glasi: ali imamo instrumente in smo zmožni oceniti resnične namene in situacije tistih, ki pridejo v Evropo? Menim, da nekateri pridejo zato, ker preprosto ne vidijo več izhoda in ker so obupani, verjetno pa obstajajo tudi posamezni primeri ljudi, ki igrajo na več straneh.
Gospod predsednik, del razprave se mi je zdel nekoliko nenavaden. Zakaj so ljudje tu nezakonito? Tu so nezakonito zato, ker ni možnosti, da pridejo iz svoje države, v kateri divja vojna, na zakonit način. Ni možnosti, da bi sem prišli zakonito, zato pravzaprav ni presenetljivo, da prihajajo nezakonito. Vsi vemo, kako težko je zaprositi in dobiti azil, saj je Ženevska konvencija glede tega precej stroga in moraš dokazati, da si osebno preganjan, kar je seveda težko, kadar bežiš pred vojno. Zdaj pravite, da bi jih morali samo zato, ker jim ni bila odobrena prošnja za azil, poslati nazaj v Afganistan, kjer je vojna in kjer ljudje ne morejo živeti, kjer ne morejo preživeti, kjer ni možnosti za preživljanje in kjer, mimogrede, poteka tudi ostra vojna proti ženskam. Tako bi morali samo na podlagi slednjega vsem ženskam, ki pobegnejo od tam, dati azil.
Gospod predsednik, spoštovani poslanci, hvala za vaše številne zanimive prispevke k razpravi. Za začetek želim povzeti nekaj najpomembnejših načel v tej zadevi. Začel bom s tistim, kar je v svoji prvi točki povedala gospa Mathieu o mešanih migracijskih tokovih. Res je, da v Evropsko unijo prihajajo mešani tokovi, in ker Unija nima neomejenih možnosti za sprejem teh ljudi, ko je poudarila gospa Mathieu, je pomembno izvesti posamezno, pravno gotovo oceno, da bi lahko določili, komu se mora v skladu z evropsko zakonodajo in mednarodnimi konvencijami zagotoviti zaščito. Komisija to nadzoruje z direktivami, ki so bile soglasno sprejete v Uniji.
To me vodi neposredno k stališču, ki sta ga prej izrazili gospa Guillaume in gospa Sarnez, namreč ali je Afganistan država, v kateri je mogoče zagotoviti varnost posameznika. Da, točno o tem govori ta celotna razprava! Točno to poskuša pojasniti in zagotoviti individualna preučitev prošenj. Namen vzpostavitve skupnega azilnega sistema je doseči ta cilj. Menim, da so mnogi govorniki v svojih govorih povsem prezrli to dejstvo, če povem drugače, pravno zanesljiv pregled z namenom pojasnitve, da "da" pomeni "da" in "ne" pomeni "ne", je tisto, kar si prizadevamo doseči. V primeru "ne" je treba osebo vrniti ne glede na - in to bom ponovil, da bodo vsi dobro razumeli, kakšni so nameni predsedstva - zadevno državo. Če smo pojasnili in potrdili, da oseba ne potrebuje posebne zaščite, jo lahko z mirno vestjo pošljemo nazaj v njeno državo izvora. Ali se to stori, kot je dejal komisar Barrot, na usklajen način na letu s številnimi različnimi ljudmi na krovu, katerih primeri so bili vsi preučeni posamezno, ali če potujejo ločeno, je drugotnega pomena. V tem okviru gre zgolj za vprašanje logistike.
Zdaj se bom posvetil gospe Keller, ki v te zadeve vedno vnese zanimive argumente. Da, strinjam se z vami, da je vprašanje dostopa zapleteno. Težavno je, ker imamo trenutno sistem, ki načeloma zahteva prisotnost osebe znotraj Evropske unije, da bi vložila prošnjo za azil, medtem ko tem osebam hkrati morda ni vedno lahko priti v Evropsko unijo, da to storijo. Vendar pa smo med švedskim predsedovanjem točno zato hiteli z delom za vzpostavitev skupnega evropskega sistema preseljevanja, ki bo omogočil alternativno pot, prehod v Evropski uniji za tiste, ki morda najbolj potrebujejo zaščito, najbolj ranljive in ljudi, ki nimajo finančnih sredstev za potovanje v Evropsko unijo.
Naj povem, da bi, če bi vse države članice EU lahko zagotovile toliko mest, kot jih trenutno zagotavlja Švedska - letno imamo 1 900 mest -, v primerjavi z velikostjo prebivalstva, Evropska unija lahko Visokemu komisariatu Združenih narodov za begunce, visokemu komisarju za begunce letno zagotovila 100 000 mest. Velik strateški korak je zaprtje najslabših begunskih taborišč po svetu, prav tako pa tudi postaviti se v bran in pokazati solidarnost, za katero v predsedstvu menimo, da bi jo morala Evropska unija pokazati državam zunaj naših meja, ki pravzaprav sprejemajo največ beguncev sveta.
Povedal bi vam rad, da glede te ideje o varni državi sodna praksa Sodišča Evropskih skupnosti in Evropskega sodišča za človekove pravice pravi, da zgolj dejstvo, da oseba prihaja iz države ali regije, kjer so nemiri, ni zadosten razlog za absolutno zaščito pred izgonom ali za subsidiarno zaščito, razen v posebnih primerih, v katerih je stopnja splošnega nasilja tako visoka, da je vsak v resnični nevarnosti groženj za življenje ali osebnost že samo, če se nahaja zadevni državi ali regiji. Poleg tega je res, da te izredne okoliščine v zadevnem primeru niso bile navedene.
Zdaj bi rad odgovoril na vprašanja v zvezi s skupinskimi leti. Povedati je treba, da je Frontex že organiziral skupinske lete in jih delno tudi financiral. Menim, da je to resnično treba povedati. Takšni leti so bili leta 2008 in 2009 in torej niso nič novega. Frontex si prizadeva - in menim, da direktorju Frontexa uspeva - zagotoviti, da se skupinske vrnitve v domovino izvaja v dostojnih pogojih in se ljudi spoštuje. Direktor Frontexa mi je pred kratkim celo pripovedoval, da je opazil, da je v Avstriji varuh človekovih pravic, ki je nadzoroval predvsem pogoje, v katerih se je izvajalo ta vračanja.
Poleg tega bi vas želel spomniti - in tu se zahvaljujem gospodu Billströmu in švedskemu predsedstvu, ki nam je zelo pomagalo -, da smo spomladi začeli s predložitvijo besedil, ki nam bodo pomagala napredovati proti Evropi azila. Imamo besedilo o pogojih za sprejem, pregledali smo - in gospa De Sarnez je upravičeno načela to temo - dublinski problem, pravzaprav smo načeli vprašanje natančne prilagoditve dublinske uredbe, da bi preprečili njeno občasno spodkopavanje interesov ranljivih oseb in predvsem otrok, in podpiramo načelo uvedbe določenih odstopanj od dublinske uredbe.
Zahvaliti se želim švedskemu predsedstvu. Menim, da je opravilo dobro delo pri predstavitvi teh različnih besedil Svetu, vendar pa je do njihovega sprejetja še dolga pot. In imamo nekaj problemov. Delam vse, kar je v moji moči, da bi dosegel vzpostavitev in delovanje te Evrope azila s pomočjo švedskega predsedstva, ki je dalo zgled - gospod Billström je poudaril, kakšen zgled je njegova država dala v Evropi. Tudi glede tega problema države članice kažejo večjo solidarnost, ko gre za sprejem beguncev in zagotovitev njihove zaščite. Vse države morajo začeti s tem. Nismo še prišli do konca in še vedno je nekaj držav, ki ne sprejemajo beguncev.
poročevalec. - (DA) Hvala, gospod predsednik. Pred sedmimi meseci - 23. aprila, če sem natančen - je velika večina v tem Parlamentu zavrnila podelitev razrešnice za proračun Sveta za leto 2007. Zakaj? Ker je bilo vedenje Sveta do Parlamenta in Odbora za proračunski nadzor docela neprimerno. Svet je zavrnil odgovore na pisna vprašanja, ki smo mu jih predložili, o njegovem proračunu in je zavrnil tudi srečanje z Odborom za proračunski nadzor in odgovarjanje na vprašanja. Položaj je bil tako absurden, da so predstavniki Sveta takoj zapustili vsakršno srečanje, na katerem so bila zastavljena vprašanja o proračunu Sveta.
To v resnici ni bilo nič novega. Dejansko se je to dogajalo že nekaj let. Novo je bilo, da je aprila Parlament to ustavil. Menim, da si je aprila večina poslancev zastavila enostavno vprašanje: kako sem lahko kot poslanec Evropskega parlamenta svojim volivcem odgovoren za proračun Sveta, če Svet noče odgovoriti niti na vprašanja, ki mu jih je zastavil Parlament? Menim, da je zaradi tega vprašanja velika večina poslancev tega Parlamenta zavrnila podelitev razrešnice za proračun Sveta. Morda so nekateri mislili, da bo Parlament po junijskih volitvah postal dovzetnejši ali da so zahteve Parlamenta po odprtosti in preglednosti imele priokus volilnih obljub in niso odražale prave spremembe odnosov. Če so mislili tako, so bili razočarani.
Celo po volitvah smo v Odboru za proračunski nadzor enotni glede našega zelo enostavnega stališča: če Svet želi, da podelimo razrešnico za njegov proračun, se mora sestati z nami in odgovoriti na naša vprašanja. Konec septembra se je končno nekaj zgodilo. 24. septembra je potekalo srečanje Sveta in predsednika Odbora za proračunski nadzor, poročevalci odbora in koordinatorji. Hkrati je Svet odgovoril na vprašanja odbora - čeprav posredno -, ti odgovori pa so bili objavljeni tudi na spletišču Sveta.
Glede vprašanja tega poročila o razrešnici za proračun za leto 2007 bi rada izrazila svoje zadovoljstvo, da zdaj priporočate podelitev razrešnice Svetu. Če natančneje preučimo glavna vprašanja, dejansko ni razloga, da ne bi podelili razrešnice. Svet si je vedno prizadeval upoštevati pravila in delovati odprto v zvezi z ekonomskim upravljanjem. Tako bo tudi v prihodnje. Menim, da je septembrsko neformalno srečanje delegacije Odbora za proračunski nadzor in delegacije Sveta omogočilo pojasnitev številnih točk in da je bilo to srečanje tisto, kar je omogočilo - kot je omenil tudi poročevalec - podelitev razrešnice Svetu za proračun za leto 2007.
Konec dober, vse dobro, kot pravimo v Nemčiji? Ne, tokrat ne. Izkazalo se je, da je postopek podelitve razrešnice Svetu neopisljiv in ga je treba nujno dati na medinstitucionalni dnevni red, razširjen na predsednika Evropskega sveta. Na evropskem prizorišču imamo novega akterja in se obstoječi postopek ne more in ne sme nadaljevati takšen, kakršen je. Način, na katerega mora Parlament prositi za informacije in partnerje v dialogu, da bi dobil odgovor na svoja neodgovorjena vprašanja, ni vreden parlamentarne demokracije. Svet velja za zadnji organ absolutističnega značaja in kot državljanka Evropske unije sem zaradi tega vedenja osramočena pred svojimi volivci. Postopek, ki smo ga imeli doslej, je enostavno absurden in se v prihodnje ne sme nadaljevati.
Še enkrat bi se rada zahvalila švedskemu predsedstvu. Začetki so bili zanimivi. Najprej smo imeli pogovor, nov mejnik brez primere, in vaša današnja prisotnost tu je sijajen znak. Predsedstvo Sveta se mora tako kot vse druge institucije EU soočiti s Parlamentom glede razrešnice, isto pa velja, zdaj še celo bolj, kot kdaj koli prej, za novo visoko predstavnico kot voditeljico nove Službe za zunanjepolitično delovanje. Poslanci Evropskega parlamenta moramo zdaj pokazati, da nam je ta tema pomembna in jo moramo skupaj spodbujati. Biti mora na vsakem dnevnem redu in Komisijo bi prosila, da jo da na dnevni red.
Ni nam všeč, kako se je razprava odvijala doslej. Dejstvo, da nimamo nič, niti enega samega predloga glede tega, kakšne bi morale biti stvari v prihodnosti, nas vznemirja. Lizbonska pogodba ne sme postati sopomenka za nepregledno Evropsko unijo, v kateri je bil parlamentarni nadzor omejen. To je priložnost za nov začetek z močno udeležbo izvoljenih predstavnikov ljudi, podelitev razrešnice prihodnjemu predsedniku Evropskega sveta pa je prvi preskus.
Gospa Malmström, strinjam se z vami, da je spoštovanje načela preglednosti, vključno s finančno preglednostjo, dobro, vendar pa se strinjam tudi s tistimi pripombami, ki govorijo o nečem več. Danes smo dosegli ključni trenutek v načinu našega delovanja. Tik pred uveljavitvijo Lizbonske pogodbe Svet priznava, da je Parlament edini organ, ki je izvoljen, ker Parlament deluje odprto. Da bi bila Parlament in Svet združljiva organa, bi moral tudi Svet v veliki meri delati bolj odprto, točno to pa se trenutno dogaja. Premagali smo odpor Sveta do sodelovanja s Parlamentom. Menim, da se to ni zgodilo samo na tem področju našega dela, ampak da se bo tudi na drugih področjih našega dela, vključno s parlamentarnimi odbori.
Svet se pravzaprav še naprej skriva za nekakšnim prijateljskim sporazumom, sklenjenim enkrat v začetku sedemdesetih let 20. stoletja - pred štiridesetimi leti -, v katerem sta se Parlament in Svet sporazumela, da se ne bosta vmešavala v proračun drug drugega, da ne bosta pregledovala knjig drug drugega in da se ne bosta zmenila za nič, kot dostojna gospoda. To je stvar preteklosti, saj se je proračun Sveta bistveno spremenil. Pred štiridesetimi leti ni bil sestavljen iz ničesar drugega kot upravnih izdatkov, medtem ko so bili zdaj dodani operativni izdatki. Zato si moramo prizadevati za napredek.
Začasno smo se premaknili z mrtve točke. Pripravljeni smo podeliti razrešnico, toda zdaj moramo resnično iti korak naprej. Konec koncev problemi niso bili rešeni. Naša naloga je zagotoviti preglednost in demokratični nadzor nad proračunom Sveta in tudi proračunom našega Parlamenta. Zato se strinjam z vsemi tistimi - govorniki, poročevalci, govorniki političnih skupin -, ki so jasno rekli: glejte, to je opozorilni strel, pri naslednjem postopku razrešnice Sveta moramo iti korak dlje. Letno poročilo Računskega sodišča vsebuje predloge v zvezi s tem in ponovno omenja zadeve, povezane s programom SESAME. Gospa Malmström, kmalu ne boste več udeleženi, toda mi si bomo še naprej prizadevali za preglednost.
v imenu skupine EFD. - Gospod predsednik, smo izvoljeni poslanci Evropskega parlamenta, toda naši volivci ne vedo, kaj se dogaja za kulisami. Aprila 2009 se je Odbor za proračunski nadzor odločil odložiti razrešnico Svetu. Četudi Računsko sodišče ne bi kritiziralo računovodskih izkazov, je odbor trdil, da ima dovolj razlogov, da nadaljuje. Toda tudi po tem, ko se je odbor septembra sestal s švedskim predsedstvom in so bili podani nekateri odgovori na vprašanja Parlamenta, je gospod Søndergaard, poročevalec o razrešnici Svetu za leto 2007, še vedno sestavil poročilo, ki tudi z zelo veliko dobre volje ne bi dovolilo podelitve razrešnice. Vendar pa je bila sprejeta politična odločitev za razrešnico, sporni odstavki pa so razvodeneli.
Odbor namerava priporočiti razrešnico glede na pričakovanja v prihodnosti. Če bi ljudje, ki so nas junija volili, vedeli naslednje: da obstaja dogovor, da se ne otežkoča stvari na podlagi prijateljskega sporazuma iz sedemdesetih let prejšnjega stoletja; da notranji revizor Sveta ne bi bil povabljen v Odbor za proračunski nadzor, saj bi potem Svet lahko povabil notranjega revizorja Evropskega parlamenta z negotovimi posledicami; da politično imenovano Računsko sodišče ni imel pripomb na poročilo notranjega revizorja Sveta iz aprila 2008, kaj bi dejali?
Leta 2002, ko sem bila glavni računovodja Evropske komisije, je takratni generalni direktor za proračun v pismu takratnemu notranjemu revizorju Komisije navedel, da je postopek razrešnice medinstitucionalna igra in nič več. Ali se bomo še naprej izogibali pogovoru o gorili sredi sobe, ker se bojimo izgubiti privilegije, pridobljenih po letih molka? Lahko se odločimo izpostaviti in končati hinavstvo, ko bomo glasovali za razrešnico Svetu za leto 2007. Menim, da veste, za kaj se bom odločila, in upam, da se mi boste pridružili pri zavrnitvi razrešnice Svetu.
Lansko pomlad so se nenadoma pojavili izvenproračunski računi in Svetu ni bila podeljena razrešnica. Za to so bili navedeni štirje razlogi. Prvi je bil, da je Svet zavrnil kakršno koli uradno, formalno srečanje s Parlamentom. Drugi je bil, da Svet ni hotel zagotoviti celovitih pisnih odgovorov. Tretji je bil, da Svet ni predložil bodisi poročila o dejavnostih ali popolnega seznama proračunskih prerazporeditev. Četrti razlog je bil, da je nemogoče ugotoviti, ali so odhodkovne postavke v proračunu Sveta operativne narave.
Poročevalca bi spomnil, da je njegovo prvotno poročilo zajemalo dvajset povpraševanj in vprašanj Svetu. Toda kje so podrobni odgovori na ta vprašanja? Mi lahko poveste? Ne, ne morete. Namesto da bi povečali pritisk na Svet, kaj delamo? Spremenili smo se v prosilce, zahteve pa so v novem poročilu postale prošnje. Kdor koli bo zdaj glasoval za podelitev razrešnice Svetu, bo podprl točno to situacijo, ko Parlament ponižno prosi Svet.
Pozornost želim pritegniti k več zadevam, ki so še vedno niso rešene in ki jih moramo rešiti v naslednjih nekaj letih. Težaven in mučen postopek podelitve razrešnice Svetu kaže, kaj hoče Evropski parlament. Evropski parlament hoče preglednost ter odprt, toda tudi uraden dialog s Svetom. Te zahteve Evropskega parlamenta so vztrajne in trdovratne, vendar niso izraz zlonamernosti poslancev Evropskega parlamenta, so izraz zaskrbljenosti za javna sredstva in so, kot bi morale biti, izraz zaskrbljenosti glede preglednosti pri trošenju denarja davkoplačevalcev.
(DE) Gospod predsednik, gospe in gospodje, tudi sam bi se rad gospodu Søndergaardu zahvalil za njegovo uspešno delo, zaradi katerega je Svet v postopku razrešnice nazadnje pomiril Parlament. Svet je dolgo zavračal odgovore na odprta vprašanja Parlamenta in kot razlog navajal prijateljski sporazum - sporazum neformalne narave, ki je zdaj star 40 let. To se zdi nenavadno, če uradniki Sveta po 40 letih ne vedo več, kaj natančno prijateljski sporazum navaja, saj različica, ki jo je zagotovil Evropski parlament, vsebuje ravno nasprotno od tistega, kar je Svet nenehno trdil med pogajanji.
Prva resolucija prijateljskega sporazuma je navajala, da Svet ne bo poskušal kakor koli spremeniti izdatkov Evropskega parlamenta. Tretja resolucija navaja, da bi morali obe instituciji tesno sodelovati glede proračunskih vprašanj. Svet domneva, da to pomeni, da se instituciji ne bosta vmešavali v proračunske dejavnosti druga druge. Zdaj se bom vzdržal pripomb o resnosti takšnega argumenta. Namesto tega bi se rad zahvalil švedskemu predsedstvu Sveta, da je začelo postopek za končanje tega sramotnega stanja.
(DE) Gospod predsednik, komisar Kallas, pozdravljam prisotnost švedskega predsedstva Sveta in gospe Malmström bi se rad osebno zahvalil za to, da je zagotovilo večjo preglednost postopka. Vse, kar so povedali moji kolegi poslanci, je res - postopek je preglednejši, in četudi se je danes izrazila nekoliko previdneje, lahko še vedno rečemo, da bomo podelili razrešnico. Pot je še dolga. Svet pozivamo, naj temu prvemu koraku sledijo naslednji, zlasti glede na to, da so bile pristojnosti Sveta na področju zunanje in varnostne politike z Lizbonsko pogodbo precej jasneje opredeljene. V prihodnosti bo ta politika imela tudi obraz v podobi baronice Ashton. Vendar pa državljani prej niso poznali baronice Ashton in evropski davkoplačevalci v prihodnje ne bodo vedeli, koliko denarja ima na razpolago in kaj dela z njim. To moramo spremeniti. To je resnično nujno v času, ko se pravzaprav borimo za pregledno, demokratično Evropo.
Menim, da so bili od zavrnitve Parlamenta, da Svetu podeli razrešnico, vloženi številni napori. Predvsem smo pozdravili objavo letnega poročila o dejavnostih na spletišču Sveta in višjo raven preglednosti na področju skupne zunanje in varnostne politike. Pozdravili smo tudi srečanje v septembru, kjer je končno prišlo do konstruktivne razprave med predstavniki Odbora za proračun in predstavniki švedskega predsedstva. Prav tako pozdravljamo prizadevanja Sveta, da zagotovi ustrezne odgovore na vprašanja, ki jih je Parlament zastavil aprila.
Gospod predsednik, zahvaljujem se za razpravo o tej izredno pomembni zadevi. Vesela sem, da se strinjamo o pomembnosti odprtosti in preglednosti. Te zadeve so seveda ne samo temelj konstruktivnega sodelovanja med nami, ampak državljanom omogočajo tudi zaupanje v evropske institucije. Tako kot Parlament hoče tudi Svet prevzeti svojo odgovornost glede zagotavljanja največje možne preglednosti, ko gre za denar davkoplačevalcev, ta vprašanja pa postanejo še pomembnejša z novo pogodbo, ki bo začela veljati v roku samo enega tedna.
Širše razprave o obliki revizije finančnega upravljanja Unije je treba opraviti v povezavi s pregledom predpisov in letnega postopka za proračun EU, kar bo potrebno zaradi uveljavitve Lizbonske pogodbe. Svet si prizadeva in si bo še naprej prizadeval spoštovati predpise in delovati odprto v zvezi s svojim ekonomskim upravljanjem. V odnosu s Parlamentom bomo še naprej uporabljali prakso, uveljavljeno v zadnjih letih, in naslednje leto imeli pogovore s Parlamentom na uradni podlagi, da rešimo morebitna vprašanja o izvrševanju proračuna. V zvezi s tem se veselim nadaljevanja dialoga z Evropskim parlamentom o razrešnici in prepričana sem, da bomo naslednje leto vodili tudi konstruktiven, neformalen dialog o poročilu Računskega sodišča za leto 2008. Zahvaljujem se vam za to razpravo.
Vendar pa smo prišli korak bliže. Ko bomo začeli razrešnico za leto 2008 - in to delamo celo zdaj -, ne bomo začeli z nepopisanim listom. Začeli bomo s točke, ki smo jo dosegli letos. Zato menim, da je prav zaščititi, kar smo dosegli, in glasovati za razrešnico in nadaljevati ta boj - kar nenazadnje je. Čas bo pokazal - ko bomo videli, kako bodo stvari potekale letos in naslednje leto in še leto zatem -, ali smo sprejeli pravo odločitev. Zato je ključnega pomena, da smo kot odbor in kot Parlament zmožni sodelovati in vztrajati pri tem, kar smo si zastavili.
Gospod predsednik, gospe in gospodje, tudi jaz bi za začetek čestital poročevalcu, ki je opravil izjemno delo, neposredno zastavil ključna vprašanja in vztrajal pri tem, da dobimo jasne odgovore, preden priporočimo podelitev razrešnice. Čestitke tudi Odboru za proračunski nadzor, ki je vztrajal pri svojem stališču in podpiral poročevalca ter mu je kljub začetnim težavam uspelo prepričati Svet, naj nam da odgovore na najpomembnejša vprašanja. Kajti kako naj priporočimo podelitev razrešnice za proračun, kako naj odgovorno utemeljimo, da je zadevni proračun pravilen, če ne vemo, kaj se skriva za številkami? To bi bilo absurdno. Po odgovorih Sveta smo zdaj pripravljeni priporočiti podelitev razrešnice, sočasno pa smo vključili obsežne pripombe v spremljevalno resolucijo, ki jih je Odbor za proračunski nadzor odobril z veliko večino. Hočemo odprte postopke in verjamemo vanje, hočemo preglednost in verjamemo vanjo, prav tako pa želimo v celoti vedeti, kako se porablja denar evropskih davkoplačevalcev.
Poročilo o trenutnem prvem železniškem paketu, ki ga je Komisija sprejela leta 2006, in najnovejše statistike kažejo, da odprtje trga konkurenci ni imelo nobenih negativnih vplivov na splošno raven varnosti železnice, ki se nasprotno še naprej izboljšuje. Vendar pa moramo biti odločni, da zagotovimo nadaljevanje izboljšav, in vsekakor se ne moremo zadovoljiti z že dobljenimi rezultati. Liberalizacija pravzaprav pomeni, da se bo število operaterjev na naših omrežjih povečevalo, zato moramo nenehno ocenjevati kakovost prisotnih operaterjev.
Za odpravo teh ovir je Evropska železniška agencija leta 2008 začela z delom na vzajemni odobritvi voznega parka. V zvezi s tem agencija razvršča vse nacionalne standarde na podlagi usklajenega seznama tehničnih parametrov, preden se bo začela s primerjavo standardov v različnih državah članicah, da bi ugotovila raven enakovrednosti. Cilj je odpraviti prakso, običajno v železniškem sektorju, zatekanja k nacionalnim standardom, da se ovira odobritev voznega parka, ki so ga že odobrile druge države članice.
Po mojem mnenju je treba zagotoviti, da nacionalni varnostni organi izdajo varnostna potrdila in odobritve v skladu s tistim, kar je določila Evropska železniška agencija. Je nadzor ustrezen? Ali je na primer zagotovljeno, da se usposabljanje osebja, potrjevanje in delovne pogoje ustrezno nadzoruje? Kakšna je situacija v zvezi z uvedbo standardiziranega potrjevanja Skupnosti? Kakšna je situacija v zvezi z evropsko licenco za strojevodje? Prav tako je treba podvojiti prizadevanja v zvezi z evropskim sistemom železniške signalizacije (ERTMS).
Mnoge izmed nedavnih železniških nesreč in nesreč, do katerih je skoraj prišlo, so nastale zaradi pomanjkljivega vzdrževanja. Zaradi stroškov se zanemarja predvsem intenzivnost, razmaki med vzdrževanji pa se podaljšujejo. Kakšna je situacija v zvezi z vseevropskim sistemom potrjevanja vzdrževalnih del? Menim, da je treba storiti vse, kar je mogoče, da vsaki posamezni državi članici preprečimo, da se vrne k svojim starim pravilom ter ukrepa neodvisno in neskladno. Predvsem mejni prehodi med posameznimi državami predstavljajo varnostno tveganje. Kako namerava Komisija premagati ta problem kratkoročno? Pozval bi vas tudi, da pri svoji oceni zagotovite, da ne boste pozabili na socialni vidik - treba ga je upoštevati.
Gospod predsednik, najprej bi se rad zahvalil gospodu Simpsonu za vprašanje, ki ga je zastavil, in mu čestital, ker je njegovo vprašanje postalo tema naše razprave. Je zelo pozna razprava, ob pozni večerni uri, vendar pa je zelo dobro, da razpravljamo o tem. Ko je bila prikazana tema vprašanja, smo videli besede: kontekst - evropski železniški sistem. Drznem si trditi, da ta trenutek še nimamo evropskega železniškega sistema.
Zakaj ne? Vsaka železnica ima svoje tehnične standarde. Če so električne železnice, uporabljajo bodisi enosmerni bodisi izmenični tok. Če gre za izmenični tok, je moč bodisi 15 kV ali 30 kV ali 35 kV. Povem vam lahko zanimivost, ki je še posebno primerna v prisotnosti gospoda Tajanija. V sistemu sever-jug sta dve železnici, ki sta podobni - na Poljskem in v Italiji. Vse ostale se razlikujejo. Zato, gospod predsednik, dajmo železnicam priložnost. Vzpostavimo pravi evropski železniški sistem, čeprav je to treba narediti navkljub vsemogočnim, nacionalnim železniškim prevoznikom.
v imenu skupine GUE/NGL. - (FR) Gospod predsednik, gospe in gospodje, da bi se pripravili na konkurenco na železnici, so evropske direktive uveljavile ločitev železniškega omrežja in prevoznih dejavnosti, s čimer je bila preprečena vsakršna standardizacija. Rezultat: vlaki v Franciji danes vozijo počasneje na sekundarnem omrežju kot so na začetku 20. stoletja. Tretjina omrežja bo uničena zaradi pomanjkanja sredstev za njegovo vzdrževanje. Vsa železniška združenja, vsi strokovnjaki pravijo, da bo ta situacija neizogibno povzročila grozne nesreče.
(DE) Gospod predsednik, pravzaprav ni presenetljivo. Povemo lahko eno stvar in to je, da se tam, kjer se odvijata liberalizacija in privatizacija, poveča število nesreč in resnih dogodkov. Razlog je očiten, saj so tam, kjer obstaja potreba po velikih dobičkih, slabo plačani delavci; usposabljanje in pridobivanje kvalifikacij je slabše, ker to stane; je manjši nadzor, ker nadzor stane; in nazadnje - to smo videli povsod -, ko gre vse narobe, nastanejo za javnost neverjetni stroški, ko je treba urediti zmešnjavo, ki sta jo povzročili liberalizacija in privatizacija.
Menim, da bi morala Komisija začeti ostrejšo fazo, ki bi temeljila na bolj strateški vlogi Evropske železniške agencije. Prevzeti bi morala nalogo večjega usklajevanja, spremljanja in nadzora nad nacionalnimi varnostnimi agencijami, to pa mora narediti hitro zaradi razlik med različnimi državami, ki so jih že omenili moji kolegi poslanci, v zvezi s protislovji med nacionalno in evropsko zakonodajo. Po mojem mnenju so glede tega vidika nastale ogromne zamude.
Kot dobro veste, je Evropska komisija pozvala države članice, naj razmislijo o učenju regionalnih in manjšinskih jezikov kot delu njihove nacionalne strategije za spodbujanje večjezičnosti v družbi. Odločitve Evropske unije na tem področju ne nadomeščajo ukrepov, ki so jih že sprejele države članice, ampak so namenjene njihovi podpori in dopolnjevanju. Glavni instrument financiranja, ki ga ima na razpolago Evropska unija, je program vseživljenjskega učenja za obdobje 2007-2013, ki je odprt za vse jezike, ki se govorijo v Skupnosti, vključno z regionalnimi in manjšinskimi jeziki.
Kot veste so določbe listine namenjene institucijam in organom EU ter državam članicam, samo če uveljavljajo zakonodajo Skupnosti. Posledično so države članice še naprej nosilke odločitev o svoji domači jezikovni politiki, vključno glede regionalnih in manjšinskih jezikov. Zaščita oseb, ki pripadajo nacionalnim manjšinam, je sestavni del spoštovanja človekovih pravic, kar je eno izmed načel, na temelju katerih je bila ustvarjena Evropska unija, kot je določeno v členu 6 Pogodbe o Evropski uniji.
Zato morajo države članice uporabiti vsak pravni instrument, ki jim je na razpolago, da bi zaščitili pravice oseb, ki pripadajo nacionalnim manjšinam, v skladu s svojim ustavnim redom ter dolžnostmi in obveznostmi, ki jim jih nalaga mednarodno pravo. Z mednarodnim pravom mislim na primer Evropsko listino Sveta Evrope o regionalnih in manjšinskih jezikih, ki zagotavlja svetovni okvir na tem področju, in priporočila Organizacije za varnost in sodelovanje v Evropi, h katerim se je Evropska unija zatekla ob različnih priložnostih.
Jeziki prebivalcev Evrope kot kulturna celota oblikujejo skupno kulturno nasledstvo Evrope, kot je prav tako dejal komisar. Zahvaljujem se mu za to pripombo. Med jeziki ni razlik, pa naj jih govori manjšina ali večina. Sočasno je pravica ljudi do uporabe njihovega jezika sestavni del njihovih temeljnih pravic, kot je prav tako navedeno v členu 22 Listine o temeljnih pravicah. Ni slučaj, da so nacionalne skupnosti zelo občutljive glede kakršnih koli kršitev njihovih pravic na tem področju.
Govorim v imenu manjšine, ki šteje več kot pol milijona, proti slovaškemu zakonu o nacionalnem jeziku, ki vsebuje določene člene, ki kršijo in omejujejo pravice te manjšine. Naj navedem nekaj primerov: Člen 8(4) zakona določa, da se morajo zdravniki sporazumevati z bolniki v nacionalnem jeziku na tistih lokacijah, kjer je delež manjšine manjši od 20 %. To velja tudi za socialne delavce in njihove stranke ter za gasilce in reševalce, če so na dolžnosti, z drugimi besedami, ko gasijo ogenj ali nekoga peljejo v bolnišnico. V skladu s členom 6(1) se mora slovaščino uporabljati v besedilih oglasov ne glede na to, ali so javni ali zasebni. V skladu s členom 8(6) mora biti besedilo oglasov napisano najprej in z večjimi črkami v nacionalnem jeziku ali pa morajo biti črke vsaj tako velike kot tiste v besedilu drugega jezika. To očitno skriva sporočilo, da je prvi jezik pomembnejši, medtem ko je drugi podrejen in drugorazreden.
Gospa Bauer, kritizirali ste zakon o jeziku. Zakon o jeziku ni tako dober kot bi lahko bil, to je že bilo ugotovljeno. Vendar pa ne krši temeljnih pravic. Tudi to je treba navesti. Zato obstaja potreba po delu za odpravo tistih pomanjkljivosti, ki obstajajo - predvsem pri razlaganju zakona. Ključnega pomena je, da današnja razprava pošlje znak, da si prizadevamo za izboljšave, ne zato, ker hočemo eno skupino prebivalstva izigrati proti drugi, ampak zato, ker želimo, da se izboljšajo odnosi med Slovaki in Madžari znotraj Slovaške in seveda tudi med obema državama. Za to si moramo prizadevati. Še posebno zdaj, ko se približujemo volitvam, lahko samo pozivam k modernizaciji, razumu in dialogu, ki so pot do pozitivnega izida.
Tako kot je madžarska manjšina na Slovaškem, je slovaška manjšina v mnogih občinah z madžarsko večino znotraj Slovaške. Zato moramo združiti te elemente. Tudi drugi znak, ki ga bo poslala ta razprava je ključni dejavnik. Imamo številne skupne probleme. Tudi Slovaška in Madžarska imata skupne probleme, kakršen je problem Romov. Ali ne bi bilo razumneje, če bi se torej osredotočili na skupno reševanje obstoječih problemov z dialogom v prizadevanju, da vsem manjšinam te regije damo boljšo priložnost? Na koncu smo vsi člani manjšin. Cilj mora biti, da se jasno zavežemo jezikovni raznolikosti - kot je dejal komisar -, spodbujanju večjezičnosti, saj so jeziki "bogastvo". Tisti, ki govorijo dodatne jezike, so v prednosti, in ko bodo to razumeli in sprejeli vsi, se bomo lahko ozrli v lepšo prihodnost.
Po drugi strani bomo s 1. decembrom v členu 2 Pogodbe o Evropski uniji imeli navedeno, da Unija temelji na vrednotah spoštovanja človekovih pravic, vključno s pravicami oseb, ki pripadajo manjšinam. To verjetno ne more biti trdna pravna podlaga za takojšnje oblikovanje koncepta pravic manjšin v pravnem redu Skupnosti. Kljub temu si danes zaslužimo izjavo, ki je bolj osredotočena na politično stališče Komisije v zvezi s pravicami manjšin, sporočilo pa mora biti po mojem mnenju zelo enostavno. Stranka, ki deluje v nasprotju s pravicami oseb, ki pripadajo manjšinam, vključno z jezikovnimi pravicami, deluje v nasprotju z osrednjimi vrednotami Unije.
Slovaščina se ne želi razvijati na račun drugih jezikov. Iz točno tega razloga je nepojmljivo, da jim zakon, ki obravnava uporabo jezikov etničnih manjšin, določa precej manjši obseg uporabe kot za slovaščino. Ta zakon dejansko obravnava uporabo teh jezikov kot možnost, to možnost pa ocenjuje samo na negativen način in ne kot pozitivno pravico, pri čemer ne upošteva, da je to pravica, ki jo je mogoče zahtevati in uporabljati v vsakodnevnem življenju.
Slovaška je zrela, odrasla in samozavestna demokratična država in ni odvisna od kulturnih sporov ali od uporabe zakona, da bi se zaščitila pred avtohtonimi jeziki. Avtohtone etnične skupine ne ogrožajo slovaške nacionalnosti, slovaškega jezika ali kulture slovaškega naroda. Nasprotno, soobstoječe etnične skupine bodo navdušeno in prostovoljno ščitile, podpirale in razvijale slovaški jezik in kulturo, dokler je na strani slovaškega naroda razbrati pripravljenost ščititi, podpirati in razvijati jezike in kulturo etničnih manjšin.
Sam pa bi jih pograjal, kako se zdi, da so se pozabili ozreti sami nase, in kako na Madžarskem omejujejo manjšine pri uporabi njihovega maternega jezika. Poglejmo na primer vzgojo otrok in šole. Slovaška republika madžarskim otrokom omogoča izobraževanje v njihovem maternem jeziku od osnovne šole, srednje šole do univerze. Vse predmete poučujejo madžarsko govoreči učitelji v madžarščini. Po drugi strani lahko slovaški otroci na Madžarskem samo sanjajo o slovaških šolah. Madžarska vlada jih je zaprla leta 1961. Vse od takrat se otroci iz etničnih manjšin niso imeli kje učiti pravilne rabe njihovega maternega jezika, saj jim madžarska vlada v nasprotju z drugimi vladami EU ne omogoča izobraževanja v njihovem maternem jeziku. Na Madžarskem se morajo slovaški otroci torej vse predmete učiti v madžarščini, njihov materni jezik pa je dodan kot nekakšna kazen, kot dodatno delo, z namenom, da bi jih odvrnila od njega. Slovaški jezik jih učijo madžarsko govoreči učitelji, ki jezika ne obvladajo. Na ta način se odnos otrok do njihovega maternega jezika in njihovih kulturnih povezav zatira in preprečuje.
(HU) Takoj na začetku te točke moramo razčistiti, kaj se nam zdi dragoceno za Evropsko unijo. To, kar je zapisano v dokumentih, ali je dragoceno nekaj, kadar to spoštuje država, ali če ne, kadar Evropska unija uveljavi spoštovanje tega? Je mogoče nacionalno manjšino imeti za nekaj dragocenega? Je pomembna? V Češki republiki so bili v veljavi puščeni Beneševi dekreti, tako da bo Václav Klaus podpisal Lizbonsko pogodbo. Z drugimi besedami, ohranili so stigmo kolektivne krivde za etnične skupine Sudetskih Nemcev in Madžarov. Je manjšina potemtakem dragocena? Je dragocen jezik manjšine? Na Slovaškem je avtohtono madžarsko prebivalstvo kaznovano, če uporablja materni jezik. Tega zakona enostavno ni mogoče ustrezno izvajati. Evropo je lahko sram, dokler obstaja ta zakon. To ne sme biti spor med Slovaško in Madžarsko. To bi moralo biti vprašanje, ki ga morata rešiti Evropska unija, ki ščiti svoje vrednote, in Slovaška. To je hinavski sistem, ki razglaša te vrednote, vendar pa jih ne upošteva v praksi.
Komisarju Orbanu se želim zahvaliti predvsem za to, da je med drugimi dokumenti, na katere se je skliceval, omenil Listino Sveta Evrope o regionalnih ali manjšinskih jezikih. Menim, da je posebno pomembno, da je gospod Buzek obiskal Bratislavo in podal jasno izjavo o tej zadevi. Nenazadnje vsi tisti, ki smo se v tem Parlamentu leta ukvarjali s človekovimi pravicami, menimo, da je nezaslišano, da se tik pred uveljavitvijo Lizbonske pogodbe državljanom, ki pripadajo manjšinam, ne dovoli uporabljati njihovega maternega jezika v državi, v kateri so bili rojeni, in ne morejo uživati pravic, ki jih zagotavlja demokracija. Zakon kot kaznivo dejanje opredeljuje izvajanje temeljne človekove pravice uporabe maternega jezika. Iz tega sledi, da so manjšine v svoji domovini drugorazredni državljani. Govorimo, gospod Paška, samo za primerjavo, o približno 530 000 Madžarih na Slovaškem in 20 000 do 30 000 Slovakih na Madžarskem.
Gospodu Swobodi bi odgovorila samo, da se manjšina v tem primeru proti večini bori za svojo najosnovnejšo človekovo pravico. Ne gre za dve državi, ki se borita druga proti drugi. Evropska unija mora zagotovo posredovati in se jasno izreči proti slovaškemu in vsem podobnim zakonom, ki ogrožajo uporabo manjšinskih jezikov in zaščito identitete manjšin, saj so takšni zakoni v nasprotju z vsemi mednarodnimi dokumenti, vključno z osnovnimi načeli, ki so zdaj okrepljeni v Lizbonski pogodbi in Listini o temeljnih pravicah.
Madžarski poslanci tu napadajo slovaški zakon o jeziku. Njihove izjave so gole laži, izmišljotine in plod domišljije ranjenega madžarskega nacionalizma. To moramo zavrniti, gospe in gospodje. Nasprotno je slovaški zakon o jeziku popolnoma skladen z mednarodnimi standardi, kot je potrdil opazovalec, ki je na tem področju najbolj pristojen - komisar Vollebæk iz Organizacije za varnost in sodelovanje v Evropi. Naš zakon o jeziku prispeva k odpravi diskriminacije manjšin ter k varnosti in zdravju naših državljanov, hkrati pa ustvarja prostor za njihovo popolno vključitev. Poleg tega je Slovaška podpisala Listino o manjšinskih jezikih in torej ohranja jezikovno raznolikost vseh manjšin na Slovaškem na visoki ravni.
(PL) Gospod predsednik, vesel sem, da lahko tu kot poslanec iz Litve govorim poljščino, svoj materni jezik. Menim, da bi moral biti ta privilegij pravilo ne samo v Evropskem parlamentu, ampak v vseh državah EU, saj sta večkulturnost in jezikovna raznolikost zelo pomembni v evropski hierarhiji vrednot. Na vso moč si moramo prizadevati, da zagotovimo, da nacionalne manjšine in zlasti avtohtone manjšine ne bodo občutile diskriminacije v zadevah, ki jih zajema današnja izjava Komisije. Zato ima Komisija pred seboj nujno nalogo reševanja sporov, ki zadevajo uporabo manjšinskih jezikov v vseh državah EU brez izjeme. Pozitivne rešitve teh problemov na Finskem, v Italiji, na Poljskem, Danskem, v Češki republiki in mnogih drugih državah olajšujejo to nalogo. Potrebujemo samo učinkovito in, kar je še pomembnejše, takojšnje ukrepanje Komisije v tej zadevi.
Takšni jeziki obstajajo v Združenem kraljestvu, Luksemburgu, Estoniji, na Cipru, v Španiji, na Švedskem in Finskem, seznam pa se še nadaljuje. To bi pomenilo, gospod predsednik, da bi morali na plenarnem zasedanju uporabljati 35 do 40 jezikov, kar je v finančnem in logističnem smislu enostavno neizvedljivo. Zato lahko vztrajanje pri tem, gospod predsednik, prinese volilne prednosti, vendar pa je vsekakor nesmiselno in povsem nerealno. Pripomoglo bi samo nesmiselnemu razočaranju mnogih zvestih državljanov.
Prvič, diskriminira na etnični podlagi, saj madžarsko skupnost s pol milijona pripadniki ponižuje v drugorazredne državljane, njihov materni jezik pa v drugorazredni jezik. Drugič, grobo posega v zasebno življenje ljudi, kot je poudarila Edit Bauer. Tretjič, je protidemokratičen, saj širi strah med državljani. Četrtič, je v nasprotju z dvema dokumentoma Sveta Evrope, ki jih je Slovaška sprejela v pristopnem sporazumu. Nazadnje, komisar Orban je dejal, da EU podpira dvojezičnost in večjezičnost, Slovaška pa se je podala na pot proti enojezičnosti in jezikovni asimilaciji.
(HU) Hvala za besedo. Vašo pozornost bi pritegnil k ukrepu, ki ga je uvedla Evropska unija - v pravi smeri. Govorimo o manjšini - gluhih osebah -, katere materni jezik je znakovni jezik, ki je priznan v 10 državah članicah Evropske unije in končno vključuje tudi mojo državo Madžarsko. Ta zakon določa ne samo, da je naš materni jezik znakovni jezik, ampak da ščiti tudi naše kulturne pravice manjšine. Opozoril bi vas tudi, da Slovaška prednjači glede tega vprašanja, saj je bila uporaba slovaškega znakovnega jezika priznana leta 1995. Kaj pa Madžari? Moja dolžnost je, da izpostavim dejstvo, da v Evropski uniji ni mogoče uporabljati dvojnih standardov. Če lahko slovaška gluha oseba uporablja znakovni jezik, potem naj slovaški državljani uporabljajo svoj materni jezik.
Niti zakon o jeziku niti katera koli predhodna tema, ki so jo tu načeli madžarski poslanci, nima negativnega učinka na pripadnike etničnih manjšin. Gospod predsednik, pravice etničnih manjšin na Slovaškem in vseh drugih manjšin so povsem zaščitene in njihov standard je izredno visok. Našim prijateljem z Madžarske podajamo roko prijateljstva, imeti želimo dobre sosedske odnose in nas zelo vznemirja, da se institucijo Evropskega parlamenta nenehno zlorablja za izkazovanje sovraštva do Slovaške republike.
Žal deloma diskriminira lokalne prebivalce, saj je češčina pogosto v boljšem položaju kot madžarščina. Zakaj ne zagotovi vsaj enakopravne obravnave češčine in madžarščine? To spremembo zakona je mogoče pojasniti samo z nenavadno sestavo trenutne koalicijske vlade na Slovaškem, kjer si poskuša tovariš Fico prisvojiti glasove nacionalistične SNS in populistične HZDS s pozivanjem na domnevno madžarsko nevarnost. Z veseljem poročam o tem, da takšno obnašanje ni bilo mogoče med koalicijsko vlado, ki jo je vodil Mikuláš Dzurinda. V tistem času so tri skupine, članice skupina Evropske ljudske stranke (Krščanskih demokratov), vključno z manjšinsko stranko, dobro sodelovale in ne delovale druga proti drugi - in to bi dejansko moral biti cilj.
Zakon o jeziku ruši ravnotežje. Problem z njim ni samo, da ščiti slovaški jezik in ne tistih manjšinskih jezikov, ki bi jih drugače moral ščititi, kot kaže veliko število pozitivnih primerov v Evropi. Večji problem je, da ni usklajen, enoten zakon za zaščito manjšin, za kar smo pogosto rekli, da bi potrebovali za preprečevanje porušitve tega ravnotežja. Odlična značilnost današnje razprave, ki je bila zelo pomembna, je bila, da smo slišali o mnogih pozitivnih primerih. Iskreno upam, da je to smer, v kateri se bo odslej premikala tudi Slovaška.
(HU) Békesség Istentől! Pace vouǎ! Boží pokoj s Vami! Peace to you from God! V naši večjezični Evropi sem vam hotel zaželeti mir v madžarščini, romunščini, slovaščini in angleščini. To sem lahko storil v Evropskem parlamentu, toda po slovaški zakonodaji bi bilo to tvegano, ne da bi prekršil zakon o nacionalnem jeziku. V eni izmed držav članic se lahko ljudi oglobi, če govorijo jezik, ki ni uradni jezik, kar vključuje uporabo enega izmed uradnih jezikov Evrope, madžarščino. To je čisti škandal in sramota.
(SK) Prvotno sem nameravala odgovoriti gospodu Bokrosu, vendar mi niste dali besede. Povedati sem hotela, da razumem, da slovaški parlament ne prevaja vseh zakonov v manjšinske jezike, ki jih je mimogrede 11 in ne samo eden, in kar zadeva velikost madžarske manjšine, ki znaša pol milijona pripadnikov, imamo tudi romsko manjšino, ki obsega pol milijona pripadnikov in ki se ne pritožuje. Vprašala bi, ali madžarski parlament prevaja vse zakone v manjšinske jezike in ali ima prevajalce za slovaški jezik? Vendar pa zelo cenim, da ste izkoristili priložnost in govorili v slovaščini.
Z veseljem podpiram trditev gospoda Swobode, da se premikamo v smeri miru in iščemo izhod. Če le ne bi rekel, da ta zakon ne krši temeljnih pravic. Ko se na primer mater, ki v bolnišnici v slovaškem mestu za roko drži svojega štiriletnega otroka, ki se boji postopka, ki ga bo izvedel zdravnik, ošteje, ker ga tolaži v madžarščini, ne moremo reči, da to ne krši njunih pravic. Ne moremo reči niti, da to ni zapisano v zakonu. Problem se skriva točno v razlagi zakona. Ta namreč prepoveduje takšno sporazumevanje v bolnišnicah, kjer je madžarski jezik premalo zastopan.
Prihajam iz mesta Košíce, ki je svetovljansko mesto z 250 000 prebivalci, vključno z velikim številom Madžarov, Čehov, Rutenov, Ukrajincev, Romov in seveda Slovakov. Pred štirimi leti so se volivci odločili, da v regiji Košíce koalicija med nami - socialnimi demokrati - in predstavniki madžarske manjšine zelo dobro deluje. Kot regionalna predstavnica bi rada povedala, da je naše sodelovanje zgledno. Madžari in Slovaki na tem območju živijo v miru in ne dogaja se, da bi se med seboj obrekovali ali napadali na podlagi narodnosti. V vsakdanjem življenju ljudi ni sporov in ni narodnostnih problemov na mešanih območjih. To govorim zelo resno. Če višji politiki v določenih strankah ne bi sprožili tega vprašanja iz lastnih razlogov, vprašanje madžarske etnične manjšine v Evropskem parlamentu ne bi bilo načeto, ker ne obstaja.
Za začetek bi se osredotočil na bistvo politike večjezičnosti, ki smo jo hoteli spodbujati v tem obdobju. Po eni strani smo hoteli biti zmožni zagotoviti spoštovanje vsakega jezika, ki se govori v Evropski uniji, in ga slaviti, pa naj gre za nacionalni, regionalni ali manjšinski jezik ali jezike, ki jih govorijo državljani, ki prihajajo iz drugih držav. Po drugi strani smo hoteli zagotoviti, da to slavljenje raznolikosti doseže skupni cilj, ki si ga vsi želimo, in sicer ohraniti in utrditi enotnost Evropske unije, z drugimi besedami, svojo enotnost. Govorimo, če hočete, o najbolj neposredni uporabi načela "združena v raznolikosti". V svojem govoru ne morem mimo pripomb gospoda Swobode in dodati moram, da moramo pri tem, kar delamo, iskati tiste elemente, ki nas združujejo, in ne tistih, ki nas ločujejo.
Imel sem priložnost obiskati vse države članice. Priložnost sem imel obiskati tudi območja in regije, kjer se žal še vedno odvijajo razprave in spori, jeziki pa so včasih talci določenih političnih interesov, ki jih ne navdihuje enotnost EU. Jasno in glasno sem tudi povedal: najti moramo rešitve, ki nam bodo omogočale sporazumevanje in vzajemno delovanje. To je razlog, zakaj nam, kot sem že dejal, celo v situacijah, kjer se zdi težje sprejeti stvari, dejstvo, da se učimo jezika in govorimo jezik skupnosti, s katero živimo, ponuja pomembne rešitve v smislu medsebojnega razumevanja. Zato menim, da lahko v takšnih situacijah, in bili so nešteti primeri, napredujemo v smislu medsebojnega razumevanja.
Podal bi nekaj pripomb v zvezi z našimi prizadevanji glede zagotavljanja podpore vsem jezikom, govorjenim v Evropski uniji. Financiramo številne projekte, povezane ne samo z uradnimi jeziki, ampak tudi s številnimi regionalnimi in manjšinskimi jeziki. Obstajajo nešteti primeri, v katerih je Komisija podpirala mreže organizacij, katerih namen je bil spodbujanje regionalnih in manjšinskih jezikov in tudi manj razširjenih jezikov v Evropski uniji na splošno. Vendar pa financiramo tudi projekte, povezane z določenimi manjšinskimi in regionalnimi jeziki. Obstajajo tudi primeri, na kakšen način podpiramo te jezike. Kot sem že povedal in želim ponoviti, so cilj strategije o večjezičnosti, sprejete leta 2008, vsi jeziki, govorjeni v Evropski uniji. Nimamo meja. Vsakega izmed teh jezikov pojmujemo kot bogastvo Evropske unije in kot del, če želite, kulturnega nasledstva, ki ga trenutno imamo v Evropski uniji.
Seveda želim povedati tudi nekaj besed o spremembah zakonodaje o uporabi slovaščine na Slovaškem. Zadovoljni smo, da trenutno potekajo pogovori med predsednikom madžarske in predsednikom slovaške vlade o možnostih, ki bi jim omogočile najti skupne rešitve na podlagi medsebojnega razumevanja. Z vidika Skupnosti bi poudaril, da glede na izredno široko področje uporabe tega zakona trenutno ne moremo oceniti vseh morebitnih posledic njegove uveljavitve. Prav zato je izvajanje te zakonodaje ključnega pomena, zlasti način, na katerega se izvaja. Tu bi poudaril, da bo Evropska komisija opravila zelo natančno analizo, v kateri bomo podrobno preučili način, na katerega se bo izvajala zakonodaja.
Zaključil bi s ponovnim poudarkom, da si prizadevamo v mejah sorazmerno omejenih pristojnosti, ki jih imamo, podpirati vse jezike, ki se uporabljajo v Evropski uniji, najsi bodo uradni, regionalni ali manjšinski, kot je na primer valižanščina, kjer imamo poseben način podpore tega jezika, ali katalonščina, kjer je Evropska komisija na primer poskušala ljudem približati ali njihovo pozornost usmeriti k uporabi tega jezika. Imamo na primer zelo podrobna spletišča in informacije v katalonščini o politikah Skupnosti. Enako velja za baskovski in številne druge jezike. Prikazati želim, da nam ta prizadevanja omogočajo pokazati poseben način, na katerega hočemo podpreti to politiko, ki jo imam za pomembno politiko Evropske unije, politiko, ki pravzaprav predstavlja temelj oblikovanja Evropske unije.
v pisni obliki. - Pozdravljam pozitivno držo Evropske komisije in potrjujem, da je bil dosežen napredek glede priznanja manjšinskih jezikov. Vendar pa je treba še veliko narediti, če želimo manjšinske jezike spraviti na enakopravno raven z glavnimi jeziki znotraj EU. Trenutno se na plenarnem zasedanju samo irščino tolmači v angleščino, sredi enominutnega govora (ko sem govoril irsko) pa sem se moral ustaviti in zaradi nerazpoložljivosti tolmačenja nadaljevati v angleščini. Ustrezno usposabljanje za irske prevajalce je trenutno na voljo samo na Nacionalni univerzi Irske v Galwayu (NUIG) in strokovnih organizacijah na Irskem, in čeprav to predstavlja napredek, pozivam Komisijo, da zagotovi dodatno financiranje za oblikovanje drugih priznanih usposabljanj za prevajanje irščine - da bo na voljo ustrezno število irskih tolmačev in bodo evropske institucije lahko zagotovile popolno prevajalsko službo za irščino, kot je določeno v členi 146 Poslovnika Parlamenta. Kot ste dejali, "ne moremo utrditi našega medkulturnega dialoga brez večjezičnosti", večjezičnosti pa ne more biti brez ustreznega usposabljanja.
v pisni obliki. - (HU) Gospod predsednik, gospe in gospodje, kot Madžar s Slovaške trdim, da je slovaški zakon o jeziku slab. Ni slab zato, ker krši evropski sistem vrednot, ampak zato, ker se nasilno vmešava v pravico več tisoč svobodnih evropskih državljanov do uporabe njihovega maternega jezika in na nesprejemljiv način omejuje svobodno uveljavljanje te pravice. Posledica strahu pred kaznijo in dvoumnega besedila zakona o jeziku je položaj, v katerem se državljani ne drznejo uporabiti svojega maternega jezika niti na krajih, kjer je njegova uporaba dovoljena. Po drugi strani je uporaba dveh jezikov obvezna tudi, kadar je povsem neutemeljena.
Slovaška vlada, ki prav tako sprejema nacionalistične zglede, je zakon o jeziku upravičila s tem, da je očitno morala vzpostaviti ravnotežje v regijah južne Slovaške med uporabo slovaščine in madžarščine. Kot je bilo rečeno, naj bi to pomenilo, da so Slovaki, ki živijo v okrožju, ki ga naseljujejo Madžari, upravičeni do vseh uradnih informacij v tem jeziku. Vendar pa to velja samo obratno, če delež manjšine znaša vsaj 20 %. Kakšno dobro ravnotežje! Če pomislim, da se vse to dogaja v Evropi v 21. stoletju.
v pisni obliki. - (RO) Manjšine dodajajo vrednost narodu, če lahko ohranijo svoje kulturne vrednote. Zato je zlasti pomembno ohraniti kulture manjšin. S tega vidika menim, da ima Romunija, država članica, ki jo zastopam, eno izmed najmodernejših zbirk zakonov o zaščiti manjšin. V Romuniji lahko manjšine materni jezik uporabljajo na sodišču. Imajo šole, kjer se poučuje v njihovem maternem jeziku. Vseh 19 romunskih manjšin je zastopanih v parlamentu. Na območjih, kjer število pripadnikov manjšin presega 20 % prebivalstva, morajo lokalni organi dokumente sestaviti tudi v manjšinskih jezikih. Vse odločbe se izda v romunščini in tudi v jeziku manjšin v teh regiji. Menim, da se lahko romunsko zakonodajo na tem področju uporabi kot zgled dobre prakse in kot merilo, kadar koli omenjamo pravice manjšin in uporabo njihovega jezika.
Po odobritvi, ki jo je dal predsednik Komisije, je bil dosežen tudi dogovor o imenovanju Catherine Ashton na mesto nove visoke predstavnice za zunanje zadeve in varnostno politiko. V skladu s pogodbo bo gospa Ashton prevzela vse svoje naloge 1. decembra, vključno z mestom podpredsednice Komisije. Takoj ko Evropski parlament sprejme stališče o vseh članih, boste seveda imeli tudi zaslišanje gospe Ashton. Seznanili so me, da se bo v kratkem predstavila na Odboru za zunanje zadeve, kjer bo odgovarjala na vprašanja.
Delo pri pripravah na začetek veljavnosti Lizbonske pogodbe se nadaljuje, kot je podrobno navedeno v poročilu o stanju, ki ga je predsedstvo oktobra predložilo Evropskemu svetu. Da bi Lizbonska pogodba začela v celoti veljati, bodo 1. decembra sprejete številne odločitve, na primer v zvezi s spremenjenim poslovnikom Sveta in v zvezi s poslovnikom Evropskega sveta. Decembra bomo na zasedanju Evropskega sveta predstavili novo poročilo, v katerem bo povzeto stanje vprašanj, ki smo jih obravnavali v zvezi z izvajanjem in praktično uporabo Lizbonske pogodbe. Med temi vprašanji bo tudi Evropska služba za zunanjepolitično delovanje. Poročilo bo vsebovalo tudi načrt prihodnjih korakov za delo na tem področju.
Včeraj sta bila tu moja švedska kolega, ministrica za pravosodje Beatrice Ask in minister za migracije Tobias Billström, ki sta predstavila stockholmski program v zelo dolgi razpravi. Zato ne bom ponavljala njunih besed, temveč bi želela samo izkoristiti priložnost, da poudarim, da je stockholmski program osredotočen na posebne ukrepe za ustvarjanje dodane vrednosti v vsakodnevnem življenju državljanov. Vključuje sodelovanje zunaj EU. Da bi bila Evropa varnejša in bolj odprta, mora biti partnerstvo z našimi partnerskimi državami pristno.
Kar zadeva podnebne spremembe, bodo v Københavnu seveda potekala pogajanja o podnebju v času zasedanja Evropskega sveta. Ta vprašanja so pomembna za Evropo in za prihodnost celotnega planeta. Pred dvema tednoma je v Parlamentu v Bruslju nastopil predsednik vlade Fredrik Reinfeldt, ki je predstavil rezultate oktobrskega zasedanja Evropskega sveta, vključno z najpomembnejšimi elementi stališča EU, sprejetega pred konferenco v Københavnu. Bistvenega pomena zdaj je, da našim partnerjem po svetu še naprej jasno sporočamo, kako visoko to cenimo, in da dajemo spodbudo za nadaljevanje pogajanj. Švedsko predsedstvo bo v to delo vložilo vso svojo energijo.
Imenovanje Hermana Van Rompuya je bila soglasna odločitev voditeljev držav ali vlad. To je odločitev, ki jo pozdravljam in jo osebno zelo podpiram. Herman Van Rompuy si je kot predsednik vlade Belgije prislužil veliko spoštovanje. Kot oblikovalec soglasja združuje nagonsko evropsko usmerjenost Belgije - ustanovne članice naše Unije, države, ki je bila vedno na čelu tega evropskega projekta - in svoja lastna znanja: to pa sta natanko tisti dve dragoceni lastnosti, ki jih kot predsednik Evropskega sveta potrebuje.
Skrajno ponosen in vesel sem, da je bila Catherine Ashton imenovana za prvo podpredsednico/visoko predstavnico. To imenovanje sem podprl in odobril na Evropskem svetu, kot to določajo pogodbe. Gospa Ashton nam je vsem zelo dobro znana kot oseba, ki ima tako politične izkušnje kot občutek za smer, kamor mora kot prva visoka predstavnica in podpredsednica Komisije popeljati svojo zahtevno nalogo. Iz lastnih izkušenj, ki jih imam z njo kot s članico Komisije, vam lahko zagotovim, da se močno zavzema za evropski projekt.
Katera morajo biti glavna sporočila Evropskega sveta? Prvič, da si želimo, da bo v Københavnu sprejet velikopotezen in pomemben sporazum, ki predvsem zajema cilj 2° C. To je bistvenega pomena. Včasih vidimo, da se politiki in diplomati pogajajo. Lahko se pogajajo - lahko se pogajamo - drugi z drugimi, vendar pa se ne moremo pogajati z znanostjo. Ne moremo se pogajati proti znanosti narave. Ne moremo se pogajati proti znanstvenim nasvetom, najmanj, kar lahko storimo, pa je: da dosežemo sporazum, ki je združljiv s ciljem 2° C. Zato moramo opredeliti dejanske in učinkovite cilje za zmanjšanje emisij za razvite države, kakor tudi konkretne ukrepe za države v razvoju, zlasti za hitro rastoča, nastajajoča gospodarstva. Sporazum mora biti tudi izčrpen in mora zajemati cel niz vprašanj iz balijskega načrta.
V programu, kakršnega ponuja Evropski svet, je treba opredeliti vodilne prednostne naloge za področje pravosodja in notranjih zadev v prihodnjih letih ter pokazati, kako se bodo te naloge izvajale tudi v praksi. Učinkovitejše spoštovanje temeljnih pravic; boljši dostop do sodišč; odločnejše ukrepanje proti organiziranemu kriminalu, trgovini z ljudmi in terorizmu; učinkovito upravljanje preseljevanja - vse to so področja, pri katerih bi moral stockholmski program opredeliti niz konkretnih naslednjih korakov. Ta zahtevajo tudi odločen pristop z našimi partnerji iz tretjih držav, za katerega si nameravam prizadevati v okviru našega sodelovanja, s katerim želimo povečati naše svetovne interese.
Danes bi v tej dvorani želel pohvaliti uvodne izjave predsednika Van Rompuya, ki meni, da bodo, citiram, "podobo Sveta oblikovali njegovi rezultati", in ki zagovarja postopen pristop. Prav po tej metodi - ki bi jo sam opisal kot metodo "Jeana Monneta", način, kako ukrepati učinkovito, vendar brez vsakega političnega nastopaštva - se ravna Skupina Evropske ljudske stranke (Krščanskih demokratov). Ta metoda je tista, ki nas je od včerajšnjih sporov pripeljala k današnjim izmenjavam. Ta metoda je tista, ki nam je prihranila dolga čakanja na mejah schengenskega območja, ki nas je od spremenljivih menjalnih tečajev pripeljala k stabilnemu evru. Prav zahvaljujoč temu postopnemu evropskemu povezovanju je bil dosežen precejšen napredek in tega ne more nihče zanikati.
Tako kot vsi, imajo tudi člani skupine PPE svoje sanje, vendar se od drugih razlikujemo po tem, da si prizadevamo te sanje spremeniti v resničnost. To smo storili s povezovanjem Evrope, to smo storili s ponovnim združevanjem in tudi z Lizbonsko pogodbo, ki nas bo kljub svojim nepopolnostim odpeljala še nekoliko dlje v pravo smer. Gospe in gospodje, Evropejci pričakujejo prav to in ne zgolj nekih senzacionalnih in kratkotrajnih izjav.
Pričakujem, da se bo Svet razvil. Pričakujem, da se bo razvil v preglednejšo institucijo in da bo še tesneje sodeloval s Parlamentom in Komisijo. Pričakujem, da bodo ministri nehali razglašati nacionalno zmago proti svojim partnerjem, takoj ko se vrnejo iz Bruslja, in da bodo nehali kriviti Evropo za vse, kar gre narobe. Nenazadnje pričakujem, da Svet ne bo več spreminjal svojega stališča glede na to, kdo je njegov predsednik. Vse to skupaj s skupino PPE pričakujem od prvega stalnega predsedstva Svetu. Gospa Malmström, za vas to ne velja, saj vas je vaša država že imenovala za komisarko. Torej nimate več nobene izbire; govoriti morate o Evropi.
v imenu skupine S&D. - (DE) Gospod predsednik, gospe in gospodje, vsi navzoči in odsotni, v zadnjih nekaj dneh po zasedanju Evropskega sveta smo veliko govorili o ljudeh in položajih. Še enkrat bi želel svoje pripombe usmeriti na vas, gospod Barroso. Pomembno je, da razpravljamo o ljudeh in položajih. Kar zadeva položaje, je imela naša skupina eno jasno prednostno nalogo. Povedali smo, da si kot druga največja skupina v Parlamentu želimo drug položaj v Komisiji, z drugimi besedami, želimo si, da bi mesto visokega predstavnika, ki opravlja naloge podpredsednika Komisije, zasedel član naše stranke. To želimo zato, ker menimo, da bi Komisija, ki ni nevtralna organizacija, temveč političen organ, morala kazati dejansko stanje v Parlamentu. Dosegli smo to, za kar smo se borili. Vem, da ste se za to borili tudi vi in prav zato bi se vam želel iskreno zahvaliti kljub vsem kritikam, ki jih v tem Parlamentu običajno slišite z moje strani.
Seveda smo veseli, da je mesto visoke predstavnice dobila Cathy Ashton. O gospodu Van Rompuyu je bilo veliko povedanega in strinjam se s predhodnimi govorniki. Vendar pa so od tega veliko pomembnejše naloge, za katere bosta ti osebi odgovorni. Dvomim, da državljane Evrope resno zanima, kako sta bila gospod Van Rompuy in baronica Ashton izvoljena. Vprašanje, kako lahko zmanjšamo brezposelnost, ki v Evropi trenutno narašča in ne pada, pa je pomembno. Ljudje hočejo slišati odgovor na vprašanje, ali lahko dejansko preprečimo podnebne spremembe in ali bo København doživel poraz ali uspeh. Kljub vsemu, to še ni dovolj. Menim, da o podnebnih spremembah ne govorimo dovolj. Ne razpravljamo dovolj o dejstvu, da na primer pri premagovanju podnebnih sprememb in vlaganju v okolju prijazno tehnologijo v industriji obstaja izredno velika možnost za ustvarjanje delovnih mest, da je zelena tehnologija projekt za prihodnost in da se industrijska politika in varstvo okolja ne izključujeta, temveč se lahko združita.
Zamisli o sestavi Komisije, ki ste nam jih predstavili tukaj, kažejo v pravo smer. To je vprašanje, ki ga je treba v Københavnu rešiti na popolnoma enak način kot se rešuje vprašanje svetovne zdravstvene politike, vprašanje, ali bi morala Evropa pokazati solidarnost z umirajočo celino, kot je Afrika, premagati aids in omogočiti sredstva za prihodnost. Ali je probleme energetske varnosti Evrope mogoče rešiti na miren način? Ali pa nam mogoče nakup plina, nafte in drugih surovin grozi z zaostrovanjem sporov na mejah Evrope? To je naloga visoke predstavnice Evropske unije. Vprašanje nadzora nad finančnimi trgi je prednosten cilj evropske politike, saj je prav res nezaslišano, da se je sredi faze, v kateri morajo davkoplačevalci Evrope še naprej plačevati naknadne stroške krize, ponovno odprla igralnica in da so igralci na srečo ponovno začeli potovati po svetu. Zato ne potrebujemo razprave o dodeljevanju položajev, temveč o jasnih pravilih za finančne trge v Evropski uniji. To je veliko pomembneje.
Želim torej povedati: da, Herman Van Rompuy in Cathy Ashton sta bila izvoljena, toda zdaj se morata lotiti svojih nalog in sestaviti je treba Komisijo. Zato bi končno želel ponoviti svoje pripombe gospodu Barrosu. Socialni demokrati smo z vami govorili o naših zamislih. Ena izmed naših zahtev je bila izpolnjena v naše zadovoljstvo, to je položaj visokega predstavnika. Predvidevamo, da bo okoljska, socialna in finančna politična sestava vaše Komisije ustrezala temu, kar od vas zahtevamo socialni demokrati, in da bodo vodilna mesta zasedli komisarji iz vrst socialnih demokratov: potem bo vse prav.
v imenu skupine ALDE. - Gospod predsednik, na imenovanja v prejšnjem tednu se ne bom vračal. Naj povem samo, da so novice dobre in slabe. Slaba novica je, da na položaju predsednika ni liberalec, dobra pa je, da je Belgijec. Kot je dejal predsednik Komisije, je Belgija v resnici država, ki ima glede evropskih zadev in prihodnosti Evrope splošno soglasje.
Zato, gospod Barroso, zdaj upamo, da bomo čim prej dobili novo Komisijo. Upam, da bo v njej veliko število komisarjev iz vrst liberalcev - nekateri pravijo, da jih je preveč, a zame bi bilo dobro, če bi jih bilo 50 %! Mislim, da je skoraj ena tretjina komisarjev iz vrst liberalcev dobra številka. V vsakem primeru sem zelo zadovoljen, da so med osmimi liberalnimi komisarji, ki so bili predstavljeni kot kandidati za Komisijo, štiri ženske, tako da imamo v prisotnosti liberalcev v Komisiji uravnoteženost spolov.
Druga točka je stockholmski program. Temeljna točka za našo skupino pri tem je ravnovesje med varnostjo in svobodo. Očitno je, da moramo naše državljane zaščititi pred terorizmom in organiziranim kriminalom, vendar pa smo mogoče po 11. septembru varnosti in zaščiti posvetili vendarle preveč pozornosti. Mislim, da mora stockholmski program - pa tudi filozofija vašega predsedstva - to pozornost preusmeriti bolj k spoštovanju temeljnih pravic in tudi k večji odprtosti družbe. Mislim, da je to pomemben velikopotezen cilj in da mora stockholmski program to storiti. Stališče naše skupine, skupine ALDE; je, da je ta program bolj velikopotezen od tamperskega in haaškega programa, da pa temeljnim pravicam ljudi pripisuje večji pomen. Dobro je, da ščitimo in organiziramo varnost, vendar moramo to storiti na uravnotežen način ob spoštovanju temeljnih pravic.
Tretja velika naloga v naslednjih dneh, kot je dejal predsednik Komisije, bo finančni nadzor. Gospod Barroso, mislim, da najbrž postaja čedalje bolj jasno, da je to, kar potrebujemo na koncu, en sam evropski finančni nadzornik. Potrebujemo dober nadzorni organ za čezmejne finančne ustanove, ki bo povezal nadzor na mikro in makro ravni ter ga mogoče čim bolj približal Evropski centralni banki - zakaj ne? - in seveda tudi temu, kar se dogaja v Komisiji.
Zdaj je pomembno, da Svet ne zmanjša števila podanih predlogov. To me skrbi ta trenutek. V Parlamentu si prizadevamo za velikopoteznejše predloge, vendar menim, da je Svet trenutno pred skušnjavo, da stopi v nasprotno smer. Zato je absolutno potrebno, da se Komisija in Parlament o tem povsem strinjata, na podlagi česar bo mogoče Svetu reči: to je postopek soodločanja, zato če predstavite predloge in če Svet predstavi predloge, ki gredo proti predlogom Komisije, to v Parlamentu ne bo delovalo. Pomikamo se v nasprotno smer.
v imenu skupine Verts/ALE. - (DE) Gospod predsednik, gospod Barroso, razumeli boste, da sem kot voditeljica skupine v tem Parlamentu seveda zadovoljna, da smo ženske uspele povečati našo prepoznavnost na vrhu Evropske unije. Vendar pa nam je pomembno tudi to, da se na nas ne gleda samo v smislu številk. Lahko se zanesete, da vam bomo pomagali zagotoviti, da bodo te ženske dobile vpliven položaj v Komisiji. Nočemo samo simboličnih potez.
O osebah na najvišjih mestih, gospodu Hermanu Van Rompuyu in baronici Ashton, je bilo veliko povedanega. Poslanci tega Parlamenta veliko bolje poznajo baronico Ashton kot gospoda Hermana Van Rompuya. Na zaslišanjih bomo imeli priložnost, da se z njima še bolje seznanimo. Priporočam vam, da gospodu Hermanu Van Rompuyu predlagate, da se sestane s skupinami v tem Parlamentu, da bi lahko o njem izvedeli več. Vsi pravijo, da so Belgijci nanj zelo ponosni. Zakaj se prostovoljno ne udeleži pogovorov s skupinami v tem Parlamentu, da bi se lahko na začetku njegovega mandata bolje spoznali?
Toliko o prejšnjem tednu. Bliža se naslednji vrh. Gospod Schulz, mislim, da o Københavnu ne govorimo premalo. Iz naših razprav smo potegnili premalo logičnih zaključkov. Parlament bo naslednji teden glasoval o resoluciji, ki vključuje vse, kar bi bilo dobro za København, če verjamete Združenim narodom in znanstvenikom. Ljudje v Evropi so se v teku časa čedalje bolj odmikali od teh priporočil. Moja analiza osrednjega problema, ki se skriva za tem, je, da se zaščita podnebja razume kot breme in da priložnosti, ki jih ponuja dosledna podnebna politika, niso bile prepoznane.
Druga točka dnevnega reda na naslednjem vrhu je lizbonska strategija. Ena izmed dolgoročnih nalog te strategije je spodbujati trajnostni razvoj, vendar tega nismo uspeli doseči. Različnim stebrom lizbonske strategije se je ves čas pripisovala različna pomembnost. Okolje, socialna pravičnost in trajnost so bili vedno potisnjeni na rob v korist starejšim in po mojem mnenju zastarelim prednostnim nalogam, povezanim z industrijsko, gospodarsko in celo raziskovalno politiko. Če nameravate na naslednjem vrhu skleniti, da bo treba spomladi sprejeti spremenjeno lizbonsko strategijo, potem nimamo časa za analiziranje slabosti lizbonske strategije, ki je, kot to razumem jaz, doživela neuspeh. Zakaj nas je doletela tako katastrofalna gospodarska kriza? Zakaj imamo v Evropski uniji toliko socialnih problemov in problemov na trgu dela? Prepričani smo, da ni pametno pripravljati lizbonsko strategijo in jo nato spreminjati brez temeljitega premisleka, brez samokritičnosti in brez pravega posvetovalnega postopka, kot ga zahtevajo sindikati in socialna platforma, saj je lizbonska strategija zelo pomembna za vse nas in za perspektivo Evropske unije.
Na koncu bi želela spregovoriti o stockholmskem programu. Kot mnogi izmed teh velikih programov je tudi ta videti kot dobra stvar, tako pa se o njem tudi nenehno govori in očitno tako o njem na splošno mislijo tudi ljudje. Vendar pa je moja skupina dobila vtis, da je med svobodo in varnostjo neravnovesje. S tem se ne strinjamo in to bomo poudarili s primerom sistema SWIFT. To, da sistem SWIFT ni bil vključen v dnevni red, je bila huda napaka. Gospod Barroso, s tem začasnim sporazumom SWIFT želite iti mimo Parlamenta in se pri tem ne meniti za pomisleke o varstvu podatkov. To kaže na dejstvo, da svoboda in varnost trenutno nista v ravnovesju.
Evropska unija se mora zdaj, ko je bila eno desetletje obsedena z lastnimi institucijami, ponovno lotiti dela. Pogosto slišimo, da državljani naših držav članic ne razumejo Evrope in da bi bila Evropa bolj priljubljena, če bi jo razumeli. Vendar se pri tem zgreši pomembno bistvo. Naši državljani to zatopljenost Evrope samo vase razumejo še preveč dobro. Česar ne razumejo, je, zakaj se toliko časa, prizadevanj in virov namenja institucionalnim procesom, tako malo pa rezultatom politike, ki bi dejansko lahko ustvarili spremembe v naših življenjih.
Gospod predsednik, zelo mi je žal, da je tole dopoldansko razpravo prevzela notranja politika Združenega kraljestva. Kar bi želel zelo jasno povedati, je, da se ne sramujem ničesar, kar pravi ali počne voditelj Konzervativne stranke, predvsem pa vsi zelo dobro vemo, da smo vedno govorili, da želimo, da bi o Lizbonski pogodbi, če ne bi bila ratificirana, odločal britanski narod. Mislim, da je takšno stališče z naše strani pošteno.
Vendar pa sta naraščajoča brezposelnost in revščina prva znaka še bolj neenakih možnosti, ki bodo močno vplivale na možnosti izobraževanja. Tudi o tem moramo govoriti. Vprašanje, ki se pri tem poraja, je, ali bodo voditelji vlad ali držav našli pot iz krize, ki bo evropski pojem povezovanja združevala z družbenim napredkom in katere vpliv bodo občutili tudi državljani Evrope. Namesto izhodnih strategij za programe za oživitev gospodarstva in obvezno konsolidacijo proračuna potrebujemo spremembo politike. V zvezi s tem imam samo tri pripombe. Prvič, od Sveta pričakujemo, da se izreče o svojem stališču o načrtih za strategijo za leto 2020, ki naj bi nadomestila neuspešno lizbonsko strategijo. Inovacije in znanje, boj proti izključenosti, strategije zelenih gospodarstev, digitalna Evropa - kot seznam sloganov to niti ne zveni slabo. Vendar pa nujno potrebujemo konkretne predloge, ki bodo opisovali, kako se bo vse to izvajalo.
Vstala je od nikoder. Je del te postdemokratične dobe. Dobro se je poročila: poročila se je s svetovalcem, prijateljem in privržencem Tonyja Blaira in prišla naravnost v zgornji dom. Ko je bila v zgornjem domu, je dobila pomembno delo, in sicer da poskrbi, da bo zgornji dom sprejel Lizbonsko pogodbo, pri čemer je morala hliniti, da se ta pogodba v celoti razlikuje od ustave EU. Torej zna biti resna in odločno je zatrla vsak poskus zgornjega doma, da bi britanski narod imel referendum.
Ampak poslušajte tole. Obstaja nekaj, kar je veliko resnejše od tega. Cathy Ashton je bila aktivna članica kampanje za jedrsko razorožitev. Pravzaprav je bila zakladničarka kampanje za jedrsko razorožitev v času, ko je kampanja prejemala zelo velike donacije in ni želela razkriti vira. Kar je znano, je, da je te donacije pridobil mož po imenu Will Howard, ki je bil v Veliki Britaniji član Komunistične stranke. Ali bo baronica Ashton zanikala, da je v času, ko je bila zakladničarka, prejemala sredstva od organizacij, ki so nasprotovale zahodnemu kapitalizmu in demokraciji? To vprašanje je treba postaviti.
No, imamo svoja dva nepomembneža. Medli bodo vodili medle, vendar se tega ne veselim, saj bodo vztrajali pri politični uniji, in medtem ko so naši voditelji mogoče vsaj za trenutek ohranili ugled na mednarodnem prizorišču, so vsi skupaj izdali svoje nacionalne demokracije. Evropska država je tu. Lizbonska pogodba bo sprožila plaz novih zakonov in niti najmanj ne dvomim v to, da bi v Združenem kraljestvu morali imeti obsežen, svoboden in pošten referendum, da bi se odločili, ali želimo ostati del te Unije ali ne. Upam in molim, da se bomo odločili za izstop, a ne glede na to je treba ljudi preprosto vprašati.
Gospod predsednik, z vsem spoštovanjem naj povem, da je spoštovana poslanka popolnoma zgrešila bistvo, kajti dvakrat je rekla "osebi, ki sta bili prejšnji teden izvoljeni". Nista bili izvoljeni. To je bistvo, ki ga želim poudariti, baronica Ashton pa v vsem svojem življenju ni bila še nikoli izvoljena na javno funkcijo. Prevzela bo izredno pomembno nalogo, narodi Evrope, narod Britanije in narodi vseh drugih držav pa nimajo moči, da bi jo pozvali na odgovornost in jo odstavili, to pa je tisto, kar je v samem temelju narobe s to celo Evropsko unijo. Gre za birokracijo proti demokraciji. Stvari gredo strašno, strašno narobe.
(DE) Gospod predsednik, po vsem tem razburjenju mogoče potrebujemo treznejši pristop. Nastajajoča gospodarstva, ki potrebujejo ogromno energije, in negospodarne industrijske države niso bile niti pripravljene na izvajanje Kjotskega protokola. Zato dvomim, da se bo po konferenci v Københavnu sploh kaj spremenilo. Vprašljiv je tudi namen trgovanja s certifikati, za kar se porabljajo milijoni, medtem ko se prave alternative, kot so obnovljivi viri energije, kar tako odpravljajo. To nikakor ne sme pripeljati do tega, da bi se jedrske elektrarne začele predstavljati kot Kjotu prijazne alternative.
Enako občutljivo vprašanje je druga resna kriza ali, z drugimi besedami, subvencijska tekma za propadajočega proizvajalca avtomobilov, za Opel. Znaki, kot je bil padec naročil, niso bili dovolj resno upoštevani, EU pa je s poplavo predpisov verjetno prispevala k propadu nekoč cvetočega sektorja. Lekcija, ki se jo moramo iz tega naučiti, je, da moramo v prihodnosti opredeliti temeljne pogoje, ki jih je mogoče načrtovati in predvideti za vse sektorje, in dokler ne določimo popolnoma razvitih pojmov, je neodgovorno za ta problem zapravljati milijarde evrov evropskih davkoplačevalcev. Zagotoviti moramo vsaj to, da ta denar ne bo odšel v ZDA. Poleg tega je treba sprejeti pravila o vračilu.
Če nič drugega, bi bilo treba omogočiti vsaj to, da se na naslednji seji postavijo temelji za dokončno izoblikovanje "preglednosti" za evropske državljane. Stockholmski program daje ljudem manj pravic, ne več, saj slednji nimajo več nadzora nad tem, kako se podatki uporabljajo. Nobenih znakov ni o koncu spremljanja potnikov, sporno vprašanje zaščite podatkov še ni bilo rešeno in če hočemo uvesti evropski azilni sistem, potem bi po mojem mnenju morali uporabiti najstrožja merila, podobna tistim, ki se uporabljajo na Danskem.
Gospod predsednik, zahvaljujem se vodjem skupin za njihove zelo navdihujoče prispevke. Čeprav to ne velja za vse, se zdi, da je velika večina, kot na primer švedsko predsedstvo, zadovoljna, da smo uspešno opravili imenovanje Hermana Van Rompuya in Catherine Ashton. Oba prispevata k skladnosti, stabilnosti in večjemu usklajevanju v Evropski uniji, to pa je potrebno, če se želimo osredotočiti na glavne izzive, ki sovpadajo s šestmesečnimi predsedovanji. Mislim, da je to zelo dobro.
V času pred bližajočim se evropskim vrhom imamo tri pomembna vprašanja, pri katerih želi švedsko predsedstvo doseči napredek skupaj z vami in s pomočjo Komisije. Vprašanje podnebja, pri katerem delamo vse, kar je v naši moči, da bi dobili velikopotezen političen sporazum s časovnim načrtom, da bi ta končno postal pravno zavezujoč. Z rezultatom iz Københavna in tistim, kar se bo dogajalo še dolgo časa potem, bomo morali živeti, zato moramo začeti postopoma spreminjati naša družbena okolja, da bodo postala bolj podnebju prijazna.
V zvezi z vprašanji gospoda Verhofstadta o nadzoru sem vesela, da lahko rečem, da pri tem kljub vsemu napredujemo. Problem, ki smo ga do zdaj imeli na področju finančnega nadzora, je, da je bil ta preveč usmerjen v posamezna podjetja in premalo v finančni sistem kot celoto. Delovalo ni niti sodelovanje med različnimi nadzornimi organi. To bomo lahko popravili z novimi evropskimi nadzornimi organi. Slednji bodo imeli najboljši vpogled in sodelovanje med njimi bo okrepljeno. Seveda bodo tudi odgovorni Svetu in Evropskemu parlamentu. Druge podrobnosti o tej zadevi bodo predmet razprave na zasedanju Ecofina 2. decembra, ko bomo, upam, dosegli nadaljnji napredek.
Za konec še o stockholmskem programu: to je zelo pomembna odločitev, s katero bomo prav tako morali živeti še dolgo in na katero bo imel Evropski parlament v prihodnosti zelo veliko vpliva. Kot ste dejali že mnogi izmed vas, gre za iskanje rešitev strašnih problemov, s katerimi se srečujemo pri čezmejnem kriminalu, trgovini z ljudmi in grožnji terorizma, ter za usklajevanje vsega tega s politiko, ki ljudi postavlja na osrednje prizorišče in zagotavlja spoštovanje posameznikove zasebnosti.
Torej je ta sistem v Evropi in tudi drugod rešil že veliko življenj. Govorimo o izredno resni zadevi. V celoti se strinjam, da mora boj proti terorizmu v celoti potekati ob polnem spoštovanju temeljnih pravic in zagotovil naših odprtih, svobodnih družb. Bili smo prvi na svetu, ki smo predsedniku Bushu rekli, da mora zapreti Guantánamo - mi, Evropejci. In za tem še stojimo. Hkrati moramo poskrbeti, da bomo ostali enotni in predani boju proti terorizmu.
In na koncu, ker ste mnogi izmed vas govorili - in zahvaljujem se vam za vaše pripombe - o vprašanju ravnovesja med spoloma, ki je zame in tudi za Komisijo ter evropske institucije zelo pomembno, naj povem samo to, da danes že desetič obeležujemo mednarodni dan boja proti nasilju nad ženskami. Mislim, da je tudi to zadeva, pri kateri moramo v Evropi nekaj storiti. Na žalost imamo v Evropi še veliko primerov žensk, ki so žrtve napadov svojih življenjskih sopotnikov ali nekdanjih sopotnikov. Želel bi izkoristiti to priložnost, da pokažem našo zavezo tej zelo pomembni zadevi, ki je prisotna tudi v naši evropski družbi.
Želel bi se upreti tem težnjam. Gospod Verhofstadt ni mogel izreči večje resnice, ko je dejal, da je kozarec lahko videti napol poln ali napol prazen. Zato me zanima, kako je izbor teh posameznikov utemeljil Svet. Prepričan sem, da utemeljitev izhaja iz temeljev Skupnosti in poskusil bom pojasniti, kaj s tem mislim. Izbor poslavljajoče se članice Evropske komisije za mesto evropske zunanje ministrice pošilja jasno sporočilo: sporočilo, ki pravi, da je namen tega izvajati zunanjo politiko Skupnosti in ne zunanjo politiko, ki je naklonjena filozofiji katerega koli posameznega naroda. Kar zadeva mene, se novica torej ne glasi, da je gospa Ashton Britanka, temveč da prihaja iz Komisije. Z drugimi besedami, njen pristop k zunanjepolitičnim zadevam je pristop Skupnosti, ki ni povezan s posebnimi stališči enega naroda.
(ES) Gospod predsednik, včeraj na zasedanju sem prosil za besedo, da bi poudaril pomen stockholmskega programa, ki je vključen na dnevni red zasedanja Evropskega sveta 10. decembra. To sem storil zato, da bi opozoril na njegovo vsebino in predvsem pozval k najširši možni parlamentarni podpori, da bi naredili korak naprej pri poročilu, ki so ga v sodelovanju sestavili trije odbori. S tem mislim na Odbor za pravne zadeve, Odbor za državljanske svoboščine, pravosodje in notranje zadeve ter na Odbor za ustavne zadeve. Včeraj sem se torej osredotočil na pomen ustvarjanja Evrope za državljane, pa tudi na trg.
Predvsem se bo okrepil na področju svoboščin, varnosti in pravosodja ter z oblikovanjem akcijskega načrta, ki bo sprejet v času španskega predsedovanja. Razlog za to je, da se takšno sodelovanje zahteva na podlagi člena 17 Pogodbe o Evropski uniji in člena 295 Pogodbe o delovanju Evropske unije. Ta člena nas pozivata, da se vključimo v medinstitucionalno sodelovanje, ter zahtevata, da sklenemo sporazum o medinstitucionalnem sodelovanju, da bi skupaj oblikovali strategijo za izvajanje Lizbonske pogodbe. Poleg tega se od nas zahteva, da to storimo sočasno z upoštevanjem načel največje možne preglednosti, subsidiarnosti in sodelovanja z nacionalnimi parlamenti. Slednji bodo tako vključeni v razvoj lizbonske strategije.
To pomeni, da bomo morali še bolj trdo delati. Življenje nam ne bo nič lažje. Ravno nasprotno: postalo bo še bolj zapleteno. Morali se bomo lotiti tudi postopka ocenjevanja, da bi se učili iz izkušenj. Glavni cilj te vaje bo zagotovitev, da ravnamo v skladu z evropskim modelom in temeljnimi pravicami. Evropski parlament bo moral biti tudi bolj dejaven, kar zadeva varstvo podatkov. S tem mislim na nadaljnje spremljanje sporazuma SWIFT, o katerem smo prej govorili in ki je tako pomemben v okviru našega dvostranskega odnosa z Združenimi državami.
V tem okviru bi želel spregovoriti nekaj besed o dveh točkah, ki sta bili del te razprave. Prva se nanaša na predsednika Sveta. Gospod Barroso, pravkar ste rekli, da želite delati skupaj s Hermanom Van Rompuyem. Menim, da je to zelo dobra zamisel. Prav je, da sodelujete s Svetom. Vendar pa bi želel jasno poudariti eno stvar: predsednik Sveta ni odgovoren ne Evropskemu parlamentu ne kateremu koli drugemu parlamentu. To pomeni, da vi kot predsednik Komisije predstavljate legitimno demokratično institucijo in da ste legitimni demokratični predsednik Evrope. Zato vsekakor delajta skupaj, vendar prosim poskrbite, da boste sedeli spredaj in upravljali to vozilo.
Druga točka, ki jo želim omeniti, je, da je predstavnica Sveta rekla, da bo Cathy Ashton 1. decembra 2009 prevzela tako položaj visoke predstavnice kot položaj podpredsednice Komisije. Prvič, gre samo za en položaj - visoka predstavnica, podpredsednica Komisije - in drugič, položaja ne more prevzeti brez soglasja Parlamenta. 1. decembra se bo prva Barrosova Komisija znašla na zakoniti nikogaršnji zemlji, med Pogodbo iz Nice in Lizbonsko pogodbo. Cathy Ashton bo svoj položaj v celoti prevzela šele konec januarja 2010, ko bo Parlament dal svoje soglasje.
Mnogi volivci menijo, da Evropa ni bila nikoli tako oddaljena, kot je zdaj, in to moramo nujno obravnavati. Nismo vsi imeli referenduma in priložnosti, da bi povedali svoje stališče o prihodnjem razvoju Evrope, vendar pa se po vsej EU dogajajo stvari, ki neposredno vplivajo na naše delo pri reševanju izzivov, ki so pred nami, in pri reševanju vseh tistih vprašanj politike, ki so bila že omenjena - zaposlovanje, socialne pravice, gospodarska ureditev, boj proti terorizmu, mir in pravosodje - in vesel sem, da lahko po naključju govorim kot predsednik Kampanje za jedrsko razorožitev v Walesu.
(EL) Gospod predsednik, naslednji Svet se bo soočil z velikim vprašanjem, vprašanjem širitve. Ko govorimo o širitvi, vidimo, da je Turčija obsežno poglavje v tej razpravi. Tako Ciper kot moja stranka - in to želim v Evropskem parlamentu jasno povedati - v celoti podpiramo pristop Turčije k Evropski uniji. Vendar pa ne nameravamo ves čas ponavljati, da do tega pristopa ne more priti, če Turčija ne bo, tako kot so to storile druge države, ki so že pristopile, izpolnila vseh zavez, ki jih je dala Cipru in Evropski uniji.
Na Cipru potekajo pogovori med voditeljema in, če bo dosežena rešitev, bo to simbol zmage za celotno Evropsko unijo. Ta zmaga bo spodbudila Evropsko unijo, da prevzame svoje mesto v sodobnem svetu. Vendar pa se moramo vrniti k resnici, to pa je, da Turčija zaseda polovico Cipra s 40 000 vojaki, ki naj bi ščitili 80 000 turških Ciprčanov. To pomeni, da pred vsako hišo turškega Ciprčana stojita dva turška vojaka. Ne poznam nobenega poslanca Evropskega parlamenta, ki bi imel takšno zaščito. Torej govorimo o izolaciji turških Ciprčanov in javno zagovarjamo odpravo izolacije turških Ciprčanov z okupatorsko vojsko.
(HU) Pred kratkim sta bili v skladu z Lizbonsko pogodbo sprejeti dve pomembni kadrovski odločitvi. Evropska unija ima zdaj stalnega predsednika in visoko predstavnico za zunanjo politiko. Ali nam te kadrovske odločitve kaj pomembnega sporočajo? Dejansko nam res. V tej dvorani veliko govorimo o obstoječem ravnovesju med Evropsko komisijo, Svetom in Parlamentom. Po mojem mnenju imamo neravnovesje v sami vladi EU, Komisiji, ki ima monopol nad dajanjem zakonodajnih pobud. V nekaterih primerih se vede skoraj kot sodnica. Lasti si glavno pristojnost, medtem ko mi v Parlamentu njene odločitve samo požegnamo v imenu demokracije. Lizbonska pogodba ne opredeljuje nalog stalnega predsednika. Te bodo očitno odvisne od karizme in odločnosti osebe, ki bo prišla na ta položaj. Iz odločitve je mogoče sklepati, da bi morale pristojnosti in nadzor ostati - po vaših besedah - v rokah Komisije, ki predstavlja nadnacionalen skupni interes. Vendar pa mi govorimo, da so ostale v rokah tistega, ki je na čelu cesarstva in ki na centralni ravni nadzoruje življenje 500 milijonov ljudi.
(EL) Gospod predsednik, pomembno je, da je Lizbonska pogodba končno začela veljati. Evropski državljani so seveda deset let gledali Evropsko unijo, kako neuspešno išče načine, da bi zagotovila učinkovito delovanje institucij po širitvi s pristopom dvanajstih novih držav članic. Danes pa so se stvari spremenile. Imamo predsednika Sveta - in vsi nam zagotavljajo, da je to oseba, ki si bo prizadevala za soglasje in dogovor -, in imamo tudi visoko predstavnico za zunanjo politiko.
Nepomembno je razpravljati vnaprej, ali sta ustrezna ali ne v primerjavi s tistimi, katerih imena so se pogosto omenjala pred tem, ali v primerjavi s tistimi, ki naj bi bili usposobljeni za takšne zadeve. Kar je pomembno, je to, kako se bo pogodba uporabljala. Pri tem pa je najbolj pomembno sodelovanje med Evropsko komisijo in Evropskim parlamentom. Vloga Parlamenta se je okrepila, a da bi bila zares okrepljena in da bi to opazili tudi evropski državljani, mora Evropska komisija nujno postavljati vprašanja glede na to, da lahko daje pobude v Evropskem svetu.
Po mojem mnenju je poleg vprašanja imen in funkcij dejansko pomembnejše osrednje vprašanje držav. Naj razložim, kaj mislim. Priča smo nečemu, kar bi lahko bila najhujša nočna mora tistih, ki so prenesli ta ideal Evropske skupnosti in svojo željo po uniji. V tistem času so ljudje verjeli, da se korenine Unije skrivajo v zakonitosti države in da njena prihodnost leži v preseganju nacionalne sebičnosti. Napetosti med dvema izključujočima si medijema, kar je včasih boleče, pogosto ustvarja izvirne mehanizme, predvsem pa služi političnemu pristopu, ki je edinstven v svetu.
S temi besedami se, kot boste sami razumeli, ne nameravam vračati k izrekanju sodb zgolj na podlagi namere. Rajši se skupaj z vami spomnim na pravice in dolžnosti nas poslancev Evropskega parlamenta. Naša dolžnost je podvomiti v neprepustna pogajanja glede imenovanj na položaja, ki izhajata iz Lizbonske pogodbe. Naša dolžnost v prihodnje je prisiliti Svet, da prekine s takšno nedemokratično, zastarelo metodo imenovanja, ki goji zamisel, da je Evropa pri svoji izgradnji obvarovana pred narodi.
Dovolite mi, da se zdaj posvetim nekaterim točkam. Prvič, vprašanje imenovanj. Ne želim izražati dvoma v ljudi, temveč v postopke. Poleg tega resnično upam, da je to zadnjič, da se te stvari dogajajo na takšen način. Evropejci so pričakovali preglednost, demokracijo in jasnost v razpravi, dejansko pa so bili priče nejasnosti in pogajanj v zadnjem hipu, ki so potekala za zaprtimi vrati Evropskega sveta. To se ne sme več ponoviti in menim, da bo Parlament tisti, ki bo moral predlagati nove postopke in nova pravila za prihodnost.
Kar zadeva podnebne spremembe, si želim, da bi Unija spregovorila enoglasno in ukrepala združeno po Københavnu ne glede na rezultat konference. Premaknimo se naprej! Naj bo naš cilj dejansko 30-odstotno zmanjšanje emisij toplogrednih plinov! Ko pravim "dejansko", mislim, da bo na koncu, nekega dne, treba postaviti vprašanje o odstopanjih in trgovanju z emisijami. Premaknimo se torej naprej in dajmo še enkrat trdno finančno zavezo državam v razvoju. To jim dolgujemo.
(LV) Hvala, gospod predsednik. Prejšnji teden je evropska družba doživela dva dogodka. Nogometna srenja je videla, kako je sodnik izbral ekipo, ki bo sodelovala v finalu Svetovnega prvenstva, vendar pa je družba v celoti spregledala ali ni razumela, kako in zakaj so nekateri razsodniki izbirali prvake za evropsko službo. A vendar, če nekdo vpraša, koga bo stanovalec Bele hiše ali Kremlja poklical v prihodnosti, se odgovor glasi, da bo poklical iste ljudi, ki jih je klical tudi prej. Kar zadeva decembrske ukrepe Sveta, glede na gospodarske in finančne razmere ter razmere na področju zaposlovanja, pozivam švedsko predsedstvo, naj ne pozabi na znane razmere baltskih držav v tej zvezi. Zaradi agresivnih naložb v te države, so bile slednje prisiljene, da se držijo tesne in za vlagatelje ugodne vezanosti nacionalnih valut na evro. To v resnici pomeni devalvacijo njihovih gospodarstev, zato baltski narodi postajajo prvaki v brezposelnosti, medtem ko njihova demografska družba krvavi do smrti. O kakšni evropski solidarnosti lahko govorimo našim državljanom, če se njihov družbeni in gospodarski položaj konča celo dlje za evropskim povprečjem, kot se je, še preden so se pridružili Evropski uniji?
(BG) Začetek veljavnosti Lizbonske pogodbe bi moral prinesti večjo preglednost, večjo demokracijo in večjo učinkovitost v postopku sprejemanja odločitev. A kot vsi vemo, učinkovitost in demokracija ne gresta vedno v isto smer, zlasti ne takrat, ko gre za pomanjkanje uskladitve med institucijami in odnosi z državljani. Nobenega dvoma ni, da je bolj demokratično, če se poišče ustreznejši način vključevanja evropskih državljanov v izvolitev predsednika Sveta, da bi se Evropska unija tako zares približala svojim državljanom. Mislim, da bo to naloga za prihodnost. Kljub vsemu temu želim imenovanima, predsedniku Sveta in visoki predstavnici, veliko uspeha.
Kar zadeva bližajoče se zasedanje Sveta 10. in 11. decembra, resnično upam, da bo na njem sprejet velikopotezen program o institucionalnih zadevah, ki se nanaša na Lizbonsko pogodbo. S tem mislim na Evropsko službo za zunanjepolitično delovanje. Popolnoma moramo biti seznanjeni z njeno sestavo, pravnim statusom in pristojnostmi. V tej zvezi bo naš Parlament glasoval o svojem stališču o poročilu gospoda Broka. Pričakujem tudi jasna pojasnila od Sveta o rezultatih usklajenih strategij, ki se nanašajo in ki so bile predlagane za namen izhoda iz krize, vključno z vsemi morebitnimi svežnji gospodarskih in finančnih ukrepov. Predvsem bi želel vedeti, kakšno je stališče Sveta o prihodnjih evropskih organih za finančni nadzor, ki bi morali v prihodnosti zmanjšati tveganje finančnih prekrškov, ki so v resnici prispevali k trenutni krizi.
Druga pomembna točka, v zvezi s katero želim slišati odločitev Sveta, je na primer celovita polizbonska strategija, ki naj bi bila sprejeta marca 2010. Upam, da bo Parlament igral aktivno vlogo v tej strategiji. Državljani Evrope morajo biti v njenem središču. Zagotavljanje delovnih mest z naložbami, raziskavami, inovacijami, zelenimi tehnologijami in ekološko učinkovitostjo mora biti dejavnik, ki bo prispeval k trajnostnemu gospodarskemu razvoju: ne sme biti obratno. V zvezi s stockholmsko strategijo bi rad rekel, da si seveda želim, da bi se razširilo tudi schengensko območje, da bi se čim prej vključili Bolgarija in Romunija. Hvala in želim vam veliko uspeha na zasedanju.
(PL) Gospod predsednik, na bližajočem se vrhu Evropskega sveta bodo še vedno prevladovale nedavne volitve predsednika Sveta in vodje diplomacije EU. Za mnoge je bil izbor teh dveh oseb ne samo presenečenje, temveč tudi pomanjkanje jasnih navedb o njunih dolžnostih. Že dolgo časa poslušamo, da bo nova Lizbonska pogodba izboljšala delo EU, zdaj, na samem začetku, pa se zdi, da sproža nesoglasja glede osebja. Niti eden izmed kandidatov ni predstavil programa, za razliko na primer od gospoda Barrosa, ki je pred svojo izvolitvijo to storil.
Naslednja naloga bo vzpostavitev zunanjepolitične službe Evropske unije. Pri vzpostavitvi te službe pa je po mojem mnenju treba upoštevati eno stvar - in švedsko predsedstvo ter zlasti Cecilijo Malmström prosim, da poskrbi, da se bo v zunanjepolitični službi temu namenila pozornost - to pa je, da so v generalnih direktoratih za zunanje odnose in širitev nove države članice zelo slabo zastopane. Pri dodelitvi nacionalnih kvot državam članicam je treba upoštevati dejstvo, da so nove države članice v teh dveh generalnih direktoratih v resnici komajda zastopane. Zato je treba odpraviti vsako diskriminacijo, kajti če želi zunanjepolitična služba biti v očeh ljudi verodostojna, potem je treba pozornost nameniti tej proporcionalnosti. Zelo pomembno je, da se ta proporcionalnost in enako obravnavanje izvajata v zunanjepolitični službi. To je v našem skupnem interesu.
Duh Lizbonske pogodbe, za katero smo se tako trdo borili, ne bi bil izdan, če bi položaj predsednika zaupali Jeanu-Claudu Junckerju, vdanemu Evropejcu, dobremu učitelju in evropskemu navdušencu z izjemnimi izkušnjami in strokovnim znanjem. Človek redko sreča nekoga, ki uteleša toliko kvalitet. Še vedno nismo dobili pojasnila, na kakšen način so te nesporne kvalitete povzročile oviro njegovemu imenovanju, saj se zdi, da se je to tudi zgodilo. Nisem edini, ki bi rad slišal pojasnila v zvezi s tem.
Drugo opažanje zadeva vlogo Parlamenta. To je zadnjič, da se Parlament sestaja na zasedanju s pristojnostmi, ki jih je imel do zdaj. Ta Parlament je nastal pred petdesetimi leti in njegove poslance so imenovali nacionalni parlamenti. Danes je to Parlament, ki skupaj s Svetom ministrov odloča, sprejema zakonodajo in sestavlja zakone. Mislim, da se bodo na ta način izoblikovali zakoni Evropske unije, ki bodo bolje predstavljali interese naših državljanov. Ta Parlament se bo zavzemal za zaščito interesov državljanov v zakonih, ki jih bomo sprejemali.
(DE) Gospod predsednik, gospe in gospodje, zame, za vse nas in za celotno Evropsko unijo v prihodnosti obstaja ena jasna prednostna naloga, to pa je trg dela. Precej več pozornosti moramo nameniti ustvarjanju novih in ohranjanju obstoječih delovnih mest. To izredno pomembno območje je lahko ključ do uspešne in trajnostne Evrope in menim, da je bilo v preteklih letih močno zapostavljeno. Zavedati se moramo, da nizka stopnja brezposelnosti pozitivno vpliva na številna druga področja. Zagotoviti moramo, da bomo vzvode uporabljali na pravem mestu.
Poleg tega nikakor ne morem razumeti številne govornike v tem Parlamentu, ki se pritožujejo, da nekateri evropski politiki niso uživali svetovne slave, preden so bili izvoljeni. Zakaj pa bi morali biti slavni? Kot Evropejci moramo biti dovolj samozavestni, da lahko povemo, kdo nam je všeč in kdo se nam zdi ustrezen, in da potem te ljudi izvolimo in se ne odločamo na podlagi tega, ali so drugi zanje slišali ali ne oziroma ali ustrezajo našim partnerjem v svetu ali ne. Kakršen koli drugačen pristop bi bil smešen, kot so smešni številni nastopi vseh tistih ljudi, ki se, če so sploh tukaj, skrivajo za svojimi pisanimi zastavicami.
Vendar pa to ni samo Božji dar. Odločno si moramo prizadevati, da bi ustvarili dodano vrednost za naš evropski projekt. Predvsem se je zdaj odprla pot za skupne evropske politike. Nikakršnih formalnih izgovorov ni več, da bi se jim odpovedali. Zdaj je na vrsti Svet, da začne izvajati odločno skupno zunanjo varnostno in energetsko politiko, ki bi lahko za naše partnerje postala zares verodostojna. Med neodložljivimi nalogami so dokončanje enotnega energetskega trga, razvoj vseevropskih energetskih omrežij in skladišč ter izvajanje klavzule o energetski solidarnosti.
Naša pričakovanja, povezana z uvedbo Lizbonske pogodbe so predvsem učinkovitejša EU, ki bo lahko izvedla nadaljnjo širitev in ustvarila ugodnosti tako za državljane kot za države članice. Pričakujemo, da bo Lizbonska pogodba pomenila tudi nov začetek za skupni trg z odpravo prepada med političnim in gospodarskim povezovanjem. Želimo si tudi, da bi imenovanje nove Evropske komisije potekalo ob upoštevanju Evropskega parlamenta in njegovih pravic, kakor tudi izvajanja nove vloge nacionalnih parlamentov, pri čemer pa bi se ohranili načelo subsidiarnosti in razprave o tem, kako graditi Evropo po Lizboni. Vendar pa praktično izvajanje Lizbonske pogodbe pomeni priznanje, da sta solidarnost in energetska politika prav tako zadevi, ki ju ureja trenutna zakonodaja, kot je uredba o varnosti oskrbe s plinom.
Edina stvar, ki me mogoče osebno moti, je, da niti enega izmed teh položajev ni dobil noben predstavnik iz novih držav članic, čeprav bo to mogoče možno naslednjič. V vsakem primeru bi se želel zahvaliti vsem kandidatom z mojega območja, predvsem estonskemu predsedniku Toomasu Hendriku Ilvesu in latvijski predsednici Vairi Vīķe-Freibergi. Mislim pa, da bi zdaj morali nadaljevati s pomembnim delom in da bi morali nehati zapravljati naš čas z osebnostmi.
Druga pomembna točka, o kateri bi želel spregovoriti, je reševanje finančne krize, ki mu je Svet po mojem mnenju dal prednost. Državljani Evrope od nas pričakujejo, da se bomo lotili problemov brezposelnosti in paketa za finančni nadzor. V zvezi s tem je zelo pomembno, kakšna bo nova Komisija in kako bo učinkovita. To velja tudi za mojo državo Estonijo, saj je najbolj očiten cilj za nas ta, da zagotovimo novo gospodarsko rast, da bi postali člani evrskega območja z glasovalno pravico, čemur se močno približujemo, saj obstaja velika možnost, da bomo izpolnili maastrichtska merila. Hvala lepa.
Nova institucionalna ureditev je bila sprejeta z namero, da bi bilo naše odločanje bliže državljanom, enostavnejše, bolj demokratično, bolj pregledno in bolj učinkovito. V tem smislu je veliko govora o močni Evropi. Temeljno vprašanje je, kakšen koncept moči razvijamo oziroma na čem lahko zgradimo močno Evropo. Dosedanja uspešnost in moč Evropske zveze izhajata iz dveh ključnih idej očetov Evrope. Prva je spoštovanje človekovega dostojanstva, druga je delati skupaj. To pomeni, da pri naših interesih mislimo tudi na druge, naj gre za osebe, narode, manjšine ali države.
Danes se je potrebno ponovno, z vso odgovornostjo vprašati, kaj pomeni spoštovati človekovo dostojanstvo, kaj pomeni človeka v sredini. To vprašanje je najtesneje povezano s stockholmskim programom. Številni govorci so opozarjali na temeljne svoboščine in na varnost, ob tem pa imamo zelo različne poglede na to, kdaj se človekove pravice sploh začnejo. Upam, da se strinjamo vsaj v tem, da se človekove pravice začnejo, preden postane državljan.
(SV) Gospod predsednik, poslušamo očitke, da sta dva neznana politika imenovana na najvišja položaja v EU. Mislim, da so ti očitki nepošteni. Vsaj mi v Parlamentu smo lahko spoznali gospo Ashton kot odlično vodjo. Vendar pa je treba te očitke obravnavati, saj mnogi zdaj trdijo, da države članice želijo, da bi EU delovala zgolj kot medvladno usklajevalno telo in ne kot posebna politična raven, katere naloga bi bila iskanje skupnih rešitev za velike izzive, kot so rast, delovna mesta, mir in okolje. Če bi bilo to res, bi bilo zares nesmiselno.
Na tej podlagi je zaskrbljujoče, da je Komisiji in Svetu tako težko pokazati kakršno koli sposobnost ukrepanja pri enem izmed največjih notranjih izzivov, s katerimi se sooča EU, in sicer pri reformi dolgoročnega proračuna EU. Zdaj moramo priskrbeti potrebna sredstva, da bi lahko vlagali v notranji trg. Gre za promet in energetsko infrastrukturo. Priskrbeti moramo potrebna sredstva, da bi lahko podprli to, o čemer govorimo v lizbonski strategiji, ko govorimo o letu 2020. Vprašanje financiranja podnebnih ukrepov moramo vsaj do neke mere rešiti s pomočjo proračuna EU in pripraviti se moramo na bližajočo se širitev.
Za gospoda Van Rompuya je bilo rečeno, da je oblikovalec soglasja in uspešen pogajalec, kot da so to nekakšne negativne lastnosti. To so zelo pomembne lastnosti v časih, v katerih živimo. Kaj pa bi radi? Predsedniškega guruja, ki se šopiri po svetovnem prizorišču in povzroča težave? Uničevalca, motilca? Ne: kar potrebujemo, je dober, uspešen, razumen predsednik in mislim, da smo ga dobili. Želim mu vse dobro.
Mislim, da so bile nekatere pripombe, ki jih je danes na žalost izrekel gospod Farage, pretirane, vendar se na tej ravni začenjam zavedati, da gospod Farage zveni kot long-play plošča. Ves čas ponavlja en in isti političen program, ki se zgleduje po časih pesmi Vladaj, Britanija! in časih, ko so se narodi bojevali med seboj. Teh časov je konec. Evropska unija je največji mirovni proces, kar jih poznamo. In še naprej bo tako, mi, parlamentarci, pa si moramo močno prizadevati, da bo tako tudi ostalo.
(HU) Gospod predsednik, konferenca v Københavnu se pojavlja kot četrta točka na dnevnem redu Evropskega sveta. Obstajata dve sporni točki, ki Evropski uniji preprečujeta, da bi v zvezi s tem oblikovala enotno stališče. Ena se nanaša na prodajo kvot ogljikovega dioksida po letu 2012. Komisija in nekatere države članice EU želijo prepovedati prodajo kvot po tem letu. Vendar pa devet držav - Češka republika, Poljska, Madžarska, Romunija, tri baltske države, Slovaška in Bolgarija - vztrajajo pri tem, da bi lahko prodajale svoje kvote tudi po letu 2012.
Omenjene države, vključno z Madžarsko, so bodisi izpolnile, niso izpolnile ali so prekomerno izpolnile svoje kjotske zaveze. Na primer, Madžarska, ki se je zavzela za 8 % zmanjšanje, je dosegla 23 % zmanjšanje. Zaradi tega se Madžarski zdi stališče Komisije popolnoma nesprejemljivo in zato zelo trdno vztraja pri tem, da bo tudi po letu 2012 lahko prodajala svoje kvote ogljikovega dioksida. Želel bi pozvati tudi moje kolege poslance iz Bolgarije, Poljske, Češke republike, Slovaške in baltskih držav, da se ne glede na strankarsko pripadnost, enako odločno držijo tega vidika.
Imamo zadnje zasedanje na podlagi Pogodbe iz Nice in govorimo o prvem zasedanju na podlagi Lizbonske pogodbe. Ta kvantumski skok, ta sprememba, to novo poglavje mora biti vidno na prvem vrhu. Evropa se je spremenila. Razprave o institucijah so se končale in upam, da enako velja tudi za razprave o kadrovanju. Premikamo se k oblikovanju politike v novem okviru. Pravice državljanov in parlamenti bodo okrepljeni, sposobnost Evropske unije in institucij, da ukrepajo, bo večja, mi, vse tri institucije, pa bomo dobili pravice, ki nam bodo omogočale, da bomo lažje predstavljali našo celino v svetu.
Lahko si zapisujete, kar želite. Vendar to, ali bomo lahko prepričali ljudi, da imamo politično voljo za ukrepanje, oblikovanje novih ciljev in vključevanje državljanov v projekte, bo odvisno od vseh teh zasedanj v naslednjih nekaj tednih. Pričakujem, da bo ta vrh ustvaril novo dinamiko, nov čut za odgovornost in resnejši pristop k obravnavanju različnih tem. Kar smo videli v zadnjih nekaj dneh, je bilo iskanje najnižjega skupnega imenovalca: nacionalizacije in politizacije. Lizbonska pogodba pa je na drugi strani poziv k evropeizaciji in oblikovanju politike.
Zato pričakujem, da vemo, kaj bomo storili z modelom socialnega tržnega gospodarstva. Kako bomo reševali finančno in gospodarsko krizo? Tega ne moremo početi z zagovarjanjem obstoječih pravic, temveč z iskanjem globalnih rešitev. Pričakujem tudi, da bomo pregledali naše finance. Pomembno je, da vemo, koliko denarja moramo porabiti za naše politike. Vrh mora odgovornost za ta finančni pregled prenesti na Komisijo. O različnih temah moramo razpravljati resno, iskreno in odprto in zastaviti si moramo nove cilje. Želim vam vse najboljše.
Veliko ljudi se boji, da bodo majhne države članice EU, kot je na primer moja domovina Avstrija, imele manj vpliva, ker bodo zaradi novih glasovalnih metod velike države članice lahko same odločale o vsem. Ljudje imajo tudi občutek, da je izbira kandidatov za najvišja položaja v Evropski uniji temeljila na najšibkejšem in najnižjem skupnem imenovalcu. To ne pomeni, da je kar koli narobe z osebnimi kvalitetami gospoda Van Rompuya in baronice Ashton. Vendar pa so ljudje spoznali, da v tem procesu ni bilo demokratične izbire.
(PL) Gospod predsednik, najpomembnejše delo švedskega predsedstva je bila pred vsem drugim Lizbonska pogodba, ki odpira nove možnosti za Evropo. Oblikovati moramo načrt za njeno uvedbo. Zapolnitev prostih delovnih mest je samo začetek. Drugič, prilagoditi moramo načrt za obnovitev gospodarstva. Spomniti se moramo ne samo na pomoč za banke, temveč tudi na pomoč za navadne ljudi, predvsem na področju omejevanja brezposelnosti. Tretjič, delamo na strategiji za boj proti podnebnim spremembam - in to je dobro. Odločamo se, kaj je treba storiti na tem področju, vendar ne pozabimo, da je v smislu finančne pomoči boj proti krizi na prvem mestu. Četrtič, stockholmski program pomeni varno in odprto Evropo, Evropo svoboščin - samo takrat lahko govorimo o skupni Evropi. Tu je bistvenega pomena nekakšno ravnovesje med tema pomembnima vrednotama. In nazadnje, razvoj regije Baltskega morja zahteva večje sodelovanje med državami članicami v tej regiji, Švedska pa je na tem področju veliko naredila.
Seveda podpiramo tudi pogajanja med Turčijo in Ciprom, kakor tudi pogovore, ki potekajo na otoku, da bi se poiskala rešitev za to razdeljenost. Zadevne strani so tiste, ki so odgovorne za ta proces, ZN pa nudijo pomoč, vendar pa EU seveda to podpora in tudi sama sem bila pred kratkim na Cipru, kjer sem se sestala z različnimi stranmi, ki so vključene v to zadevo, saj bi bilo odlično, če bi do rešitve prišli kmalu. Danes popoldne bomo z ministrom za zunanje zadeve Carlom Bildtom imeli tudi razpravo o širitvi, ki se bo nanašala na Turčijo in druge države kandidatke, in člani bodo imeli priložnost, da postavijo vprašanja o tej in o drugih zadevah.
Nekaj besed o strategiji za Baltsko morje. Še enkrat bi se želela zahvaliti Evropskemu parlamentu za podporo, ki jo je dal švedskemu predsedstvu pri tej zadevi. Seveda se je prav tukaj v Parlamentu porodila zamisel o strategiji za Baltsko morje, zato smo zelo veseli, da je ta zdaj sprejeta in da je začela veljati. Predstavljala bo zelo pomemben dejavnik pri zmožnosti reševanja okoljskih problemov v regiji, pa tudi pri večjemu sodelovanju, med drugim tudi za namen napredka, inovacij in varnosti.
Evropska služba za zunanjepolitično delovanje je ena največjih in najpomembnejših sprememb, ki izhajajo iz Lizbonske pogodbe. Na oktobrskem vrhu je Evropski svet potrdil splošni okvir za to službo. Gospa Ashton bo zdaj nadaljevala z delom na tem okviru skupaj z Evropskim parlamentom in bo najpozneje aprila naslednje leto predložila končno poročilo. Služba za zunanjepolitično delovanje se bo seveda uvajala postopoma in pomembno je, da se to opravi na strokoven in konstruktiven način. Evropski parlament bo imel priložnost, da razpravlja o tem, kakšno obliko bo to imelo.
Osem let po Laekenu smo zdaj na pragu nove pogodbe. To je zgodovinski trenutek, začetek nove dobe za Evropsko unijo. Zelo sem vesela, da je pri tem lahko sodelovalo tudi švedsko predsedstvo. Zdaj lahko do neke mere pustimo institucionalna vprašanja za seboj in se osredotočimo na glavne politične izzive, za katere vemo, da skrbijo državljane Evrope - kajti državljani Evrope so seveda tisti, za katere se vsi mi borimo.
In nazadnje, stockholmski program bo prinesel zaščito in varnost državljanom Evrope in izredno pomembno je, da ta program sprejmemo. Vsa ta vprašanja bodo tu tudi po vrhu in pri vseh teh vprašanjih bomo potrebovali zelo tesno sodelovanje Evropskega parlamenta. Predsednik vlade gospod Reinfeldt se bo udeležil seje tukaj v decembru in bo poročal o rezultatu vrha ter podal splošen povzetek švedskega predsedstva. Zahvaljujem se vam za zelo dobro in konstruktivno razpravo.
podpredsednica Komisije. - Gospod predsednik, na isti dan, ko proslavljamo dejstvo, da bo naslednja Komisija očitno imela najmanj devet žensk - in to razumem tudi kot zmago vseh nas, ki smo se za to aktivno borili - v jutranjih poročilih slišimo, da je bilo lani samo v Franciji 156 žensk umrlo za posledicami družinskega nasilja. Ker je to mednarodni dan boja proti nasilju nad ženskami, bi se morali ob tem ustaviti in premisliti in v prihodnosti, upam, tudi ukrepati na evropski in mednarodni ravni. Mogoče bi to morali omeniti tudi na različnih sejah v teku današnjega dne.
Dovolite mi, da spregovorim tudi o imenovanjih nove visoke predstavnice in novega predsednika Sveta. Gospa Cathy Ashton je bila imenovana v Komisijo ob polnem zaupanju vlade Združenega kraljestva. Tukaj v Parlament je bila pred enim letom dejansko izvoljena z zelo veliko večino - če se ne motim, je dobila 538 glasov. Kot ste rekli nekateri, je zelo tesno sodelovala s Parlamentom in si je vedno prizadevala za vključitev Parlamenta v različna vprašanja. Soglasno jo je imenovalo 27 voditeljev držav ali vlad, zato mislim, da ima vso zakonito podlago, da izvršuje svoje delo in pridobi zaupanje tujih partnerjev Evropske unije. Všeč mi je bila prispodoba, ki smo jo slišali tukaj, in sicer da bomo namesto nekoga, ki bi ustavljal promet ali predstavljal rdečo luč, imeli spretnega upravljavca, nekoga, ki bo v resnici pomagal prometnemu toku ali odločitvam, da bodo v Evropski uniji sprejete na demokratičen in pravi način. V njej sem dobila zelo dobro kolegico in lahko rečem, da je tudi zelo prepričana Evropejka. In to je prav zares pomembno izhodišče.
Med današnjo razpravo smo že slišali dobre pripombe. Mislim, da je bila ta razprava plodna in konstruktivna in zahvaljujem se za vse vaše prispevke. Dovolite mi, da odgovorim še na neposredno vprašanje Görana Färma o pregledu proračuna. Lahko samo ponovim, kar vam je že povedal predsednik Komisije, in sicer, da se bo ta naloga izročila novi Komisiji. Prvič zato, ker bo nova Lizbonska pogodba vsebovala določbe, ki zahtevajo novo institucionalno ureditev, zato bo imela tudi dobro podlago za odločitve o proračunu. Drugič, nova Komisija se bo morala odločiti o političnih prednostnih nalogah in nato preiti od besed k dejanjem, da bi proračun dejansko začel spremljati politične prednostne naloge. Rekla bi, da je to pomembna novost in priložnost za naslednjo Komisijo. Ta bo predana tudi Ceciliji Malmström s toplimi pozdravi od vseh nas. Kar lahko reče Komisija, je, da bo predlog za pregled proračuna prišel v začetku naslednjega leta in da bo to takojšnja naloga naslednje Komisije.
Bližajoče se zasedanje Evropskega sveta želi postaviti temelje za prihodnost lizbonske strategije za rast in delovna mesta. To počne v času, ko brezposelnost v Evropi dosega zgodovinske stopnje in ko je gospodarstvo v recesiji in se utaplja v globoki krizi. Po osmih letih se moramo prikloniti resničnosti: opredeljeni cilji so v celoti propadli. Razlogi za ta neuspeh ležijo v tem, kar se je kmalu izkazalo za pravi program te strategije: deregulacija delovnih razmerij in s tem povezano razvrednotenje dela, napad na socialne pravice, razpustitev temeljnih javnih storitev, privatizacija in liberalizacija ključnih sektorjev gospodarstva in vsiljevanje trga kot vrhovnega med rastočimi področji javnega življenja. Delavci in ljudje imajo vse razloge, da upajo na radikalni odmik od tega programa: spremembo smeri, ki jo je treba nujno izvršiti. Med drugim takšna sprememba zahteva: priznanje izobraževanja kot pravice in ne storitve ali samo enega izmed tržnih sektorjev; demokratizacijo dostopa do znanja in kulture; spoštovanje dela in pravic delavcev; zaščito proizvodnih sektorjev in sektorjev mikro, malih in srednje velikih podjetij; kakovost javnih storitev za vse in pravičnejšo razporeditev bogastva.
v pisni obliki. - (HU) Gospod predsednik, gospe in gospodje, od držav članic se na bližajočem zasedanju Evropskega sveta pričakuje, da se bodo strinjale o glavnih temeljnih načelih, ki bodo predstavljena na podnebni konferenci v Københavnu. Mislim, da je pomembno, da vprašanja o energetski učinkovitosti ne bodo na stranski tir usmerile emisijske kvote in finančna podpora, odobrena državam v razvoju. Z drugimi besedami, Evropska unija rada pozablja na to lahko nagrado. Razlog, zaradi katerega bi bilo to še posebej škodljivo, je, da lahko v nekaterih regijah Evrope z izboljšanjem energetske učinkovitosti zmanjšamo ravni emisij veliko ceneje kot s katero koli drugo rešitvijo. Iz tega lahko sklepamo naslednje. Prvič, Evropska unija si mora prizadevati za zagotovitev svetovnega zbliževanja standardov energetske učinkovitosti s sprejetjem novega načrta za varstvo podnebja. Drugič, subvencijam za energetsko učinkovitost je treba podeliti pomembnejšo vlogo v prihodnjem dolgoročnem proračunu EU, pri čemer je treba posebej upoštevati programe obnove nekdanjih socialističnih držav. Razlog temu je dejstvo, da je na tem področju mogoče doseči ogromne prihranke s sorazmerno skromno denarno porabo.
Glavna tema stockholmskega programa je "gradnja Evrope za državljane". Sam to razumem tako, da morajo evropske institucije od zdaj skupaj z državami članicami napredovati v smeri proti odpravi meja znotraj EU, kajti državljani se še naprej soočajo z upravnimi in zakonskimi ovirami, ki jim preprečujejo, da bi uveljavili svojo pravico do življenja in dela v državi članici po svoji izbiri. Zato mora stockholmski program poskrbeti, da bo ta glavna tema postala resničnost, in oblikovati mora jasno opredeljene instrumente, s katerimi bi vsem delavcem v EU olajšala dostop do trga dela Skupnosti, kar je glavni simbol evropskega državljanstva.
Lizbonska pogodba ne zagotavlja samo, da se bo Parlamentu prisluhnilo v zvezi z mednarodnimi pogodbami, ampak tudi da se bo Parlament moral z njimi strinjati. To je začetek novega obdobja za nas, zato v skladu s členom 60 prosimo, da nas sprejmete na usklajevalne sestanke EU, da ne bomo ostali pred vrati. Komisija nas mora pri posredovanju informacij obravnavati enako kot Svet in prosimo jo, naj začne s Kjotskim sporazumom. To je naša zahteva za Komisijo. Mogoče bi gospa Reding želela o tem kaj povedati.
Pred nami je pomemben dogodek, kajti čez nekaj trenutkov bova gospa Torstensson in jaz podpisala nekaj zelo pomembnih dokumentov, ki so povezani s svežnjem "Telecom". Gospa Torstensson, gospa komisarka, gospe in gospodje, kolegi poslanci, pravni akti, ki sestavljajo sveženj "Telecom", so bili sprejeti v postopku soodločanja. Elektronska komunikacija in internet sta postali glavni orodji naših sodobnih družb. Ta zakonodajni sveženj je dober primer, kako naše delo lahko pomaga ljudem in kako lahko vpliva na njihovo vsakodnevno življenje.
Želela bi tudi izkoristiti priložnost, da se vsem, ki so sodelovali, zahvalim za njihovo neverjetno trdo in konstruktivno delo in zelo ustvarjalno sodelovanje. Posebej bi se zahvalila podpredsedniku Evropskega parlamenta, Aleju Vidal-Quadrasu, predsedniku odbora, Herbertu Reulu, in trem poročevalcem Parlamenta, Catherine Trautmann, Pilar del Castillo Vera in Malcolmu Harbourju, ki so tako kot moji kolegi v Svetu opravili izredno pomembno delo, da bi lahko sestavili telekomunikacijski sveženj.
Ne bom šel v vse podrobnosti: država je že več kot 18 let v hudi stiski, humanitarne razmere so grozljive in državo so preplavili konflikti. Prehodna zvezna vlada izvaja nek proces, vendar je ta krhek - najbolj milo rečeno - in zahteva trajna prizadevanja mednarodne skupnosti, da bi se državo postopoma pripeljalo do sprave in da bi se postopoma zgradila nekakšna delujoča država, ki bi lahko obnovila nekakšno stabilnost v tej strahovito razdeljeni državi.
Kar zadeva poseben problem piratstva, se pomorska operacija Atalanta še naprej uspešno izvaja v obalnih vodah Somalije. Vse pošiljke Svetovnega programa za hrano so varno prispele v Somalijo iz Mombase v Mogadišu in Berbero. V Adenskem zalivu od začetka maja 2009 ni bilo nobenih uspelih napadov. To je vsaj do neke mere rezultat zaveze držav članic EU in ostale mednarodne skupnosti, ki so pomagale pri ustvarjanju pomembnih pomorskih sil na visoki ravni. Uspeh operacije v tem omejenem smislu je tudi rezultat tesnega sodelovanja civilne pomorske skupnosti in operativnega štaba EU v Northwoodu v Združenem kraljestvu. To je omogočilo razvoj najboljših praks upravljanja, ki jih čedalje bolj spoštujejo tudi pomorščaki. Zelo učinkovito se izvaja tudi usklajen mehanizem za pomorsko zaščito trgovskega prometa v Adenskem zalivu.
Ne glede na to, kar sem rekel, ni prostora za samozadovoljnost. Pirati še naprej širijo svoje dejavnosti proti vzhodu v Indijski ocean, nedavno pa smo ob koncu monsunskega obdobja bili priča novim valom napadov severno in severovzhodno od Sejšelov, kar je precej daleč. Trenutno je zaseženih nič manj kot 11 ladij - vse po napadih v tako imenovanem somalskem bazenu - s skupaj 250 člani posadke.
Vem, da je Parlament izrazil zanimanje za dokaj težko vprašanje sojenja osumljenim piratom, ki so jih aretirale enote Atalante. V zaporih v Keniji je trenutno priprtih 75 osumljencev. Sodni postopek obsega devet različnih sojenj in s tem predstavlja veliko dodatno breme za kenijski pravosodni sistem. Ustrezno izvajanje teh sojenj je seveda temeljnega pomena, če želimo ohraniti odvračajoč učinek, ki ga zagotavlja Atalanta, in splošno verodostojnost naših prizadevanj za zatiranje piratstva. V tem smislu predstavlja nedavni sporazum s Sejšeli, s katerim ste gotovo seznanjeni, o premestitvi osumljenih piratov, pomemben dodaten prispevek. Piratstvo je zelo donosen posel in pomembno je, da različne dejavnosti prav v vseh pogledih usmerimo v zmanjševanje vseh možnosti, da bi pirati s temi resnično nizkotnimi početji pridobili še več denarja.
To, kar počnemo v morskih vodah, na koncu seveda ne more nadomestiti vsega, kar je treba storiti v Somaliji ali v primeru same Somalije, vsekakor pa je to, kot sem že rekel, nekaj, pri čemer trenutnega uspeha ne moremo imeti za samoumevnega. S pomorsko operacijo bomo morali nadaljevati, za to pa bomo, prvič, morali biti pripravljeni podpreti dolgoročno razporeditev pomorskih sil, drugič, pri koordinaciji bomo morali povečati sodelovanje vseh sil in mednarodnih organov, ki so vključeni v to operacijo, in tretjič, pomagati bomo morali tudi pri razvoju regionalnih pomorskih zmogljivosti, saj tega bremena ne moremo nositi samo mi. Pomembno vlogo bodo pri tem igrale pomorske mednarodne organizacije, kot je kontaktna skupina za piratstvo.
Na koncu je to tudi eno izmed območij, kjer smo v zadnjih letih pokazali zmogljivosti EVOP. Komaj nekaj let nazaj bi le redki izmed najbolj ambicioznih ljudi tukaj napovedali, da bomo v Adenski zaliv ali Indijski ocean poslali pomorske sile Evropske unije. Nujni humanitarni in drugi razlogi so nas pripeljali do tega, kar se je v mejah možnega do zdaj izkazalo kot razmeroma uspešna operacija, vendar nikar si ne ustvarjamo iluzij. Storiti je treba še veliko. Operacijo moramo izvajati še naprej, v tem smislu pa je podpora Parlamenta zelo pomembna.
Kar zadeva varnost, je hiter pristop temeljnega pomena. Afriška unija, kot veste, ima pri tem ključno vlogo, nenazadnje prek misije AMISOM, ki predstavlja silo Afriške unije, ki zagotavlja varnost prehodni zvezni vladi v Mogadišuju. Evropska unija z Mirovno pomočjo za Afriko največ prispeva k misiji AMISOM, saj zagotavlja sredstva za podporo silam Afriške unije. Pravkar je bil sklenjen nov sporazum o prispevku v višini 60 milijonov EUR. To je del zaveze, ki jo je Komisija dala letos aprila na konferenci v Bruslju. Pomoč Komisije Somaliji je opredeljena v skupnem strateškem dokumentu 2008-2013, natančno pa proračun programa ES za podporo Somaliji iz Evropskega razvojnega sklada (ERS) za obdobje 2008-2013 znaša skupaj 215,4 milijona EUR.
Operacija ATALANTA, prva pomorska operacija EU, bo kmalu praznovala obletnico. Ta operacija je uspeh, saj omejuje piratstvo, obenem pa pomorsko skupnost ozavešča najboljših ukrepih za samozaščito. Vendar pa vsi vemo, da je veliko tega treba še storiti. Komisija vzporedno ob operaciji ATALANTA uporablja instrument stabilnosti, finančni instrument, da bi podprla kenijski pravosodni sistem - kot je pravkar omenil predsedujoči Svetu -, saj se je Kenija zavezala, da bo sodno preganjala premeščene osumljene pirate, ki so bili aretirani v okviru operacije, zato je pomembno, da tu ne pride do nekaznovanosti. Podpora kenijskemu pravosodnemu sistemu vključuje nekakšno mešanico ukrepov za gradnjo zmogljivosti organov pregona, policije, pravosodnih organov in zaporov. Program se izvaja prek UNODC in znaša 1,75 milijona EUR.
V širšem smislu je razvoj regionalne pomorske zmogljivosti tudi pomemben vidik pri zagotavljanju varnosti na tem območju. Komisija, spet z uporabo našega instrumenta za stabilnost, podpira izvajanje tako imenovanega kodeksa ravnanja iz Džibutija, ki ga je razvila Mednarodna pomorska organizacija. Program, ki se ukvarja z nekaterimi ključnimi pomorskimi potmi, kot sta Afriški rog in Adenski zaliv, bo pomagal pri oblikovanju regionalnega centra za usposabljanje za pomorske zadeve v Džibutiju. Ta center bo osredotočen na gradnjo zmogljivosti in usposabljanje pomorskega upravnega osebja in obalne straže v regiji, vključno iz Somalije, Puntlanda in Somalilanda, kakor bo izvedljivo. Finančna sredstva v letu 2009 bodo namenjena tudi regionalnemu informacijskemu centru v Sanai v Jemnu. Prva stopnja tega programa se je že začela in izvajajo se tudi študije tehnične izvedljivosti.
v imenu skupine S&D. - (IT) Gospa predsednica, gospe in gospodje, s to razpravo in resolucijo, ki jo bo naša Skupina naprednega zavezništva socialistov in demokratov v Evropskem parlamentu jutri potrdila, želimo izraziti močno podporo zavezi Evropske unije boju proti piratstvu. Obenem želimo izraziti zaskrbljenost v zvezi z dramatično naravo razmer znotraj Somalije, zaradi česar je še bolj potrebno in nujno ukrepati pri spodbujanju stabilnosti v državi, da bi se odpravili temeljni vzroki piratstva.
v imenu skupine ALDE. - (ES) Gospa predsednica, družbeni in demokratični razvoj Somalije moramo podpreti, če želimo zaustaviti piratstvo. Poleg tega zahtevamo, naj operacija Atalanta evropskim ribiškim ladjam, ki lovijo v južnem Indijskem oceanu, nudi enako zaščito pred napadi piratov, kot jo nudi trgovskim ladjam. Zahtevamo zagotavljanje vojaških spremstev, saj je to najučinkovitejša in najcenejša rešitev, ki jo priporoča tudi Mednarodna pomorska organizacija. Poleg tega si želimo, da bi se osebam, ki so aretirane in obtožene piratstva, sodilo v državah v tem območju, kot določa pogodba iz marca 2008 s Kenijo in Sejšeli.
v imenu skupine GUE/NGL. - (ES) Gospa predsednica, v celoti podpiramo prvi del izjave gospe Ferrero-Waldner. To je dejansko narava problema in njen temelj. Dokler ne rešimo temelja problema, ne more biti nobene možnosti ne za vojaško rešitev iz zraka ne s kopnega. Kar zadeva pomorsko rešitev, je častnik, odgovoren za operacijo Atalanta, včeraj jasno povedal, da takšna rešitev za piratstvo ni mogoča. Želel bi spomniti Parlament, da so Združene države to dejansko poskusile rešiti z vojaškim posegom s kopnega, vendar so bile pri tem neuspešne.
Zato bi bila napaka, če bi onemogočili razvojno pomoč in rešitve za upravljanje države. Vojaška rešitev ni mogoča, vendar tudi ni mogoče privatizirati funkcij oboroženih sil, kar se je zdelo primerno španski vladi. Tu ne gre za nadomestitev vojsk z zasebnimi varnostnimi podjetji, opremljenimi z bojnim orožjem. Ne, to zagotovo ni rešitev. Rešitev je dejansko samo ta, da se zaustavijo vse oblike piratstva. S tem mislim na piratstvo, ki izvira iz Somalije, a tudi piratstvo tujcev, ki povzročajo razdejanje v somalijskih teritorialnih vodah.
Gospa komisarka, kar ste povedali, je zame prijetno presenečenje. Do zdaj so edine informacije, ki so prihajale od mednarodnih medijev in z vseh strani, govorile samo o napredovanju vojaških operacij. Razorožili ste me, kajti hotela sem vam postaviti naslednje vprašanje: kakšen napredek so do zdaj dosegle politične sile v državi, kajti zdaj smo usmerjeni v dejstvo, da v Somaliji potrebujemo politično stabilnost, da bi lahko rešili problem. Hvala za informacije, ki ste nam jih dali; reči moram, da bi bilo dobro, če bi lahko podrobnejše informacije dobili tako Evropski parlament kot mediji, ki obravnavajo vprašanje političnega posredovanja.
Kar želimo storiti, je reči "da" odločnemu stališču, ki so ga pokazale države, ki ščitijo svoja plovila s svojimi oboroženimi silami, da bi ustavile in po potrebi zakonito odbile napade piratov. Reči moramo "ne" zatekanju k zasebnim varnostnim podjetjem, saj takšna poteza po ugotovitvah IMO s seboj nosi nevarnost nepotrebnega nasilja. Reči moramo "ne" pasivnemu in diletantskemu odnosu vlad, ki lajšajo življenje piratom. Vendar pa moramo reči "da" diplomaciji, "da" pomoči za Somalijo in "ne" neutemeljenim obtožbam domnevno nezakonitega ribolova.
Želel bi izkoristiti to priložnost, da izrečem našo zahvalo misiji Atalanta za odlično delo, ki ga je opravila do danes. Njena prizadevanja so zelo pomembna, saj je dostopnost te cone ključnega pomena za mednarodno trgovino in tovorni promet. Mornarjem na krovu trgovskih ladij in ribičem, ki lovijo v regiji, želimo, da bi lahko svoje delo varno opravljali. Mislimo, da je to bistvenega pomena. Zato še naprej podpirajmo delo te misije. Premislimo seveda tudi o tem, kaj bi še lahko storili, in kot je pravilno rekla gospa komisarka, rešujmo ta problem obenem tudi pri viru, učinkovito in na različnih področjih.
Kaj je pravi cilj te misije? Kakšen je splošen političen okvir za Somalijo? Kakšno vrednost lahko pripišemo trenutnim ameriškim in francoskim projektom usposabljanja? Ne razumemo, kako bo ta misija prispevala k izgradnji države. Kakšna je legitimnost prehodne vlade? Zakaj jo podpiramo? Zakaj verjamemo, da ji bo vojska pomagala? Kako lahko vojakom preprečimo, da bi se pridružili gospodarjem vojne, ko opravijo usposabljanje? Prepričani smo, da je s to misijo še vedno povezanih preveč vprašanj, da bi jo sploh lahko začeli načrtovati. Predvsem pa ne razumem, kakšno vrednost lahko doda EU, in prepričana sem, da bi bil denar bolj porabljen za druge projekte, ki jih Komisija že izvaja.
(ES) Gospa predsednica, če želimo poskusiti razumeti, kaj se dogaja v vodah Indijskega oceana, se moramo vprašanja piratstva lotiti na odgovoren način in se vzdržati demagoških izjav ter strankarskih političnih stališč. To pravim navkljub izjavam, ki sem jih na žalost slišala v tem Parlamentu. Nekateri člani so v svojih nastopih izkoristili priložnost za napad španske vlade. Želela bi poudariti, da je omenjena vlada igrala ključno vlogo pri spodbujanju in vodenju operacije Atalanta, ki jo danes hvalimo. Vendar pa je očitno, da je ta operacija neprimerna in da jo je treba okrepiti.
Zato želim prositi Svet, naj okrepi to operacijo, razširi zaščitena območja, za katera je odgovorna, poveča razporeditev svojega osebja in ji podeli dodatne pristojnosti. S tem mislim na primer na nadzor pristanišč, iz katerih plujejo matične ladje piratov. Kljub temu je jasno, da Atalanta ne more biti edini mehanizem za reševanje somalijskega problema. Zato želim izkoristiti to priložnost in pozvati vse vpletene, da poiščejo skupno strategijo za Somalijo. Takšna strategija bi morala vključevati razvojno pomoč in politični dialog s prehodno zvezno vlado.
(EL) Gospa predsednica, dejstvo je, da somalijski pirati predstavljajo grožnjo mednarodnemu pomorskemu prometu. Piratstvo ne vpliva samo na stroške in zanesljivost pomorskega prevoza, temveč tudi - kar je najpomembneje - onemogoča zagotavljanje mednarodne človekoljubne pomoči v Somalijo, s čimer povečuje resno pomanjkanje hrane v državi. Kljub temu moram poudariti, da posebne posledice čutijo države z dolgo tradicijo trgovskega pomorskega prometa, kot so Grčija in druge sredozemske države. Razumem, da je protipiratska misija EU za zaščito morskega prehoda v Afriškem rogu pomemben korak. Vendar pa moramo razumeti, da stvari, za katere smo včasih mislili, da spadajo v fantazijski in filmski svet - o njih sem kot otrok slišal iz pravljic - zdaj dejansko trkajo na naša vrata, predstavljajo očitno nevarnost in so resnične. Zato moramo Svet in Komisijo uskladiti in prepričati, da sprejmeta več političnih pobud.
Brez dvoma obsojamo vsako dejanje piratstva. Vendar pa za boj proti temu pojavu potrebujemo več kot zgolj vojake in plačance. Če bi mislili tako, bi s tem dejansko ustvarili nasproten učinek, kar bi pripeljalo do zaskrbljujočega stopnjevanja sporov, sploh če vemo, da nekateri ladjarji, ki želijo povečati svojo prisotnost v območju, tvegajo več, kot bi smeli, in se odmikajo od zaščitenih območij bolj, kot bi smeli, s tem pa ustvarjajo nevarne razmere, ki jih je vedno zelo težko reševati.
(PL) Gospa predsednica, zelo rad bi izrekel svojo zahvalo in takoj na začetku povedal, da sta nam po mojem mnenju tako gospod Bildt kot gospa komisarka dala zelo dobre in zanesljive informacije. Te informacije govorijo o dejstvu, da so prizadevanja Evropske unije usmerjena na dve področji. Prvo je človekoljubna pomoč. Drugo je vojaška akcija, obe področji dejavnosti pa sta na srečo čedalje uspešnejši. Vendar pa bi rad postavil naslednje vprašanje: mar ne bi morali enakega pomena pripisati tudi izgradnji države v Somaliji, kajti slednja dejansko nima ustrezne vlade? Mar ne bi morali tudi oblikovati lokalne policije, kakor tudi osrednje vojaške sile? Menim, da bo težko doseči dolgoročen uspeh, če tega tretjega področja ne bomo obravnavali enako kot prvih dveh.
To poskušamo narediti z različnimi programi usposabljanja. Ali imamo zagotovilo, da bo to uspešno? Ne, nimamo. A edina stvar, v katero smo lahko zagotovo prepričani, je, da nam zagotovo ne bo uspelo, če ne bomo niti poskusili. Če poskusimo, potem obstaja vsaj možnost, da pozitivno vplivamo. In če ne dobimo nič drugega, bomo vsaj uspeli zagotoviti programe dostave pomoči stradajočim in trpečim prebivalcem Somalije v okviru Svetovnega programa za hrano. To je samo po sebi nekaj, na kar smo lahko ponosni.
Nato moramo pomagati ladjam in vsem tamkajšnjim ljudem in jih zaščititi. Potem pa moramo storiti tudi to, kar sem rekla prej - kolega, ki je govoril zadnji, me je mogoče slišal. Rekla sem, da so izgradnja institucij, izgradnja zmogljivosti, prizadevanje za pomoč sodnim postopkom, za pomoč prebivalcem, zares temeljnega pomena. Vse to se lahko stori samo, ko bomo zagotovili več stabilnosti v državi in ko bodo sprejeti ukrepi za izkoreninjenje revščine. Zato je to prav zares zelo zapleten proces.
Da bi lahko pomagali, zdaj med drugim nudimo konkretno podporo v višini več kot 50 milijonov EUR, kar je ogromen znesek denarja za te ljudi, in sicer 29 projektom, ki podpirajo upravljanje, varnost in civilno družbo, ki podpirajo proces sprave in izgradnjo institucij. Končni cilj je pomagati pri oblikovanju delujoče države, ki bo lahko služila somalijskim ljudem in v kateri moramo premagati še terorizem. Terorizem je tam, kjer imamo skorajda propadlo državo, močno prisoten, zato je pred nami dejansko ogromna naloga.
Pravzaprav so najranljivejše tunolovke, saj imajo na eni strani zelo nizko nadvodje, na drugi pa jih ni mogoče premikati ali z njimi upravljati v času ribolova z zaporno plavarico: to pomeni štiri do pet ur. V tem času jim torej grozi nevarnost napada piratov. Prav to pa upravičuje to posebno zahtevo. Želel bi tudi pojasniti, da bi ta razvrstitev v operaciji Atalanta bila dopolnilo francoskim in španskim dejavnostim zaščite na krovu ladij.
Komisija in Svet imata prav. Edini možno odgovor na razmere v Somaliji je celovit pristop reševanju spora v tej državi z usklajenim ukrepanjem vseh strani, ki si prizadevajo za stabilnost v regiji in odpravo piratstva. Naš prvi cilj pri problemu odprave piratstva mora seveda biti nadaljevanje operacije Atalanta. To bi moralo celo vključevati razširitev njene pristojnosti, da bi bili zaščite deležni tudi ribiči. Ne morem razumeti, zakaj nekateri kolegi poslanci ne želijo zaščititi ribičev. Če nudimo zaščito trgovskemu in turističnemu pomorskemu prometu ter ladjam, ki prevažajo pomoč v hrani, bi morali tudi storiti vse, kar je v naši moči, da bi omogočili ribičem varno opravljanje njihovega dela.
Naslednja točka je vprašanje za ustni odgovor Komisiji o ratifikaciji in izvajanju dopolnjenih konvencij Mednarodne organizacije dela, ki so ga predložili Alejandro Cercas v imenu skupine S&D, Marian Harkin v imenu skupine ALDE, Jean Lambert v imenu skupine VERTS/ALE ter Gabriele Zimmer in Ilda Figueiredo v imenu skupine GUE/NGL - B7-0228/2009).
ILO s svojo tristransko metodo opravlja neprecenljivo delo pri zagotavljanju skladnosti in racionalnosti v našem svetu. Naše vrednote so tiste, na katerih je bila ILO utemeljena. Skupaj z ILO si prizadevamo za socialni model, ki spoštuje dostojanstvo ljudi, in prepričani smo, da lahko sodelujemo. Jasno je, da Evropa potrebuje ILO, da bi ta socialni model ohranila - tega ne bi mogli storiti v krivičnem svetu -, in da nam ILO nudi priložnost, da prevzamemo vlogo svetovnega akterja v mednarodnih odnosih.
Evropska unija in njene države članice trdijo, da zelo tesno sodelujejo z ILO in da spodbujajo program o dostojnem delu za vse ter globalni pakt o zaposlovanju z ILO na čelu. Vendar pa, gospe in gospodje iz Komisije, med našimi besedami in našimi dejanji je premalo doslednosti. Zato je ključnega pomena, da nocoj govorimo o ratifikaciji konvencij ILO in da jutri potrdimo resolucijo o tem vprašanju, da bi lahko ponudili ILO in našemu lastnemu projektu nekakšna zagotovila.
V svojem sporočilu o prenovljeni socialni agendi ste ponovno pozvali države članice, ki pa se niso odzvale. Pozvali ste jih, naj ratificirajo in izvajajo konvencije, vendar brez veliko uspeha. Kaže, da boste morali bolj vztrajati. Nesmiselno je govoriti, da so države članice že ratificirale glavne konvencije ILO. ILO je dopolnila 70 izmed svojih konvencij in celo nekatere države tretjega sveta in nastajajoča gospodarstva napredujejo hitreje kot Evropska unija. Preostali svet to težko razume, Evropa pa izgublja verodostojnost in priložnosti.
predlagateljica. - Gospa predsednica, zelo sem vesela, da lahko podprem poziv k ratifikaciji in izvajanju dopolnjenih konvencij ILO v državah članicah. Zagotovo je vredno reči, da je bil razlog za ustanovitev ILO leta 1919 po Versajskem sporazumu, s katero se je končala prva svetovna vojna, pokazati prepričanje, da je svetoven in trajen mir mogoče doseči samo, če temelji na socialni pravičnosti. V vmesnih osemdesetih letih se je ILO po vsem svetu odzivala na potrebe ljudi po dostojnem delu, preživetju in dostojanstvu.
Nocoj prosimo vse države članice EU, da ratificirajo in izvajajo dopolnjene konvencije ILO; vendar tega ne prosijo samo predlagatelji tega vprašanja - pridružujejo se nam tudi mnoge agencije in organi. Če si pogledate kodeks ravnanja Združenih narodov za ponudnike, boste videli, da so konvencije ILO predstavljale temelj, iz katerega izhaja večji del kodeksa ravnanja, ZN pa pričakuje, da bodo vsi ponudniki blaga in storitev Združenim narodom ravnali v skladu z načeli kodeksa poslovanja. Zato je treba te konvencije ratificirati in izvajati po vsem svetu, da bi jih lahko upoštevali vsi ponudniki. Zagotovo nam lahko to uspe v EU.
Evropska komisija v svojem sporočilu o prenovljeni socialni agendi navaja: "Komisija poziva vse države članice, naj bodo za vzgled ter ratificirajo in izvajajo konvencije ILO, ki jih ILO uvršča med aktualne". V resoluciji o prenovljeni socialni agendi, ki jo je maja letos potrdil zadnji Evropski parlament, ponovno navajamo, da mora po našem mnenju povečanje izvajanja in izvrševanja obstoječega delovnega prava v okviru nacionalnega prava in prava Skupnosti in v okviru konvencij ILO biti prednostna naloga institucij EU in držav članic. Zato nocoj v Parlamentu k temu še glasneje pozivamo. Predsedstvo prosimo, naj se za to zadevo čim bolj zavzame, države članice pozivamo, naj preučijo močne socialne argumente za ratifikacijo in izvajanje teh konvencij, Komisijo pa prosimo, naj preuči sprejetje priporočila, s katerim bi države članice spodbudila k ratifikaciji konvencij, ki so aktualne.
Menimo tudi, da mora EU zagotoviti skladnost med svojo notranjo in zunanjo politiko. V Parlamentu znova in znova poslušamo o izmenjavi najboljše prakse med državami članicami. To je zagotovo najboljši primer tega, kako lahko ustvarimo najboljšo prakso pri nas: da države članice ratificirajo ustrezne konvencije in spodbujajo najboljšo prakso na zunanji ali svetovni ravni, tako da, kot predlaga Komisija, bodo postavile vzgled z ratifikacijo aktualnih konvencij. Danes, 25. novembra, je na svetu ratificiranih 7 650 konvencij ILO, 47 pa jih je bilo ratificiranih samo v zadnjih 12 mesecih. Pričakujemo, da bo Evropa prevzela vodilno vlogo na področju podnebnih sprememb v Københavnu; podobno dobro delo bi lahko opravili z ratifikacijo konvencij ILO.
Drugič, kot je bilo danes tukaj že omenjeno, med našimi besedami in našimi dejanji, ali z drugimi besedami, med notranjimi in zunanjimi odzivi EU, se odpira prepad. Če EU ali če države članice EU pozabijo oziroma če se odločijo, da ne bodo ratificirale in izvajale dopolnjenih konvencij, potem to ne bo slabo samo za delavce Evrope. To bo tudi zelo slab signal, ki bi ga poslali državam zunaj EU, od katerih zahtevamo, naj ratificirajo prav te iste konvencije. Zgled bi morali dajati s svojimi dejanji.
Ključnega pomena je, da EU prevzame vodilno vlogo na svetovni ravni, da pokažemo, da smo regija, ki uspešno združuje dobre delovne pogoje z visoko ravnjo konkurenčnosti. ILO je naša svetovna akterka, ko govorimo o ureditvi na mednarodni ravni. Temeljnega pomena je, da EU podpre ILO kot institucijo in da konvencije ILO jemljemo resno. Zato Skupina Zelenih v celoti podpira sporočila v tem sklepu, pristojne organe EU pa pozivamo, naj državam članicam poudarijo, da bi jo morale jemati prav tako resno, kot to nocoj počnemo mi.
Države članice so že ratificirale vse konvencije ILO, ki obravnavajo osrednje delovne standarde, ter veliko število drugih konvencij ILO. Komisija je v okviru prenovljene socialne agende ponovno potrdila svojo zavezo Agendi za dostojno delo. Komisija predvsem poziva vse države članice, naj bodo za vzgled ter ratificirajo in izvajajo konvencije ILO, ki jih ILO uvršča med "aktualne". S tem poudarja tako notranjo kot zunanjo razsežnost Agende za dostojno delo. Poleg tega je Komisija, kadar so konvencije ILO vključevale izključne pristojnosti Skupnosti, skupaj s pozivom k čimprejšnji ratifikaciji standardov izdala pravočasne predloge sklepov Sveta o pooblastitvi držav članic, da ratificirajo ustrezne konvencije, predvsem Konvencijo o delovnih standardih v pomorstvu in Konvencijo na področju ribolova.
V Skupini Evropske ljudske stranke (Krščanskih demokratov) menimo, da delovni standardi, ki jih je razvila Mednarodna organizacija dela, pomagajo zmanjševati škodljive učinke konkurence na mednarodnem trgu, s tem pa povečujejo možnosti za doseganje uravnotežene gospodarske rasti. To ima poseben pomen v času, ko mogoče že stopamo proti izhodu iz trenutne krize, zagotovo pa se s tem veča legitimnost teh standardov in potrjuje dejstvo, da so se pojavili ob koncu tristranskega procesa in da izhajajo iz ločenega demokratičnega procesa, v katerem so sodelovali vlade, delodajalci in sindikati. Zato se v tem primeru ukvarjamo s pravicami in zavezami na delovnem mestu ter celovitim sistemom, ki jih zajema in ki ga morajo države, ki sprejmejo in ratificirajo konvencije, tudi upoštevati. Obenem ne moremo zanemariti dejstva, da Evropska unija kot skupnost ne more ratificirati sporazumov. To lahko storijo samo posamezne države članice. S tem se vsekakor postavlja vprašanje ustrezne uporabe sodne pristojnosti Skupnosti in subsidiarnosti. Zato besedilo v celoti primerno poziva EU, da natančno opredeli, katera pravna področja in predpisi, ki se nanašajo nanjo, spadajo v sodno pristojnost Skupnosti, in katera v sodno pristojnost posameznih držav članic. To pomeni, da bomo, če bomo lahko upoštevali načelo subsidiarnosti, podprli pripravo poročila, s tem pa čim prej omogočili ratifikacijo konvencije.
Gospa predsednica, v EU imamo notranji trg, na katerem lahko na prostem trgu prodajamo blago drug drugemu. Zagotavljamo svobodno konkurenco in poceni blago in vse to je zelo lepo in krasno. Vendar pa je treba vključiti tudi druga področja. Temeljne pravice delavcev je treba zagotoviti in spoštovati po vsej EU. Države članice EU ne smejo konkurirati pod slabimi delovnimi pogoji, delovna sila v vseh državah članicah pa si mora zagotoviti enako plačilo za enako delo. Temeljna pravica je tudi pravica do stavke.
Zato je pomembno, da imamo tesno sodelovanje med EU in Mednarodno organizacijo dela, ILO. Imamo nekatere skupne vrednote in konvencije ILO lahko uporabimo kot podlago za nadaljnji razvoj evropskega socialnega modela. Na žalost to trenutno ni mogoče, saj Komisija šteje konvencije za zavezujoče samo, če jih je ratificirala več kot polovica držav članic. Začeli bi lahko tako, da bi zagotovili, da bo najmanj vsaka država članica EU ratificirala in izvajala konvencije, ki jih ILO uvršča med aktualne. Dovolj je bilo besed; kar potrebujemo, so dejanja. Kako naj sicer zahtevamo od drugih držav sveta, da ratificirajo in izvajajo konvencije ILO, in kako naj od STO zahtevamo, da v vse svoje trgovinske sporazume vključi temeljne pravice delavcev?
Na žalost pa se v Evropski uniji vse skupaj ustavi prav pri teh improviziranih govorih. Države članice EU in tudi sama EU se ne menijo za konvencije ILO. Ne ratificirajo jih in jih ne izvajajo. To državam članicam in EU omogoča, da se izognejo svojim odgovornostim. Na primer, Sodišče Evropskih skupnosti je odpravilo pravico do stavke in Komisija je to potezo pozdravila. Konvencijo o varstvu pravic vseh delavcev migrantov so ratificirale samo tri od 27 držav članic. To je nezaslišano in to stanje se mora 90 let po ustanovitvi ILO spremeniti.
Zato je izredno pomembno, da je ILO uvrstila konvencije med aktualne po tristranskem procesu, v katerem so sodelovali delodajalci, delavci in vlade. To je razlog našega priporočila državam članicam, v katerem jih spodbujamo, da ratificirajo konvencije, ki jih je uvrstila ILO, in jih pozivamo, da aktivno prispevajo k njihovemu učinkovitemu izvajanju za namen razvoja in napredka socialne Evrope. Upamo, da se bo to zgodilo čim prej. Pozorni bomo na roke za uporabo teh konvencij ob seveda sočasnem spoštovanju načela subsidiarnosti.
Pravice, ki so bile vzpostavljene vzporedno z oblikovanjem in delovanjem Unije, se širijo tudi na delovno mesto. Pomen, ki ga Unija pripisuje varstvu pravic delavcev, se ne kaže samo takrat, ko pripravlja notranjo zakonodajo, temveč je razviden tudi iz njene zunanje politike. Zelo dobro vemo, da je eden izmed opredeljenih predpogojev za sklepanje sporazumov s tretjimi državami ta , da je treba pravice delavcev spoštovati. Zato Unija mora biti ena izmed prvih, ki podpirajo potrebno sistematično dopolnitev konvencij Mednarodne organizacije dela (ILO).
V Franciji imamo primer podjetja, ki izdeluje kroglične ležaje in ki se je zaprlo, da bi se lahko preselilo v Bolgarijo, od delavcem tega podjetja pa se zahteva, da naj o delu poučijo bolgarske delavce. Jasno torej lahko vidite, da ta pritisk navzdol na stroške dela vodi k preselitvam, k pritisku navzdol in k čedalje manjšem spoštovanju socialnih pravic povsod. Zato bi morali ustvariti sistem usklajevanja navzgor v smislu socialnih pravic in ravni socialnega varstva, da med zaposlenimi ne bi bilo več tako silovite konkurence, ki jo ustvarjajo podjetja in tudi naše institucije.
To pa ima tudi svojo zunanjo razsežnost. Če EU želi postati resna partnerka v mednarodnih prizadevanjih za izboljšanje delovnih in življenjskih pogojev, potem je nujno, da tudi države članice EU sprejmejo konvencije ILO. Če hočemo vplivati na razmere v tretjih držav, moramo najprej sami postaviti zgled. Zato bi želel pozvati Komisijo in švedsko predsedstvo, da naj ukrepata progresivno in naj storita vse, kar je v njuni moči, da bi države članice sprejele vse aktualne konvencije ILO.
Osebno meni, da je nekoliko žalostno, da moja lastna država Švedska ni ratificirala temeljnih konvencij, kot je Konvencija št. 94 o javnih naročilih. Zato bi žele pozvati predsedstvo, da ukrepa tudi na nacionalni ravni in zagotovi, da se bo to zgodilo. To bi skupaj z dejstvom, da bo Listina o temeljnih pravicah postala zavezujoča, zmanjšalo tveganje, da bi na Sodišču Evropskih skupnosti prihajalo še naprej do takšnih odločitev, kot je bila sprejeta v zadevi Rüffert. Ne moremo si privoščiti, da bi imeli zakonodajo EU, ki bi bila v nasprotju s temeljnimi konvencijami ILO.
Gospa predsednica, kot so dejali kolegi, je ILO med nami že dolgo časa - od leta 1919: 90 let obstoja in še vedno dela na Agendi za dostojno delo. Zlasti v času gospodarske krize, ko so delavci pod pritiskom, je pomembno, da države članice, kot so povedali drugi, ratificirajo vse konvencije. Mislim pa, da je tudi pomembno, da v okviru te razprave priznamo vlogo ILO v svetu v razvoju ter njegove povezave z nevladnimi organizacijami in številnimi programi, ki jih vodi in ki so predvsem usmerjeni v najranljivejše, na primer v delo z invalidi, ki brez teh programov ne bi nikoli imeli nobenih priložnosti. Še dve pomembni vprašanji, o katerih govorimo v tem Parlamentu: prisilno delo in delo otrok. Zato če od ILO pričakujemo, da bo še naprej opravljala dobro delo v svetu v razvoju, potem je najmanj, kar lahko države članice Evropske unije storijo, to, da v celoti ratificirajo konvencije in tako postavijo zgled.
(PL) Gospa predsednica, v dolgih letih svojega delovanja je Mednarodna organizacija dela sprejela in v ratifikacijo v državah članicah EU predložila niz mednarodnih konvencij in direktiv o zadevah s področja zaposlovanja, svobode sindikatov, socialne politike in socialnega zavarovanja, pa tudi kolektivnih delovnih razmerij in delovnih pogojev. Države članice bi morale ratificirati in izvajati konvencije, ki jih ILO trenutno šteje za veljavne. Evropska unija bi morala odločno in aktivno prispevati k tem izredno pomembnem vprašanju varstva pravic delavcev v globaliziranem svetu.
Drugič, obljuba, da bomo izboljšali mednarodno usklajevanje in upravljanje varnosti hrane prek preoblikovanega Odbora za varnost preskrbe s hrano, ki bi postal osrednji sestavni del svetovnega partnerstva za kmetijstvo, varnost preskrbe s hrano in prehranjevanje. Evropska komisija je aktivno spodbujala to preoblikovanje in je pomagala z zagotavljanjem temeljnih sredstev zanj. To je po mojem mnenju zelo pomemben korak, ki bo utrl pot sistemu globalnega upravljanja varnosti preskrbe s hrano, ki bo temeljil na trdnih znanstvenih priporočilih in bo obenem bolj odprt za ključne akterje v javnem in zasebnem sektorju ter nevladnih organizacijah. Ti akterji so ključnega pomena za to, da bo nov sistem učinkovitejši od trenutnega.
Nekateri so sklepni deklaraciji očitali, da ne opredeljuje natančnejših ciljev uradne razvojne pomoči za kmetijstvo in varnost preskrbe s hrano, vendar pa se moramo spomniti, da so bile bistvene finančne zaveze že dane na vrhu G8 v L'Aquili. Glavna naloga zdaj je, da se te zaveze spoštujejo. Z močno podporo Evropskega parlamenta je Komisija uspešno mobilizirala 1 milijardo EUR za instrumente za hrano, 85 % tega zneska pa je že namenjenih za obdobje 2009-2001. Vendar pa bomo sčasoma potrebovali večjo in trajno pomoč. Da bi lahko prevzeli odgovornost za naše zaveze, potrebujemo svetoven hierarhičen sistem zavez, razviti pa moramo tudi mehanizme spremljanja, psoebne kazalnike in merila, ki bi jih lahko uporabili za poročanje o raezultatih in vplivih naložb. Vendar pa - in dovolite mi, da to povem jasno in glasno - bodo celo največje zaveze donatorjev brez vrednosti, če vlade v državah v razvoju ne bodo uspele prenesti lastnih zavez v boljšo kmetijsko politiko, strategije in naložbe.
Ko govorimo o varnosti preskrbe s hrano, bi morali biti tudi zelo previdni glede izrazja in bi morali varnost preskrbe s hrano ločevati od neodvisnosti pri preskrbi s hrano ter prehranske samozadostnosti. Prizadevanja za doseganje proizvodnje po vsem svetu sama po sebi niso dovolj. Kar šteje, je to, da bi ljudje morali imeti trajen dostop do hrane, pri tem pa gre dejansko za vprašanje revščine. Trgovina s hrano - regionalna in svetovna - igra pomembno vlogo pri povečanju dostopa do hrane z zagotavljanjem prihodka kmetovalcem in omogočanju dostopa do cenejše hrane za potrošnike. Prehranska samozadostnost ali samovlada bi bila lahko zelo draga strategija in ne bo potrebna, ko bodo trgi in trgovina dobro delovali.
Če bi se torej krog pogajanj v Dohi zaključil z uravnoteženim in celovitim rezultatom, bi to pomenilo velik korak naprej. Prav tako ne bi smeli pozabiti, da je svetovna varnost preskrbe s hrano zelo zapleten in večplasten problem, ki zahteva celovit pristop. Na tem področju je Evropska unija v preteklem desetletju dosegla ogromen napredek, ki ga bo še naprej zagotavljala v okviru procesa skladnosti politik za razvoj (PCD). Različne reforme skupne kmetijske politike EU so močno zmanjšale izvozna nadomestila in velik del podpore za kmetovalce v EU je STO opredelila kot podporo, ki ne izkrivlja trgovine. Poleg tega je na podlagi sporazuma Vse razen orožja dostop na trg v EU prost za najmanj razvite države, določbe sporazumov o gospodarskem partnerstvu (EPA) pa kažejo razumevanje problemov, s katerimi se pri zagotavljanju varnosti preskrbe s hrano svojim državljanom soočajo številne države AKP. V EU smo torej opravili dolgo pot: povečali smo skladnost politik za razvoj in s tem ustvarili boljše pogoje za varnost preskrbe s hrano v državah v razvoju. Enako bi morale storiti tudi druge države in regije.
Za to obstaja širok niz različnih vzrokov. Obstajajo države, kot je Zimbabve, kjer je nesposobna vlada žitnico Afrike spremenila v območje stradanja. Komunistični predsednik je to bogato državo spravil v položaj, v katerem ljudje trpijo lakoto, mi pa ne rečemo ničesar. Vendar pa smo tudi mi odgovorni za to. Tedne, če ne celo leta, zapravljamo za razpravljanje o podnebju stotih let. Ljudem, ki trpijo lakoto danes in jutri, ni mar za podnebje v stotih letih. Potrebujejo hrano za jutri, mi pa nimamo nobenih odgovorov za njihove probleme. Čeprav ne želimo zanemariti vprašanj prihodnosti, gre pri skrbi za ljudi, ki danes trpijo za lakoto, za preprosto človekoljubje. Gospod de Gucht, to, da govorimo o nameri, da bomo lahko prepolovili do leta 2050, se mi zdi skoraj žaljivo. Kot svetovna skupnost bi morali imeti možnost, da veliko hitreje zmanjšamo število ljudi, ki nimajo dovolj hrane. Orožje lahko prevažamo v vsak kotiček sveta, očitno pa tega nismo zmožni storiti s hrano. To je neuspeh svetovne skupnosti, ki ga želim obsoditi. Poiskati moramo druge odgovore namesto teh, do katerih smo prišli danes.
Prvo, kar bi želel poudariti, je, da je zadnji dvig svetovnih cen hrane opozorilni klic za vse nas. Podvojitev cen žitaric in riža je imel nesorazmeren vpliv na nekatere najrevnejše ljudi v državah v razvoju po vsem svetu. Dejansko je ocenjeno, da so višje cene hrane v letih 2007 in 2008 neposredno pahnile v lakoto dodatnih 75 milijonov ljudi. To je nekaj, kar moramo jemati skrajno resno. V mnogih državah smo dejansko bili priča nemirom zaradi pomanjkanja hrane in politični nestabilnosti, ki jih je povzročil dvig cen hrane.
Ker je predvideno, da bo število prebivalcev sveta preseglo devet milijard in ker naj bi podnebne spremembe močno vplivale na našo zmogljivost, da priskrbimo hrano zase, je po mojem prepričanju varnost preskrbe s hrano glavno vprašanje, s katerim se moramo soočiti, ga obravnavati in zanj poiskati rešitve. Evropska unija mora storiti vse, kar je v njeni moči, da bi državam v razvoju pomagala razviti trajnostno kmetijstvo in sisteme za pridelavo hrane, ki bi jim omogočili, da se sami prehranijo. Za to so potrebna denarna sredstva - kot je poudaril tudi komisar v svoji izjavi - in odprti trgi. Tukaj slišimo priznanje, da je Evropa opravila dolgo pot, da bi pomagala pri odpiranju in liberalizaciji trgov. Vendar pa so številni problemi, s katerimi se države v razvoju soočajo, prav tako rezultat neuspešne politike in neuspešnega pravnega sistema. Nikakršna pomoč ne bo odpravila tega problema, dokler ne bomo dobili stabilnega političnega in pravnega sistema, ki bo kmetovalcem omogočil napredek in izkoriščanje ugodnosti višjih tržnih cen.
Medtem ko je kmetijski element varnosti preskrbe s hrano zagotovo ključ za rešitev tega problema, bi se morali odločno osredotočiti na dejstvo, da je dobro upravljanje v državah v razvoju nedvomno potrebno, če želimo imeti kakršno koli možnost za uspešno reševanje lakote na svetu. Poglejmo si na primer Zimbabve, o katerem je govoril že gospod Deß. Ta država je nekoč veljala za žitnico Afrike in je lahko prehranila sebe in več sosednjih držav. Zdaj, ko so jo s svojimi dejanji uničili Robert Mugabe in njegovi privrženci, tega ni več zmožna.
Potrebujemo dejanja, kot ste rekli, gospod komisar, in zahtevamo dejanja. A da bi zagotovili, da do dejanj pride, bi Evropska unija lahko dala večji pomen načelu neodvisnosti pri preskrbi s hrano za vse ljudi, lahko bi izvajala sisteme nagrajevanja kmetijskega dela z zajamčenimi cenami za vsako državo in celino, lahko bi spoštovala in povečala zaveze dodeljevanju uradne razvojne pomoči državam na jugu, lahko bi odpisala dolg revnih držav, lahko bi ustavila multinacionalke in hedge sklade, da kupujejo zemljišča, in lahko bi priznala, da kmetijstvo in hrana ne morejo biti predmet trdnih pogajanj Svetovne trgovinske organizacije.
Kakšnih deset let, odkar sem poslanec Evropskega parlamenta, ves čas tukaj poslušam same lepe besede. Pred svetovnim vrhom o prehrani v Rimu je lepe besede uporabil tudi gospod Barroso, predsednik Komisije. Rekel je: "V boju proti lakoti smo vsi skupaj doživeli poraz. To je moralni škandal in velik madež za našo kolektivno zavest." Konec navedka. In imel je popolnoma prav. Zaradi tega rezultat vrha povzroča še toliko večje razočaranje. Vse bolj me spremlja občutek, da so glavni oder v Rimu prevzeli politični interesi bogatih držav in ne interesi milijarde lačnih ljudi v svetu. To bom konkretno ilustriral z dvema primeroma: kot je čedalje bolj opazno, politika biogoriv in njeno spodbujanje sta vzrok za porast cen in s tem za večjo lakoto. Vendar se zdi, da je izražanje očitkov tej politiki tabu.
Poleg tega sem nekaj časa namenil tudi za pregled sklepnih deklaracij prejšnjih svetovnih vrhov o prehrani in prišel sem do zaključka, da je med njimi presenetljivo veliko število podobnosti - med njimi samimi in tudi med njimi in resolucijo tega Parlamenta. Vse govorijo o nujnosti in nenehno pozivajo k uresničevanju obljub iz preteklosti. Toda ali ponavljanje vseh teh pozivov ni opozorilni signal za nas? Če naj citiram gospoda De Schutta, poročevalca ZN, "revni ljudje ne potrebujejo obljub". Kot je bilo že pogosto povedano, bi morala biti varnost preskrbe s hrano človekova pravica. Gospa predsednica, temu bi želel pristopiti z drugega konca in reči, da nas Sveto pismo uči, da je ena izmed Božjih zapovedi, da moramo nahraniti lačne. To je moja osebna dolžnost in naša kolektivna odgovornost.
(BG) Zasedanja FAO v Rimu sem se udeležil tudi sam. Na lastne oči sem videl, kakšna je ta konferenca. Mislim, da bi morali nekoliko odvreči to hinavščino, ki nas je napadla, kajti glede na to, koliko denarja se je porabilo za organizacijo takšne konference, katere rezultat je ponavadi samo dolg niz obljub, bi mogoče morati ta izdatek porabiti v praktičen namen in izračunati, kot so dejali govorniki pred mano, natančno število otrok, ki jim danes ne bi bilo treba umreti zaradi lakote, če teh sredstev ne bi porabljali samo na srečne zgodbe. Vendar pa je gospod komisar rekel, da ima ta problem opravka s svetovno pridelavo hrane, a preden odstranimo iver iz očesa našega brata, moramo najprej videti bruno v svojem očesu.
Moja država Bolgarija ima na podlagi znanstvenih dokazov najrodovitnejša tla v Evropski uniji. Pred stopetdesetimi leti so bolgarski kmetovalci lahko nahranili najgosteje poseljena območja otomanskega cesarstva v Mali Aziji z uporabo tehnologije 19. stoletja. Danes pa kmetijstvo v Bolgariji vztrajno upada, še bolj pa je začelo upadati, odkar je Bolgarija postala članica Evropske unije. Kvote, ki jih je sama Komisija naložila Bolgariji, omejujejo kmetijsko proizvodnjo, zemljišča v Bolgariji pa so čedalje bolj zapuščena. Za pridelavo celotne kvote paradižnikov na primer, ki jo je Bolgariji dodelila Evropska komisija, je dovolj samo ena kmetija v eni izmed 28 regij Bolgarije. To se dogaja zato, ker nekateri podatki izpred destih let navajajo, da je to uradna raven pridelave. Nihče pa ne pogleda, kakšna bi lahko bila dejanska raven pridelave. V Evropski uniji trenutno obstajajo omejitve v postopkih pridelave hrane, ki bi sicer lahko bistveno izboljšali razmere in dejansko ponudili pravi ukrep za boj proti lakoti. Dokler bodo torej zadeve nadzorovali uradniki, ki samo gledajo v papirje in jih ne zanima nič drugega, bomo imeli samo obljube in nobenih ukrepov.
(PL) Gospa predsednica, število ljudi, ki trpi zaradi lakote in živi v skrajni revščini, se je v preteklem letu dramatično povečalo in ni res, da je za to kriv kapitalizem. Obstajajo politični sistemi, ki povzročajo precej več škode človeškemu življenju in boju proti lakoti. Navedel bom samo en primer. V Evropi je komunizem pred nekaj desetletji eno izmed držav, ki je imela zelo dobre kmetijske pogoje, prignal do stradanja. Zato je v eni sami državi umrlo več ljudi, kot jih danes zaradi lakote umre po vsem svetu. Ta država je bila Ukrajina. Pri tem, kar se govori v tej dvorani, bi svetoval previdnost.
Leta 2000 je 198 članic Združenih narodov sprejelo posebne razvojne cilje tisočletja. Komisar je danes govoril o prvem, najpomembnejšem cilju. Danes moramo odgovoriti na vprašanje, ali je ta cilj mogoče izpolniti. Evropejci sprašujejo, ali so naše prednostne naloge in politika pravilni in predvsem, na primer, ali je drag boj proti podnebnim spremembam pomembnejši od boja proti revščini. Takšno vprašanje sem prejel prav ta teden: ali Evropska unija ne zamenjuje sredstev s cilji in ali pričenja najdražji boj z mlini na veter v zgodovini človeštva - boj proti podnebnim spremembam - namesto da bi odpravljala učinke globalnega segrevanja?
Kot je rekel gospod Bové, vse to pomeni, da obstaja velika nevarnost, da bi se vneli novi konflikti, poleg tega pa so sami konflikti zelo resna stvar. Do negotovosti preskrbe s hrano je pripeljalo pomanjkanje naložb v kmetijstvo. Dejstvo je, da kmetijstvo pomeni edini vir preživetja za 70 % revnih na svetu, kot je poudaril gospod Diouf. Pozval je k skupaj 44 milijardam USD na leto za financiranje naložb, da bi se pomagalo malim pridelovalcem. Njegova zahteva je bila popolnoma neupoštevana: bogate države nimajo ne časovnega načrta, ne strategije ne politične volje.
Gospa predsednica, Združeni narodi in Evropska unija so se strinjali, da bo naraščajoče svetovno prebivalstvo zahtevalo večji svetovni donos kmetijske produktivnosti, ki bi se povečal za približno 50-100 %. To sprejemamo. Sprejemamo stališče komisarja, pa ne samo zato, ker ga sprejemamo, temveč zato, ker je to cilj, ki ga svet ne sme zgrešiti. Obenem pa se od kmetijstva zahteva, da to doseže manjšo uporabo zemljišč, vode, energije in z manj toplogrednih plinov. Tako imamo tri točke, ki jih moramo razumeti.
Prvič, vlade - in predvsem EU - morajo vložiti več v raziskave in razvoj; preprosto nimamo podatkov, na katerih bi lahko utemeljili načrt za prihodnost. Drugič, ker se soočamo z nestanovitnostjo na svetovnih trgih, nam mora skupna kmetijska politika omogočiti varnostno mrežo. In tretjič, varnost preskrbe s hrano in vse, kar to pomeni za Evropsko unijo, vključuje stroške. To so stroški, ki jih ne moremo preložiti na potrošnike, zato ponavljam: potrebujemo močno kmetijsko politiko in v razpravi o proračunu mora obveljati naš argument.
To je sistem, ki temelji na stvarnih politikah in smernicah in zdaj, gospod Michel, tudi na glavnih igralcih in liberalni retoriki, ki so ustvarili trenutne razmere: na spodbujanju kmetijsko-industrijskega modela skladno z zaščito interesov velike kmetijsko-živilske industrije in posledičnem kvalitativnem osiromašenju svetovne kmetijske industrije; na dolgoletnih neprimernih vlaganjih v kmetijstvo, na spodbujanju opuščanja kmetijske industrije in na ukinitvi malih in srednje velikih kmetij, sektorja, ki zagotavlja obstoj 70 % revnih prebivalcev sveta.
Reforma SKP bo opredelila zmogljivost kmetovalcev pri pridelavi hrane. Vplivala bo tudi na ceno hrane. Če Evropa ne bo pomagala kmetovalcem z neposrednimi plačili, se bo cena hrane morala povečati, da se bodo pokrili stroški pridelave. Moj cilj je spodbuditi pridelavo hrane v Severni Irski ter varnost preskrbe s hrano v Evropi. To bo mogoče doseči samo, če bomo kmetovalcem dovolili, da kmetujejo. Reforma SKP bo pri tem igrala veliko vlogo, varnost preskrbe s hrano pa bo glavna sestavina našega dela, ko bo reforma SKP opravljena.
V prejšnjem mandatu sem bila tudi avtorica poročila o svetovni varnosti preskrbe s hrano in SKP, zato lahko rečem, da sem pri tem vprašanju zelo trdo delala. Želela bi poudariti nekaj zelo preprostega, kar so mnogi očitno spregledali: kmetovalci so tisti, ki bodo nahranili svet, če bodo dobili pravo podnebje - in to mislim v najširšem smislu - da bodo lahko opravili to delo. Ostali bomo o tem govorili. Naša dolžnost je, da oblikujemo in sprejemamo politike, ki našim kmetovalcem omogočajo, da pridelujejo hrano. Slednji se bodo odzvali, če jim zagotovimo dva temeljna elementa: spodobne cene in stabilne prihodke. Zadnja nestanovitnost je prizadela oba elementa in kmetovanje od tega ne more živeti.
Da mi ne bi zmanjkalo časa - in kot ena izmed avtoric vas prosim za prizanesljivost -, nikar ne demonizirajmo skupne kmetijske politike. Nekateri argumenti, ki smo jih slišali zdaj, so stvar preteklosti in so zastareli; to politiko smo zdaj popolnoma prenovili in brez SKP bi nam lahko negotovost preskrbe s hrano povzročila še večje probleme v Evropski uniji. Zakaj ne sprejmemo njenih najboljših delov in prosimo svet v razvoju, da sprejme skupno kmetijsko politiko? Kajti pri tem bi morali biti zelo strogi: vladam sveta v razvoju ne bi smeli kar tako pogledati skozi prste; njihova odgovornost je, da ustrezno uporabijo razvojno pomoč, naša odgovornost pa je, da zagotovimo, da se bo več denarja porabilo za kmetijstvo in vlagalo vanj. Mislim, da je čas, da nehamo mencati pri tem vprašanju in da postanemo strogi tako do vlad kot do sebe. Imamo moralno odgovornost in pripravljeni smo jo sprejeti.
Gospa predsednica, predhodno govornico bi prosila, naj natančno pove, na katera izvozna nadomestila misli. To sem poudarila v svojem nastopu in priznam, da je bila v preteklosti narejena škoda z izvoznimi nadomestili in da je Evropa zdaj prenovila svojo kmetijsko politiko. A ko smo lani uvedli izvozna nadomestila za sektor mleka in mlečnih izdelkov, se je pritožila samo Nova Zelandija, ki pa ni država v razvoju. Bi lahko prosila za primer, kje naj bi to danes povzročalo problem.
(HU) Čedalje večje število znanstvenikov na svetu govori, da bo do leta 2030 prišlo do hudega pomanjkanja nafte, vode in hrane skupaj. Vendar se zdi, da je prvo, s katerim se moramo soočiti, prav pomanjkanje hrane, saj lakoto trpi že milijarda ljudi na planetu. Število ljudi, ki trpi lakoto, narašča hitreje kot število prebivalcev sveta. Zato medtem ko trenutno trpi lakoto samo eden od šestih ljudi, se moramo pripraviti na to, da bo čez nekaj desetletij lakoto trpel eden od štirih ali petih ljudi. Vsako minuto zaradi lakote umreta dva otroka. Rešitev za te razmere očitno ni, da moramo ukiniti skupno kmetijsko politiko Evropske unije. Evropska unija je lahko močna in lahko igra močno vlogo v svetu samo, če bo imela močno skupno kmetijsko politiko.
Vendar pa lakota ni značilna samo za Afriko. Prisotna je tudi v Evropski uniji. Na primer, v nekaterih regijah Evropske unije ljudje porabijo manj kot 10 % svojega prihodka za hrano, medtem ko v drugih regijah - nekaterih delih Bolgarije in južnih regijah Romunije - ljudje za hrano porabijo v povprečju več kot 50 % svojega prihodka. Sem spadajo tudi ljudje - ki predstavljajo povprečje -, ki porabijo za hrano še nekajkrat toliko. To je treba poudariti, kajti soočiti se moramo z dejstvom, da vsakič, ko pripravimo nov predpis, zaradi katerega je kmetijska proizvodnja dražja in manj učinkovita, kot so predpisi o dobrem počutju živali, ki povečujejo količino krme, potrebne za pridelavo 1 kg mesa, ne povzročamo samo škode okolju z večjimi emisijami CO2, temveč vsak posamezen takšen ukrep povečuje tudi število ljudi, ki trpijo lakoto. Mogoče je prav ta dodatna količina krme, ki jo moramo uporabiti na primer za vzrejo perutnine, tista, ki bo manjkala na mizi stradajočega otroka.
(RO) Število podhranjenih ljudi v svetu je preseglo eno milijardo, kar zaostruje tragične razmere, v katerih eden izmed šestih ljudi trpi lakoto. Na žalost, kot je bilo omenjeno prej, voditelji glavnih industrializiranih sil kažejo ravnodušnost do vrha, ki je tako pomemben in potreben, kot je bil vrh, ki ga je pred kratkim organizirala FAO v Rimu. Voditeljem držav članic G8, z izjemo italijanskega predsednika vlade, se ni zdelo potrebno, da bi se udeležili tega zasedanja.
Dosegli smo najbolj zaskrbljujočo raven svetovne lakote po letu 1970. Vsakih šest sekund zaradi lakote umre en otrok. Na žalost si razvite države sveta zatiskajo oči pred tragedijo, ki bo s svojimi večplastnimi posledicami prizadela vse nas. Najboljši primer za to in hkrati tudi svarilo vsem nam je zapostavljanje kmetijstva v zadnjih dveh desetletjih, kar je na koncu povzročilo sedanjo krizo preskrbe s hrano. Od skupnega zneska uradne razvojne pomoči so se sredstva za kmetijstvo sorazmerno zmanjšala od 17 % v letu 1980 na 3,8 % v letu 2006.
Gospa predsednica, v 18. stoletju v Angliji je Thomas Malthus napoveda, da bo porast prebivalstva presegel prekrbo s hrano. Njegove napovedi so bile na mnogo načinov omajane, saj smo imeli niz kmetijskih revolucij, ki so preoblikovale naše gospodarstvo. Vendar tudi njegove besede držijo: v življenjski dobi mnogih izmed nas se je svetovno prebivalstvo potrojilo - potrojilo, precej neverjetno - v premnogih delih sveta pa je to preseglo našo preskrbo s hrano. Morali bomo storiti več, če želimo preprečiti lakoto in nadzorovati rast prebivalstva, to pa lahko storimo tako, da bomo zagotovili, da bodo ženske povsod odločale o svoji reproduktivnosti. In rešiti moramo življenja otrok. Najboljši način za zmanjšanje rasti prebivalstva je rešiti življenja otrok, tako da ljudje ne bodo čutili potrebe po širjenju svojih družin.
(DE) Gospa predsednica, ustrezna količina hrane je človekova pravica, lakota pa je zločin proti človeštvu. Mislim tudi, da ima človeštvo dovolj tehničnega in znanstvenega znanja, da lahko zagotovi, da nihče na svetu ne bo morač več trpeti lakote. Seveda je za boj proti svetovni lakoti potreben tudi denar. Vendar pri tem ne gre samo za denar. Pred tem moramo izpolniti tudi naslednje zahteve. Prvič, razviti moramo stabilno demokratično strukturo v državah v razvoju, drugič, boriti se moramo proti korupciji, tretjič, vzpostaviti moramo ustrezen kmetijski sistem v državah v razvoju in zadnjič, vlagati moramo v kmetijstvo. O prvih treh točka se pogosto premalo pove. Poleg tega v teh državah izginja veliko denarnih sredstev, ki pridejo v napačne roke in se uporabljajo za koruptivna dejanja.
To pomeni, da je potrebno ustrezno dolgoročno financiranje SKP. SKP je pomemben element politike EU na področju hrane in varnosti in po letu 2013 bo igrala pomembno vlogo v razvojni politiki in v zunanji politiki na področju varnosti preskrbe s hrano. Zato so popolnoma delujoči ekosistemi, plodna tla, stalni viri vode in nadaljnja raznolikost podeželjskega gospodarstva najpomembnejše prednostne naloge. Mednarodno sodelovanje in solidarnost skupaj z uravnoteženimi trgovinskimi sporazumi, ki spodbujajo in ne ogrožajo varnosti preskrbe s hrano, so temeljni element varne preskrbe s hrano v globalnem smislu in tu lahko pomembno prispeva močna SKP.
Drugič, ker predlog resolucije obravnava to vprašanje in ker sem vesel, da se je komisar dotaknil te teme, bi želel opozoriti na nevarnost, ki jo poredstavlja cilj prehranske samozadostnosti, ki je dokaj v modi. Ta cilj, ki ni sopomenka varnosti preskrbe s hrano, bi lahko imela neželen učinek na trenutne razmere, kajti podnebne spremembe različno vplivajo na vsako regijo. Zaradi teh razmer je najbolj potrebna trgovina in ne velikopotezne želje vsake države, da bi proizvedla vse, kar hoče pojesti.
član Komisije. - Gospa predsednica, tudi jaz obžalujem, da noben izmed voditeljev G8, razen predsednika Komisije Barrosa ni bil prisoten v Rimu, kar seveda še okrepi predstavo o tem, da je bil to vrh, ki ni prinesel prav veliko novega. To je po mojem mnenju očitno tudi, če pogledate končne deklaracije. Po drugi strani menim, da je zelo pomembno tudi, da nam uspe vprašanje varnosti preskrbe s hrano obdržati na politični agendi, izid številnih srečanj na vrhu, ki smo jim bili priča v letu 2009, pa je zagotovo bil, da je ta tema zdaj visoko na mednarodni agendi in da se vsakokrat, ko se sestanejo svetovni voditelji, nazadnje na primer v Pittsburghu za vrh G20, razpravlja o razvojnem sodelovanju in razvojni politiki. To je sam po sebi zelo pozitiven element.
Bil sem v Rimu in reči moram, da so bile razen končne deklaracije, ki je, s tem se moram strinjati, nekoliko razočarljiva, zelo dobre razprave, prav tako pa je bila dobra tudi udeležba, zato lahko pričakujemo kakšne rezultate. Bila je na primer celovita razprava o prodaji plodne zemlje v državah v razvoju in državah, ki nimajo obdelovalnih površin; njihov nakup je zelo zanimiva tema za razpravo in menim, da je tudi tema, glede katere lahko dosežemo skupno razumevanje.
Druga stvar, ki bi jo rad povedal, je, da SKP, kot sta že dejala dva poslanca, seveda ni idealna. Na tem svetu ni nič idealno, toda ko pogledate učinek skupne kmetijske politike na svet v razvoju, menim, da lahko trdimo, da je zdaleč najmanj škodljiv sistem velikega trgovinskega bloka glede učinke izkrivljanja v državah v razvoju. STO je potrdila, da večina, če ne vse, naših subvencij ne izkrivlja trgovine, ker podpirajo kmetijski prihodek in ne cen kmetijskih proizvodov.
Sem tudi nekoliko, kako naj rečem, razočaran, da nenehno krivimo sami sebe. Tudi Evropa ni idealna, vendar menim, da smo na primer z instrumentom za hrano naredili velik korak naprej. To vključuje 1 milijardo EUR na dvoletni ravni; ne gre za podporo dobavi proizvodov, ampak se večinoma osredotoča na dobavo semen in tako dalje, s čimer se podpira majhne kmetijske pridelovalce v svetu v razvoju. Menim, da je to resnično nekaj novega. To je potrdila na primer tudi Svetovna banka, ki prevzema ta mehanizem. Zato ne bi smeli nenehno kriviti samih sebe. Mimogrede, ta instrument je vzpostavil moj predhodnik. Glede nečesa se ne strinjam z njim in to je v zvezi z gospodom, ki je medtem izginil, gospodom Le Hyaricom. Ni socialist, moj predhodnik, je komunist; menim, da morate pogledati njegovo politično skupino: je komunist in to verjetno pojasnjuje argumente, ki jih je uporabil.
Zaključil bom z zadnjo pripombo o novi kmetijski politiki in politiki varnosti preskrbe s hrano, ker je v delovnem programu Komisije za leto 2010 načrt, da se Svetu in Parlamentu predloži sporočilo o obnovljeni politiki za kmetijstvo in varnost preskrbe s hrano za Evropsko unijo. Ta dokument bo preučil trenutna vprašanja, ki vplivajo na kmetijstvo in varnost preskrbe s hrano, na primer izzive podnebnih sprememb, okrepljeno pozornost glede prehrane in kakovosti živil, varnostnih mrež in politik socialne zaščite, vpliv biogoriv na proizvodnjo hrane ali uporabo in vpliv novih tehnologij in biotehnologij, okrepljeno pozivanje k pristopom, ki temelji na pravicah, obsežne nakupe zemljišč itd.
Cilj sporočila bo predvsem obnova zaveze EU, da državam v razvoju pomaga pri razvoju njihove kmetijske proizvodnje. Ta zaveza ostaja ključna, zlasti glede na povečano povpraševanje po hrani zaradi naraščanja svetovnega prebivalstva in spreminjanja prehranskih vzorcev ter izzivov in groženj, ki jih podnebne spremembe predstavljajo za trajnostno kmetijsko proizvodnjo. Drugič, cilj sporočila bo sprožiti razmišljanja o tem, kako lahko EU najbolje uporabi svoje izkušnje in znanje za podporo nastanku regionalnih politik in strateških okvirov v kmetijstvu in varnosti preskrbe s hrano. Tretjič, njegov cilj bo zagotavljanje podlage za celotni pristop EU za usklajevanje okvirov politike ECMS po zavezah, določenih v načrtu za ukrepanje iz L'Aquile. Četrtič, njegov cilj bo predlaganje, na kakšen način lahko EU prispeva k pospešitvi procesa doseganja razvojnih ciljev tisočletja in zlasti prvega razvojnega cilja tisočletja glede na bližajoči se pregled razvojnih ciljev tisočletja septembra 2010 v New Yorku. Petič, njegov cilj bo zagotavljanje boljšega položaja EU spričo trenutnih dogodkov v svetovnem živilskem sistemu upravljanja kmetijstva in nazadnje obravnavanje vprašanj, ki so nedavno postala pomembna na agendi varnosti preskrbe s hrano.
(RO) Predvsem želim izpostaviti kakovost prizadevanj gospe Gabriele Albertini pri pripravi tega predloga. Prav tako sem želel povedati, da sem, glede na to, da je širjenje pomembna politična poteza EU, glasoval za ta predlog. Prav tako bi rad poudaril, da sem glasoval drugače kot moja politična skupina pri več vprašanjih, ki so v osnovi povezana s Kosovim, saj imam glede Kosova drugačno stališče kot večina evropskih držav. Zato sem glasoval drugače v zvezi s predlogom spremembe 17 v členu 19, predlogom spremembe 24 in tudi po navedbi sklicevanja 4 in točki 10.
(BG) Glasoval sem proti strategiji širitve, ker vsebuje mnogo laskavih besed o napredku Turčije v okviru københavnskih meril. Ne vidim nikakršnega znaka tega napredka. Kolegi poslanci, prosim razumite enkrat in za vselej, da je Turčija država, ki je pred manj kot 100 leti zakrivila genocid nad ljudmi znotraj svojih meja in ljudmi, ki so se nedavno osvobodili turške vladavine. Danes Turčija še naprej zakrivlja genocid in njeno prebivalstvo in politični razred so ponosni na ta dejanja, ki jih zakrivlja njihova država. Pred dvajsetimi leti je bila Turčija pokroviteljica terorističnih organizacij in je izvažala terorizem. Celo danes še naprej goji tesno povezavo s terorističnimi organizacijami. Če hočemo imeti to državo, ki je še vedno ponosna na genocid in podpira terorizem, v Evropski uniji, potem to sprejmite. Vendar pa sem sam definitivno proti temu.
(DE) Gospod predsednik, gospe in gospodje, tudi jaz sem glasoval proti, ker menim, da mora Turčija najprej izpolniti vsa merila, preden lahko tu dajemo tako pozitivne izjave. Zlasti bi rad izpostavil mejni spor med Ciprom in Turčijo, ki letos še vedno ni bil rešen, in tudi nezakonito zasedbo Cipra, ki se še ni končala. Vendar pa nisem želel glasovati proti ostalim državam pristopnicam. Zlasti bi rad izpostavil kot izjemo balkanske države, ki bi jih rad čim prej pozdravil tu v tem Parlamentu.
Težko bi bilo reči kar koli bolj nesmiselnega. Na Poljskem ne obstajajo uboji iz časti, obrezovanje deklet ni splošna praksa, ne obstaja selektivna umetna prekinitev nosečnosti, ni začasnih zakonskih zvez in ljudi ne kamenjajo zaradi dejanskega ali domnevnega prešuštva. Ženske na noben način ne trpijo zaradi zakonske diskriminacije in vse primere nasilja nad ženskami splošno obsoja javnost in tudi katoliška cerkev. K sreči skrajne izjave kot je ta, niso prišle v resolucijo, zato sem se le vzdržal.
(SV) Gospod predsednik, nasilje nad ženskami je zelo razširjena težava povsod po Evropi in zagotovo v svetu. Samo na švedskem, kjer je devet milijonov prebivalstva, je vsak dan zlorabljenih 380 žensk. Petina ženskega prebivalstva je izpostavljena nasilju in 45 % vseh žensk med 16 in 64 letom je bilo kdaj v življenju žrtev nasilnih dejanj. To je absolutno grozno. Izpostavljenost nasilju doma je strašanska kršitev osebne integritete. Moški in ženske bi morali imeti enako možnost telesne integritete.
Zlasti sem občutljiva za ženske v sporih, ker sem bila tudi sama del vseh sporov v Bosni in Hercegovini in deloma tudi pri Rdečem križu v Darfurju, ki sem ga preživljala, ko sem zagotavljala pomoč. Mislim, da imamo sedaj s stockholmskim programom čudovit instrument, ki nam bo omogočil, da besede udejanjimo. Rada bi se zahvalila švedskemu predsedstvu, ker je v stockholmski program vključilo krepitev vloge žensk in boj proti nasilju nad ženskami. Vsekakor bom delala na tem, da bo pri izvajanju stockholmskega programa prednostna naloga boj proti nasilju nad ženskami.
(PL) Gospod predsednik, rad bi pudaril, da je tema nasilja nad ženskami izredno pomembna, in zelo sem vesel, da se je Evropski parlament lotil tega problema. Posebno pozornost velja posvetiti problemu najagresivnejših in surovih spolno motiviranih kaznivih dejanj, zagrešenih nad ženskami, na katera se pravosodni sistem v nekaterih evropskih državah ne odzove vedno primerno. Kazni, ki jih nalagajo sodišča v takih primerih so pogosto zelo blage, kar v nekaterih primerih povzroči, da ženske izgubijo motivacijo, da bi organom pregona prijavile drastične incidente, ki so se jim zgodili. S tem se ustvarja nevidna statistika kriminala. Zato bi morali v primerih teh najbolj drastičnih in resnih kaznivih dejanj nad ženskami, kjer se uporablja nasilje in so spolno motivirana, posvetiti večjo pozornost prizadevanjem za standardizacijo obsodb, da bi dali občutek varnosti in tudi določen občutek pravice in moralnega zadoščenja ženskam, ki so bile prizadete na tak krut način.
Tako kot večina kolegov poslacev v Evropskem parlamentu, kar je zelo razveseljivo, ne verjamem, da bi morali mi v Bruslju uveljavljati predpise za zaščito nekadilcev ali da smo sposobni to storiti učinkoviteje. Evropska unija ni pristojna za to zadevo. Odgovorni smo le za zdravje in varnost pri delu. Tu je problem, ker je zame najpomembnejše vprašanje zaščita otrok in mladih in ta skupina, ki še zlasti potrebuje zaščito, ne bi bila zajeta v predpisih, ki se nanašajo le na zdravje in varnost pri delu.
Vendar pa smo tu v Evropskem parlamentu v nekoliko drugačnem položaju, saj moramo upoštevati načelo subsidiarnosti. Medtem ko seveda lahko obstaja vprašanje glede zaščite zdravja delavcev - na tem področju že imamo zakonodajo, kot je zakonodaja o izpostavljenosti elektromagnetnemu sevanju - pa ne moremo zahtevati, kot smo to storili v odstavku 7, da države članice, v katerih prepoved kajenja že obstaja, spoštujejo načelo enakosti med različnimi vrstami ustanov v sektoru gostoljubnosti. Včeraj smo glasovali o vlogi nacionalnih parlamentov in njihovih pristojnostih pri predlagani zakonodaji EU na področju subsidiarnosti v okviru nove Lizbonske pogodbe, zato moramo biti zelo previdni, da bomo glasovali skladno.
(PL) Gospod predsednik, hvala, ker ste mi dovolili, da govorim. Podpiram ukrepe, ki jih izvaja Evropska unija za zmanjšanje porabe tobaka, a mislim, da ti ukrepi ne bi smeli temeljiti na zmanjšanju podpore za pridelovalce tobaka. To je zato, ker pridelovanje tobaka ni povezano z njegovo potrošnjo. Če bomo zmanjšali ali odpravili proizvodnjo, ali če bomo umaknili podporo kmetijam, ki pridelujejo tobak, bo potrošnja še vedno obstajala, le da bo to potrošnja uvoženega tobaka. Boj proti pridelovalcem tobaka ni vedno način za zmanjšanje kajenja. To bi bilo podobno poskusu zmanjšanja potrošnje piva med mladimi tako, da bi začeli boj proti pridelovalcem hmelja. Zato sem s svojim glasom potrdil stališče, ki pravi, da pridelovanje tobaka ne vpliva na njegovo potrošnjo.
Z veseljem sem podprla odobreno resolucijo, čeprav imam pridržke glede reševanja vprašanja svetovne lakote. Srečanje svetovnega vrha o varni prehrani ni šlo v smeri, ki so si jo želeli organizatorji. Čeprav je boj proti lakoti problem socialno-gospodarskih, finančnih in kulturnih razsežnosti, so bile razprave na srečanju omejene le na tehnično raven. Celo generalni direktor FAO Jacques Diouf je bil razočaran nad srečanjem in nad dejstvom, da na srečanju niso bili udeleženi predstavniki zahodnih držav. Predstavniki razvitega sveta niso sprejeli nikakršnih konkretnih zavez.
Glasovala sem za poročilo gospoda Scurrie o Evropskem letu prostovoljstva (2011), ki zagovarja večjo podporo institucij EU za ta sektor, v katerega je vključenih več milijonov evropskih državljanov in je bistvenega pomena za spodbujanje solidarnosti in socialne vključenosti. Mislim, da je treba na ravni Skupnosti povečati proračun in tudi usklajevanje, da bi utrdili pobude, ki so del evropskega leta prostovoljstva, kot so kampanje za ozaveščanje in nadnacionalne izmenjave, osredotočene na zamisli in dobro prakso.
v pisni obliki. - Z velikim zadovoljstvom sem glasoval za imenovanje leta 2011 za evropsko leto prostovoljstva. To je velika usluga številnim prostovoljskim organizacijam v vseh državah članicah EU. Rad bi izpostavil, da igrajo športne organizacije osrednjo vlogo v prostovoljstvu in kljub temu, da to ni izrecno določeno v zakonodajnem besedilu, je treba to priznati. Zagotovo je največje prostovoljno združenje na Irskem Keltsko atletsko združenje. Prizadevanja vseh, ki so udeleženi v tej pomembni ustanovi, je treba ustrezno priznati in pohvaliti.
Glasoval sem za osnutek poročila o evropskem letu prostovoljstva, in sicer zaradi številnih razlogov. Dobro je znano, da prostovoljne dejavnosti nudijo dvojno korist: za posameznike in za družbo. Na eni strani prostovoljstvo nudi državljanom možnost, da se učijo in pridobivajo nove veščine in da se razvijajo. Po drugi strani pa ima tudi socialno funkcijo, ki prispeva k ustvarjanju občutka solidarnosti in pripadnosti. Ob upoštevanju vedno večje soodvisnosti lokalnih skupnosti v globaliziranem svetu in hkrati vse slabšega obsega individualističnega vedenja postaja nujno spodbujanje socialne vključenosti državljanov. V tem primeru imam v mislih dejavnosti, ki enako vključujejo mlade in stare. Nadalje, mislim, da ima izmenjava izkušenj iz prve roke med prostovoljskimi organizacijami iz najbolj različnih delov Evropske unije pomemben vpliv, glede na to, da so vrednote, ki jih vse spodbujajo, enake. Namen je popolnoma enak: dvigniti življenjski standard in izboljšati kakovost življenja, zagotoviti visoko stopnjo zaposlenosti, izboljšati socialno kohezijo in se boriti proti izključenosti. Z drugimi besedami, to so ravno tiste vrednote, na katerih temelji Evropska unija.
v pisni obliki. - Kljub zahtevi za povečanje proračuna, ki sem ji nasprotovala in glasovala proti njej na ravni odborov, pa vseeno popolnoma podpiram celotno poročilo o evropskem letu prostovoljstva. Prostovoljci so pogosto neopevani junaki. Imajo neizmeren vpliv v svojih skupnostih in na življenja ljudi. V težkih gospodarskih časih, kot so ti, postane prostovoljstvo toliko pomembnejše in zato smo jaz in ostali, ki so pripravili to poročilo, željni ne le krepitve ozaveščenosti o koristih prostovoljstva, ampak tudi ustvarjanja evropskega leta, kjer bodo ustrezno financirane pobude zagotovile prostovoljskim organizacijam možnost, da bodo spodbujale prihod novih prostovoljcev.
Podprla sem poročilo o evropskem letu prostovoljstva (2011). V državah članicah Evropske unije moramo dati več pomembnosti vprašanju prostovoljstva in načrtovati bi morali politične ukrepe, ki podpirajo delo prostovoljcev. S spremembami, ki jih predlaga Evropski parlament, se uvaja mnogo pomembnih sprememb glede predloga Komisije in te bi moral vključiti Svet. Proračunska vsota, namenjena za doseganje ciljev evropskega leta prostovoljstva (2011), ki znaša 6 milijonov EUR, ni zadostna (če primerjamo, proračun za evropsko leto boja proti revščini in socialni izključenosti je skoraj trikrat večji).
Prostovoljstvo je prostovoljna in neplačana dejavnosti, a to ne pomeni, da ne ustvarja nikakršnih stroškov. Prostovoljstvo potrebuje finančno in politično podporo vseh zainteresiranih strani: nevladnih organizacij, vlad, upravnih organov nacionalnih in tudi lokalnih vlad in podjetij. Politična zaveza bi se morala pokazati v obliki ugodne politike, ki podpira razvoj in infrastrukturo prostovoljstva. Ta zadeva je še zlasti pomembna za Poljsko, ki bo leta 2011 predsedovala EU. Poljsko vlado bi prosila, naj sledi zgledu, ki ga je postavil Evropski parlament, in naj ukrepa, da bi povečala finančno podporo za evropsko leto prostovoljstva. Popolnoma podpiram predlog za namenitev finančnih sredstev, da se ustvari interaktivna podatkovna zbirka za prostovoljce in prostovoljske organizacije, ki bodo na voljo vsem zainteresiranim stranem in bodo delovale tudi po letu 2011.
Prostovoljstvo ima tudi gospodarsko vrednost in tega ne smemo pozabiti. Seveda je to neplačana in prostovoljna dejavnost, vendar pa to ne pomeni, da niso vključeni nikakršni finančni izdatki. Zaradi tega je pomembno, da prostovoljstvo dobi podporo Evropske skupnosti. Za prostovoljstvo je potrebna politika, ki temelji na prijateljskih odnosih, kar bo podprlo njen razvoj in infrastrukturo. Mislim, da bo podpora nagrade in priznanja prostovoljnih dejavnosti z uporabo določenih finančnih sredstev spodbudila posameznike, podjetja in organizacije.
Rad bi pojasnil svoje glasovanje v zvezi s poročilom gospoda Marca Scurrie o predlogu za sklep Sveta o evropskem letu prostovoljstva. Osebno menim, da so prostovoljne dejavnosti pomemben del naše družbe. V naši državi, Češki republiki, so najštevilčnejše in dolgo uveljavljene prostovoljske organizacije prostovoljni gasilci. Njihova tradicija seže daleč nazaj v obdobje, ko je potreba po preprečevanju katastrofalnih elementarnih nesreč, kot so požari, vedno združila več deset prostovoljcev, katerih cilj je bil zaščititi njihovo lastno imetje in imetje njihovih sosedov. Med najbolj razširjene in najstarejše organizacije, vključene v prostovoljno delo, sodijo tudi češki Rdeči križ, češki turistični klub, gimnastično združenje Sokol, mladinska organizacija Junák in prostovoljna gorska reševalno služba. Vsi ti ljudje, ki pomagajo v šolah, bolnišnicah, športnih klubih ali v gorah ali ki potujejo v tujino, da bi nudili pomoč, si zaslužijo priznanje. V zvezi s tem bo zagotovo v celoti koristno, da leto 2011 posvetimo tej temi. Iz tega razloga sem glasoval za poročilo.
Vendar pa bi rad izpostavil poseben pridržek glede metode ocenjevanja tega sporazuma. Če bodo avtorji uvedli kazalnike učinkovitosti, kot sta "število poslovnih potovanj in sestankov" in celo "število različnih področij prizadevanj za sodelovanje", potem močno dvomim v seznanjenost avtorja poročila z zadevnim vprašanjem. Oddelek 7, "Ukrepi proti goljufijam" naredi precej drzen vtis, pri izjavi 8.2.2 pa podvomim v svojo zdravo pamet. V dobi elektronskih komunikacij ne morem razumeti, zakaj so v "poročilu" o sporazumu potrebna poslovna potovanja in udeležba na sestankih s strani strokovnjakov in uradnikov iz EU in Ukrajine. Končno pa z veseljem podprem ta okvirni sporazum, ker vem, da je bil razvoj na področju znanosti in raziskav v šestem okvirnem programu že zelo aktivno vključen in je prinesel resnično dobre rezultate. Kljub prej omenjenim pridržkom pa skupina GUE/NGL podpira sklep Sveta.
v pisni obliki. - (FR) Ko se spopadamo s poplavami prijav za članstvo v EU, glasovanje o tej resoluciji ne bi moglo priti ob primernejšem času. EU je kamen stabilnosti na tej celini. Ne more ostati klub, ki je zaprt za druge evropske države, a prav tako ne more v neskončnost odpirati svojih vrat. Evropska unija mora predvsem poskrbeti za uspešnost širitev, ki jih je že izvedla za nove države članice. Glede drugih držav, ki pa trkajo na njena vrata, pa predpogoj za začetek kakršnih koli pristopnih pogajanj ostaja stroga skladnost s københavnskimi merili (demokracija, pravna država, človekove pravice, enakost med spoloma, tržno gospodarstvo, itd) skupaj z brezpogojnim spoštovanjem mednarodnega prava. Pristopna pogajanja z državami kandidatkami morajo temeljiti na objektivno izmerljivih merilih, kot so spoštovanje pravic in gospodarskih meril, in treba se je izogibati kakršnim koli subjektivnim referencam, ki temeljijo na vrednotah, veri ali kulturi. Po mojem mnenju moramo zato storiti naslednje: potrditi primernost Balkana za članstvo v EU; zapomniti si, da sta širitev in združevanje nerazdružljivo povezana; v primeru Turčije vztrajati na skladnosti s pristopnimi merili; in v primeru neuspeha pogajanj, predlagati poseben pristopni sporazum.
, v pisni obliki. - Glasoval sem za predlog spremembe 4. Močno verjamem, da moramo poudariti, da z nemuslimani v prvi vrsti mislimo na kristjane, zato je treba poleg drugih verskih skupnosti izrecno omeniti kristjane. Kristjani so še vedno preganjani v Turčiji in to ostaja ena naših največjih skrbi. Kristjani in njihove skupnosti še vedno ne morejo prosto uveljavljati svojega prepričanja, kakor bi moralo biti v demokratični državi. Prepričan sem, da bo Turčija pripravljena za pristop k EU v trenutku, ko bo postalo tako enostavno zgraditi krščansko cerkev v Turčiji, kot je enostavno zgraditi mošejo v Bruslju.
Razumem, da se pristop Turčije šteje za razlog za predhodno razpravo, a vseeno to kaže, da obstajajo dvomi, ki najmanj opravičujejo to razpravo. V to razpravo bi sodila vprašanja, kot so: ali je mogoče Turčijo v geografskem smislu obravnavati kot del Evrope, ali je njena posvetnost le rezultat vojske, ki jo ima v šahu, ali bi bilo pametno, da bi se meje EU raztezale do iraškega Kurdistana, in ali bi Turški pristop zaradi njene ogromne demografske mase vrgel EU iz ravnotežja.
v pisni obliki. Glede resolucije o dokumentu Komisije glede strategije širitve za leto 2009 bi radi v imenu španske delegacije skupine Evropske ljudske stranke (Krščanskih demokratov) jasno povedali, da dejstvo, da smo jo v celoti podprli, nikakor ne pomeni, da se strinjamo s priznanjem Kosova kot neodvisne države. Menimo, da je Kosovo izjemen primer, in radi bi poudarili, da ga ni priznala Španija niti štiri druge države članice.
Ostro nasprotujem strategiji širitve, ki jo ima Komisija glede Turčije. Jasna večina državljanov EU je proti pridružitvi Turčije EU in vseeno morajo pomagati financirati plačila več milijrd EUR Turčiji v njeni vlogi uradne kandidatke za pridružitev. Turčija ni evropska država, niti v geografskem niti v kulturnem smislu ali v smislu zaščite človekovih pravic, demokracije in pravne države. Širitvena strategija skoraj ne upošteva skrbi državljanov Evrope. Namesto tega spoštuje geostrateške interese ZDA. Poleg tega bodo postali nerešeni spori na turških mejah težave EU, če bi se Turčija pridružila. Obžalujem dejstvo, da smo o celotni širitveni strategiji, ki vključuje Islandijo in zahodni Balkan pa tudi Turčijo, razpravljali kot o celoti in to nam je onemogočilo izvedbo ustrezne selektivne in razlikovalne razprave. Nadutost, s katero se obravnava tema pristopa Turčije, se kaže v tem postopku. Nedobrodošli glasovi tistih, ki nasprotujejo širitvi in predstavljajo večino populacije, so v veliki meri prezrti.
v pisni obliki. - (LT) Glasoval sem za resolcijo Evropskega parlamenta o dokumentu Komisije v zvezi s strategijo širitve 2009 glede držav zahodnega Balkana, Islandije in Turčije, saj je bila pred 6-15 leti Litva skupaj z baltskimi državami in drugimi državami osrednje in vzhodne Evrope v podobnem položaju kot države kandidatke. Članstvo Evropske unije je dalo naši državi in drugim novim državam članicam EU ter njihovm državljanom mnogo novih priložnosti in je pomagalo dvigniti gospodarstvo ter okrepiti demokracijo in človekove pravice. Z začetkom veljavnosti Lizbonske pogodbe bo imela Evropska unija nov, močnejši motor, ki bo našo ladjo pognal naprej uspešneje in skozi vode finančne in gospodarkse krize, ter nas popeljal do nove stopnje širitve EU. Šele, ko se bodo pridržile EU, bodo balkanske države, razvpit sod smodnika Evrope, kjer sta se zanetili svetovni vojni, lahko odpravile ovire za sodelovanje med državljani, poslovnimi strukturami in strokovnjaki na kulturnem in znanstvenem področju različnih držav, ki so se tam pojavili v zadnjih letih. Pomembno je, da ne zapremo vrat Turčiji, za katero lahko rečemo, da je evropska povezava do muslimanskega sveta. Približevanje Turčije EU to državo spreminja v pozitivnem smislu in obstajajo dokazi o mnogih pozitivnih korakih za okrepitev demokracije in človekovih pravic. Čeprav še ne razpravljamo o članstvu Ukrajine, Moldavije ali držav južnega Kavkaza v EU v konkretnem smislu, pa lahko takšen obet v prihodnosti prispeva k stabilnosti, gospodarski krepitvi, zmanjšanju korupcije in krepitvi pravne države v teh državah.
v pisni obliki. - Glasovali smo proti predlogu resolucije o "strateškem dokumentu Komisije za leto 2009 o širitvi na države Zahodnega Balkana, Islandijo in Turčijo" gospoda Gabriela Albertinija, ker menimo, da niti Turčija niti nekdanja jugoslovanska republika Makedonija nista pokazali nikakršnega napredka pri doseganju københavnskih meril niti nista pokazali nikakršnega političnega vedenja, ki bi jima omogočilo postati članici EU. Upamo, da bosta izboljšali svoja prizadevanja za izpolnjevanje pristopnih meril, dejstvo, ki bo preverjeno v prihodnosti. V nobenem primeru nočemo glasovati za predlog resolucije, ki bo vzbudil prazne upe in bo uporabljen izključno za domačo porabo.
v pisni obliki. - (DE) Predlog resolucije o sedanji strategiji Evropske komisije za širitev je zelo uravnotežen. Nagrajuje napredek, ki so ga naredile kandidatke za pristop, hkrati pa jasno določa težave. Zlasti Turčija je naredila velik korak nazaj. Zato pozdravljam jasno kritiko resnih groženj in resničnih omejitev svobode govora in tiska. Popolnoma nesorazmerna davčna kazen, ki je bila naložena opozicijski medijski skupini Dogan, je ciljno usmerjen napad proti tistim, ki kritizirajo vlado. Po pravici so bili podani ugovori proti diskriminaciji verskih manjšin in zavrnitvi Turčije glede izvajanja ankarskega protokola. Poleg tega je pomembno tudi, da skrbno obravnavamo zunanjo politiko Turčije. Njena odprtost do Armenije in Kurdov do sedaj ni bila nič več kot le gesta politike in ji je nasprotoval turški parlament in veliki deli prebivalstva. Izjave, ki jih je podal turški predsednik vlade, prav tako pod vprašaj postavljajo vlogo Turčije, na katero upamo, in sicer posredovalke med Vzhodom in Zahodom. Turško laskanje iranskemu predsedniku, njeno povabilo sudanskemu predsedniku, ki ga iščejo zaradi genocida, da se udeleži konference, in njeno ravnanje z Izraelom, vse to se zdi, da kaže, da se obrača stran od Zahoda. Zato je naš poziv turški vladi, naj uskladi svojo zunanjo politiko s politiko EU in naj ovrže svoje nasprotovanje glede sodelovanja med Natom in EU, preprosto dosleden.
v pisni obliki. - Sem za to, da je EU odprta za države, ki izpolnjujejo merila za članstvo. Skrbi me, da ta resolucija predstavlja širitev kot obvezno za zadevne države pa tudi za EU. Ne predstavlja možnosti, da bi bilo morda v najboljšem interesu zadevnih držav, da ostanejo zunaj EU zaradi vrste družbenih, gospodarskih in drugih razlogov. Članstvo EU je velik korak za zadevne države in si zasluži največjo možno razpravo in posvetovanje, v katera so vključeni državljani v teh državah. Zaradi tega sem se vzdržala.
Razmere v zvezi s tem vprašanjem na Portugalskem so zaskrbljujoče. Število kaznivih dejanj nasilja v družini, ki jih je zabeležilo portugalsko združenje za podporo žrtvam (APAV), se je glede na enako obdobje v letu 2008 povečalo za 9 %. Po podatkih APAV so se v primerjavi s številkami iz leta 2008 najbolj povečali fizične in psihološke zlorabe, grožnje in spolni napadi. Letos je na Portugalskem že umrlo šestindvajset žensk, ki so bile žrtve nasilja v družini. Vseeno pa velika večina nasilnih dejanj ni prijavljena zaradi strahu in sramu.
Glasovala sem za predlog resolucije o odpravi nasilja nad ženskami, saj menim, da morata Komisija in Svet združiti ukrepe EU na tem področju. EU nujno potrebuje bolj celovito politiko za boj proti nasilju nad ženskami, zlasti s tem, da Komisija pripravi osnutek direktive, s katero bo zagotovila jasno pravno podlago za boj proti vsem vrstam nasilja nad ženskami, vključno s trgovino z ljudmi. Priznati in pozdraviti bi morali dejstvo, da si je špansko predsedstvo to vprašanje v svojem akcijskem načrtu določilo za prednostno nalogo.
Popolnoma smiselno je, da nas Odbor za pravice žensk in enakost spolov spomni, ko beležimo mednarodni dan boja proti nasilju nad ženskami, da smo kljub neštetim pravnim instrumentom in deklaracijam ZN, da ne omenim številnih resolucij v tem Parlamentu, ki so bile ustvarjene skozi mnoga desetletja, še vedno daleč od položaja nične tolerance glede nasilja nad ženskami. Ne gre zanikati, da je nasilje moških nad ženskami kršenje človekovih pravic in ga je treba kot takšnega kaznovati.
v pisni obliki. - (FR) Pozdravljam glasovanje v Evropskem parlamentu o resoluciji za odpravo nasilja nad ženskami na ta mednarodni dan boja proti nasilju nad ženskami. Razglasitev tega dne s strani ZN leta 1999 in sprejetje te resolucije danes sta dragocena instrumenta, da spomnimo nacionalne vlade na njihove obveznosti, ki so nastale iz mednarodnih pogodb, ki zadevajo odpravo vseh oblik diskriminacije žensk. Zato podpiram to resolucijo z neposredno zahtevo, da države članice okrepijo svoje nacionalne zakonodaje in politike za boj proti vsem oblikam nasilja nad ženskami. Na ravni Evropske unije je posebno pomembno, da se zagotovi pomoč in podpora vsem žrtvam nasilja, zlasti tistim, na katere vpliva trgovina z ljudmi, ne glede na njihovo narodnost, pa tudi da bi zagotovili zaščito za ženske, ki so žrtve nasilja v družini, katerih pravni status je lahko odvisen od njihovega partnerja.
Somalija je eden najbolj kričečih primerov popolnega zloma osrednje oblasti in vrnitve v vojskujoč plemenski način življenja, saj je država epicenter nasilja in nestabilnosti, ki se širi mnogo dlje od njenih meja. Somalijskim obalam neprestano grozijo oborožene skupine, ki se ne borijo le za nadzor nad obalnimi območji, ampak izvajajo tudi nevzdržna piratska dejanja proti drugim plovilom, zlasti trgovskim, tovornim, ribiškim, humanitarnim in počitniškim ladjam.
Glasoval sem proti resoluciji, ker mislim, da piratstvo ni vojaški problem, ampak razvojni problem. Zato mislim, da bi morali ta problem reševati pri njegovem vzroku in da rešitev ne more biti vojaška, niti na kopnem niti na morju. Častnik, odgovoren za operacijo Atalanta, je izjavil, da je rešitev na morju nemogoča in da je treba razmere na tem območju stabilizirati. Mislim, da se moramo lotiti problema upravljanja, stabilnosti ustanov in gospodarskega razvoja na tem območju. Ne glede na to, koliko papirologije bomo pripravili glede vrzeli, bo problem ostal. Z glasovanjem proti tej resoluciji bi rad obsodil tudi privatizacijo ukrepov, ki sodijo v delokrog oboroženih sil, saj se v Španiji zasebnim varnostnim podjetjem dopušča, da izplujejo z ladjami in vojaškim orožjem. Mislim, da moramo odpraviti pirate v Somaliji, prav tako pa tudi tuje pirate, ki ropajo po somalijskih vodah.
v pisni obliki. - Sorazmeren uspeh operacije Atalanta, ki je bila sedaj obnovljena za eno leto, poudarja dejstvo, da čeprav obstajajo možnosti, da evropska varnostna in obrambna politika doseže pomembne rezultate za države članice, še vedno ni jasno, zakaj temu ne bi bil kos le sam Nato in bi se tako izognili podvajanju. A piratstvo ostaja jasna nevarnost v sedanjosti na morjih okoli Afriškega roga. Ponovno moramo podvojiti prizadevanja, da porazimo to nadlogo, ne le da zaščitimo svoje ladjevje, ampak, da pošljemo jasno sporočilo o naši odločnosti agentom Al Kaide, ki trenutno uživajo varno zatočišče v Somaliji.
v pisni obliki. - (RO) Glasovala sem za resolucijo Evropskega parlamenta o politični rešitvi problema piratstva na somalijskih obalah, ker je piratstvo na morju resnična težava in bo še naprej težava v obalnih vodah Somalije. EU mora zaščititi morska plovila, ki plovejo skozi to regijo, z mednarodnimi pogajanji in zaščitnimi ukrepi. Za del rešitve je potrebna mednarodna podpora pri ustvarjanju stabilnosti v Somaliji. Drugi del rešitve je operacija Atalanta, ki jo je nedavno začela EU, da bi zautavila piratstvo na obalah Somalije. V operaciji bo sodelovalo šest fregat, tri pomorska patruljna letala in 1 200 uslužbencev iz Združenega kraljestva, Francije in Grčije. Druge države bodo pri operaciji pripomogle v prihodnosti. Operacija Atalanta je uspela zagotoviti zaščito za izjemno ogrožene tovore tako, da jih spremlja. Prestreženih je bilo šestintrideset piratskih plovih in izognili smo se 14 neposrednim napadom. Vendar pa, da bi lahko uživali koristi te spremljave, morajo odgovorni nacionalni organi in morska plovila o tem obvestiti operacijo Atalanta in zahtevati zaščito. Nujno je, da se morska plovila izogibajo nepotrebnim tveganjem in uradno in pravočasno zahtevajo zaščito s strani operacije Atalanta.
v pisni obliki. - Smo za za odločno nednarodno ukrepanje za reševanje piratstva in ne dvomimo, da bodo kraljeva morarica in zavezniške mornarice iz ZDA in drugih evropskih narodov opravile dobro delo. Vendar pa ne vidimo razloga, zakaj bi EU morala izobesiti svojo zastavi za pomorsko operacijo. Smo proti vmešavanju EU kot institucije v obrambnih zadevah. To ne prinaša dodatne vojaške zmogljivosti in le podvaja ali še bolj zapleta dobro preizkušene sporazume v okviru Nata. Operacija Atalanta se je začela kot politična priložnost, da bi EVOP dodali pomorsko razsežnost med francoskim predsedstvom. Kljub prisotnosti Skupne projektne skupine 151, ki jo vodijo ZDA, in Natove pomorske skupine v vodah Afriškega roga, je bilo odločeno, da se zasnuje še ena flota in še ena linija poveljevanja. Zelo nas skrbijo predlogi za misijo usposabljanja EVOP za Somalijo v času, ko je bila misija EUPOL v Afganistanu neuspešna in mnoge evropske države niso pripravljene zagotoviti čet in policije za nujne misije usposabljanja v Afganistanu. Posledično ne priznavamo takšne terminologije kot je "ribiška plovila EU"
Pozdravljam to resolucijo, ki Parlamentu omogoča podporo zelo prostovoljne protikadilske politike Komisije. Izpostavljenost cigaretnemu dimu je glavni vzrok za smrt in bolezni v Evropi, kajenje pa močno obremenjuje tudi sisteme zdravstvenega varstva. Upam, da bodo šli ukrepi Komisije naprej in da bomo imeli v prihodnosti pravico do zdravega okolja v vseh zaprtih prostorih in na delovnem mestu. Ne smem pozabiti omeniti, da imamo v Evropi še vedno hinavsko politiko. Radi bi imeli manj zdravstvenih težav, ki jih povzroča kajenje, vendar pa podpiramo ohranjanje subvencij za proizvajalce, čeprav se te postopoma zmanjšujejo. Mislim, da bi bilo treba opredeliti skupno kmetijsko politiko, da bi nagrajevala izdelke, ki ohranjajo in izobljšujejo zdravstveno stanje ljudi in ga ne ogrožajo. Upam, da bo Svet na sestavnku, ki ga bo imel decembra, razpravljal o zaščiti otrok, zlasti v primerih, ko jih odrasli izpostavljajo dimu v zasebnih avtomobilih in zaprtih prostorih. Mislim, da so v tem pogledu odgovorni odrasli in, kjer lahko zakonodajalec posreduje, mora to tudi storiti.
Glede na povedano pa bi vseeno rada izrazila dve skrbi. Najprej, ali se gibljemo proti družbi, ki uveljavlja splošne prepovedi? Kaj storiti glede odgovornosti posameznikov? Čutim bojazen do družbe, ki je podobna tisti, ki jo je George Orwell opisal v svojem romanu "1984". Drugič, če je treba kadilce prisiliti, da prekinejo svojo škodljivo navado zase in za druge, je treba to storiti z največjim spoštovanjem. Tobak je droga. Njegova popolna prepoved bi bila enakovredna zanikanju tega, da je večina kadilcev v stanju odvisnosti. Popolno prepoved je mogoče obravnavati kot dejanje izključevanja, kar se lahko izkaže kot kontraproduktivno. Zakaj torej nismo zagotovili možnosti, da se določena območja rezervira posebej za njih.
Najprej, menim, da bi morale o politikah brez dima odločati države članice in da mora ostati vloga evropskih institucij ob spoštovanju načela subsidiarnosti na ravni nezavezujočih priporočil. Po drugi strani pa menim tudi, da bi morale države članice spodbujati politike brez dima, ampak ne bi smele uveljavljati nikakršnih omejitev svobode izbiranja organizatorjev, zlasti na področju hotelov, kjer morajo imeti lastniki možnost, da so nekadilski, ali pa ne. Glede na to je bil zakon, ki je bil nedavno sprejet na Portugalskem, dobro uravnotežen.
Vendar pa mislim, da bi morala te ukrepe najprej izvesti vsaka posamezna država članica. V prvotnem predlogu resolucije je bila proizvodnja tobačnih izdelkov zamešana z njihovo potrošnjo. Zato pozdravljam sprejem predloga spremembe, ki ga je predložila skupina Evropske ljudske stranke (Krščanskih demokratov), ki odpravlja del točke 9 iz prvotnega predloga besedila z izbrisom sklicev na proizvodnjo tobaka. Ti dve spremembi sta izboljšali končno resolucijo. Menim, da so preostale točke pozitivne, zato sem glasoval za predlog.
v pisni obliki. - (FI) Gospod predsednik, glasovala sem za resolucijo, vendar pa bi rajši videla strožjo resolucijo. Kajenje je največji posamezen vzrok za prezgodnje smrti v Evropi. Tobačni dim, ki vsebuje sto sestavin, ki škodujejo zdravju, onesnažuje okolje. Kljub temu pa deli Evrope dopuščajo ne le uporabnikom tobačnih izdelkov, ampak tudi tistim okoli njih, da so mu izpostavljeni. Pasivno kajenje je moralni problem, ker tisti, ki trpijo, nimajo izbire. Zlasti je nujno, da zaščitimo otroke.
Študije kažejo, da otrok, katerega starši kadijo, dejansko "pokadi" vsako četrto cigareto, ki jo pokadijo njegovi starši. Vsako leto vodi kajenje do prezgodnje smrti skoraj 100 000 Evropejcev. Mnoge države članice so že uvedle nekatere odlične ukrepe. Ko je tudi Finska končno prepovedala kajenje v restavracijah in lokalih, je prišlo do protesta. Sedaj, dve leti kasneje, so ljudje le hvaležni. To odraža naravo politike javnega zdravja: trajne rezultate je mogoče doseči s preprečevanjem in ozaveščanjem, a za reševanje odpora je potrena odločenost zakonodajalcev. Ne strinjam se z nekaterimi poslanci, da Skupnost ne potrebuje zavezujoče zakonodaje na področju zdravja in varnosti pri delu. Priznati je treba, da priporočila niso povsod zadostovala. Podpiram odstavek 13 resolucije, v katerem je Komisija pozvana, naj predloži zakonodajni predlog za prepoved kajenja v zaprtih delovnih prostorih in tudi javnih prevoznih sredstvih.
Kajenje je za družbo drago in še več, na koncu plača dolg tistih 70 % Evropejcev, ki ne kadijo. Zato se strinam s stališčem, ki ga je Parlament izrazil leta 2007, da mora biti vsebina Direktive o tobačnih izdelkih strožja in mora vključevati odgovornost proizvajalcev za stroške zdravljenja zaradi potrošnje tobačnih izdelkov. Unija mora najprej odstraniti trn iz svojega očesa. Skrajni čas je že, da zaključimo s postopnim odpravljanjem subvencij za gojenje tobaka.
Gospod predsednik, glasovala sem za resolucijo, ki podpira okolja brez tobačnega dima, ker verjamem, da je bistvenega pomena spremljati napredek, ki poteka k široki uvedbi okolja brez tobačnega dima v Evropski uniji, in poenostaviti izmenjavo dobre prakse med državami članicami in usklajevanjem politike za zaščito državljanov pred tveganji kajenja. Prav tako sem glasovala za ohranitev odstavka 9, s katerim je leto 2010 razglašeno za konec neposrednih subvencij, povezanih s proizvodnjo, za gojenje tobaka zaradi njegovih posledic na zdravstvena vprašanja. Prav tako podpiram svoje kolege poslance iz Odbora za okolje, javno zdravje in varnost hrane, ki so nas spomnili, da ostaja kajenje glavni prepoznani vzrok za smrt in bolezen v Evropski uniji. Hvala, gospod predsednik.
Ne morem jim obljubiti čudeža, a sodelujemo z našo vlado, da bi izdelali ukrepe, ki ne bodo dovolili, da bi ostali brez izbire z izgubo svojih glavnih sredstev za preživetje. Kolegi poslanci, razumem argumente tistih, ki se borijo proti kajenju. Vendar pa vas pozivam, da zagotovite, da ne bomo zamešali boja proti kajenju s tveganjem, da uničimo pridelovanje tobaka v Evropi. V času gospodarske krize vas pozivam, da zagotovite, da ostanemo preudarni in modri.
Tako menijo, da za Evropo ni prostora v tej razpravi in ne zagotavlja nikakršne dodane vrednosti v smislu zagotavljanja zdravih območij na javnih mestih, na delovnih mestih in na javnih prevoznih sredstvih za evropske državljane. Z drugimi besedami, ne moti jih diskriminacija, ki se ustvarja med delavci v Evropi. Naj dam le en primer, ljudje na Irskem bodo zelo dobro zaščiteni z nacionalno zakonodajo, medtem ko se lahko le sprašujemo, če bodo imeli ljudje v Grčiji ali Češki republiki to možnost, ali bolje, to pravico.
S predlogom v resoluciji glede nekadilskih območij je predvidena pomembna sprememba - uveljavljanje prepovedi kajenja v vseevropskih javnih ustanovah in na javnih mestih. Namen resolucije je bil, da se Komisijo zadolži, da pripravi potreben zakonodajni akt, ki bi začel veljati leta 2011. Čeprav je zelo veliko delegatov, tudi jaz, glasovalo za prepoved kajenja v javnih prostorih (zlasti na delovnih mestih), je žal Ljudska stranka zavzela stališče opozicije. Večina v Parlamentu ni pokazala nikakršnega premisleka glede zaščite zdravja vsakega evropskega državljana in zlasti tisti ljudje, ki sami ne kadijo, a so vseeno prisiljeni dihati v dimu v javnih prostorih in posledično tudi sami trpijo zdravstvene težave. Upam, da ta tema ne bo pozabljena in da se bo še enkrat pojavila na tem dnevnem redu, saj mnogo držav članic do sedaj še ni uveljavilo prepovedi glede kajenja na javnih mestih, čeprav so imele to priložnost storiti.
Strinjam se s obveznostjo iz te resolucije, da bi napredovali v boju proti pasivnemu kajenju, ki se vsiljuje tistim, ki ne kadijo. Vendar pa nekateri ta položaj izkoriščajo, da bi v to resolucijo vključili določbo, ki nasprotuje subvencijam, ki se plačujejo pridelovalcem tobaka. Osebno sem za zagotavljanje te podpore tistim, ki izvajajo umetnost v izumiranju. Zavedati se morate, da tobak pomeni manj kot 10 % vsega, kar je v cigaretah; ali postavljamo toliko vprašanj glede dodatkov, ki znašajo več kot 90 % njihove vsebine in o njihovi škodljivosti?
v pisni obliki. - Glede na to, da vsako leto zaradi lakote in revščine umre 40 milijonov ljudi, med njimi vsakih šest sekund en otrok, in da je globalna kriza na področju hrane ena od glavnih groženj za mir in varnost na svetu, sem glasoval za podporo tej primerni resoluciji. Resolucija poziva Komisijo, naj izvede celotno oceno vpliva politik in programov EU na področjih kmetijstva, razvoja in trgovine, da bi zagotovila skladen, trajnostni politični pristop k varni preskrbi s hrano v globalnem merilu. Kakor je navedeno v resoluciji, ima vsakdo pravico do varne in energijsko bogate hrane, Evropska unija pa mora ukrepati in zagotoviti, da bo mogoče s temi politikami ustvariti trajnostno varnost preskrbe s hrano.
Danes so na svetu čudne razmere: milijarda ljudi trpi zaradi debelosti, hkrati pa milijarda ljudi trpi lakoto. Te razmere so porazne in potrebni so učinkoviti ukrepi, zlasti s strani bogate Evropske unije. Vendar pa ne verjamemo, da je sedanja skupna kmetijska politika EU, kakršna je, rešitev. Naša kmetijska politika je bila uspešna v preteklosti, a ne sodi v prihodnost. Ker ta resolucija nasprotuje pregledu sedanjega evropskega sistema za kmetijsko pomoč (nekaj, kar bi lahko koristilo podnebju, revnim in evropskim kmetom), nismo videli druge možnosti, kot da se glasovanja vzdržimo.
Glasovala sem za skupni predlog resolucije Svetovni vrh FAO o varni prehrani - Izkoreniti lakoto po svetu, ker menim, da so nujno potrebni nujni ukrepi za prekinitev te nadloge, ki vpliva na šestino svetovnega prebivalstva. V smislu vpliva podnebnih sprememb na kmetijstvo, zlasti zmanjšana produktivnost zaradi pomanjkanja vode, predvsem v državah, ki se že borijo s temi težavami, moramo zagotoviti, da bomo razvili skladne kmetijske politike, ki so združljive z zaščito podnebja in boja proti lakoti.
Vendar pa bi radi poudarili, da se ne strinjamo s stališčem Parlamenta, da ne bi smeli zmanjšati ukrepov za podporo trgu in izplačil pomoči kmetom v okviru skupne kmetijske politike EU. Ne verjamemo, da bodo ti podporni ukrepi in plačila dolgoročno pomagali pri povečanju varnosti preskrbe s hrano v državah v razvoju. Nasprotno, ti ukrepi bodo imeli nasproten učinek. Subvencionirana in poceni evropska hrana se izvaža v države v razvoju in zaradi njenih konkurenčnih cen pogosto s trga spravi proizvodnjo hrane teh držav ter tako tem državam odvzema možnost dolgoročnejše samozadostnosti.
v pisni obliki. - (DA) Mi, poslanci EP Danske liberalne stranke, smo glasovali za resolucijo o varnosti preskrbe s hrano, ker želimo poudariti pomembnost tega, da EU sprejme globalno odgovornost v boju proti lakoti in revščini. Vendar pa nasprotujemo odstavku 9 resolucije, ki postavlja pod vprašaj nadaljanjo liberalizacijo kmetijske politike EU. Danska liberalna stranka želi, da pride do postopne odprave kmetijske pomoči pa tudi do postopne vzpostavitve skupnih pravil, ki zagotavljajo enakovredne pogoje za evropske kmetovalce v smislu konkurence.
Zato so popolnoma delujoči ekosistemi, plodna tla, stalni viri vode in nadaljnja raznolikost podeželjskega gospodarstva najpomembnejše prednostne naloge. Mednarodno sodelovanje in solidarnost skupaj z uravnoteženimi trgovinskimi sporazumi, ki spodbujajo in ne ogrožajo varnosti preskrbe s hrano, so temeljni element varne preskrbe s hrano v globalnem smislu in tu lahko pomembno prispeva močna SKP. Neto uvoznice hrane so najhuje prizadele višje cene hrane, a mnoge od teh držav so med najmanj razvitimi na svetu. EU mora ukrepati, da bi to preprečila.
Avtorji te resolucije, čeprav so prisiljeni k izpostavljanju problema lakote in problemov, na splošno izpostavljenih na vrhu za prehrano in kmetijstvo, so kljub temu prikrili glavni vzrok problema, namreč kapitalistični sistem izkoriščanja in strategijo, ki ji EU prav tako zvesto služi, da bo lahko imel korist kapital. Proizvodnja hrane in distribucijske multunacionalke uničujejo kmetovalce in koncentrirajo zemljo, ter s tem močno prizadevajo revne in povprečne kmetovalce. Delovni in ljudski razredi, celo razvite kapitalistične države, vse težje varujejo zdravo in varno hrano, medtem ko prehranske multinacionalke grabijo ogromne dobičke in kupujejo velike kose zemlje, zlasti v Afriki, kjer preračunavajo, da bi se morala proizvodnja hrane do leta 2050 podvojiti. EU je vodilna pri liberalizaciji in privatizaciji vseh dejavnikov v proizvodnji hrane - voda, energija, transport in tehnologija - in isto vsiljuje tretjim državam preko STO in dvostranskih sporazumov.
Ortega je bil izvoljen za predsednika na volitvah leta 2006. Sandinisti so se vrnili na oblast. Od samega začetka je začel uporabljati preverjene in preskušene metode zastraševanja in izločevanja kakršne koli politične konkurence pod vrsto psevdo-zakonitih pretvez. Aparat Sandianistov je začel podvajati državni aparat po zgledu kubanskih odborov za obrambo revolucije. Decembra 2008 je Evropski Parlament pritegnil pozornost h kampanji nadlegovanja, ki so ga zagrešile državne oblasti, stranke in ljudje, povezani s Sandianisti, nad organizacijami za človekove pravice in njihovimi člani, novinarji in predstavniki medijev. Amnesty International je pisal o nasilju, ki je sledilo volitvam lokalnih oblasti. Napadi in pretepi novinarjev so se pomnožili.
Spomnil vas bom, da je 19. oktobra vrhovno sodišče odločilo, da bo odpravilo ustavne ovire, ki so predsedniku Ortegi preprečevale, da bi kandidiral za naslednji mandat Samo dejstvo o tej spremembi ni nezaslišno, ker seveda v mnogih evropskih državah ni takšnega zakona, nezaslišen pa je način, kako je bilo to izvedeno. Kakor vsi vemo, predsednik Ortega nima dvotretjinske večine v Parlamentu in zato se je moral zateči h kršenju ustave, da bi odpravil prepoved ponovne izvolitve. Če dovolimo Danielu Ortegi, da ponovno kandidira za predsednika v letu 2011, se bomo morda znašli v položaju, ko bo v Nikaragvi vladalo resnično diktatorstvo.
avtor. - Gospod predednik, zelo sem hvaležen za podporo v tem Parlamentu delegaciji Liberalne internacionale, ki sem jo vodil v Managuo. Prišli smo v miru na povabilo parlamentarne večine, da bi govorili o ustavi, o volitvah, volivni kampanji in človekovih pravicah, ter državljanskih svoboščinah. Prekleli so nas, klicali so nas pirati in podobno. Grozili so nam z izgonom iz države, grozili so nam, da bomo postali nezaželena oseba, in govorilo se je, da izvršujemo golpe - državni udar.
A pomembneje kot to, prekleli so našo državo in zatirajo svoje ljudi. Mislim, da bi morala Evropska unija spremljati, kaj se dogaja v Nikaragvi, in da bi morala poslati opazovalce na volitve, ki bodo leta 2011, ter podpreti demokraično opozicijo. Prav tako upam, da bomo mi storili enako in da bomo objektivni glede izida volitev v Hondurasu. Poglejmo, ali bodo volitve v nedeljo svobodne in poštene, in potem sprejmimo odločitev. Mogoče bomo, če priznamo rezultat volitev, končali ustavno krizo v tej državi.
Po povedanem in v resnejšem tonu pa bi rada v imenu svoje skupine povedala, da se ne bomo vpletali v to igro. S tem mislim, da medtem ko nam je skupina Evropske ljudske stranke (Krščanskih demokratov) odrekla nujno razpravo o Ugandi glede zakonov proti homoseksualcem in še eno nujno razpravo o Iranu o usmrtitvah, ki se tam izvajajo, pa bi sedaj rada, da se vpletemo v igro, kjer smo za ali proti Ortegi ob protestih, ki tam potekajo.
v imenu skupine Verts/ALE. - (ES) Gospod predsednik, podobno mislim, da ni le žalostno, ampak očitno sramotno, da se s tako pomembnim zasedanjem, kot je to o nujnih zadevah, manipulira na tak način in tako nisem presenečen le, da je današnja tema Nikaragva, ampak tudi, da se ob drugih priložnostih, ko bi morali razpravljati o mnogo pomembnejših zadevah, to ni zgodilo. Nadalje imamo danes dodani dejavnik, da so bile umaknjene druge teme, ki so bile na dnevnem redu, ravno zato, ker je bila ta vključena. To je popolnoma neprimerno s stališča vsebine razprav o nujnih zadevah.
Vendar pa bi kot najpomembneše rad izpostavil dejstvo, da je bil pri državnem udaru v Hondurasu vpleten sklad Friedricha-Naumanna v Nemčiji, sklad, ki je tesno povezan z nemško svobodno demokratsko stranko. O tem je potekala razprava vsaj v Nemčiji. Štipendisti iz sklada so se od te politike oddaljili v odprtem pismu. Ne smemo pozabiti, da je gospod van Baalen predsednik Liberalne internacionale in da je na spletni strani sklada Friedrich-Naumann navedeno, da je razpravljal o možnosti državnega udara z oboroženimi silami Nikaragve. Mislim, da je ustrezno, da je v teh okoliščinah - in temu nismo nasprotovali - država, kot je Nikaragva, dovolj drzna, da izžene takšnega politika. Popolnoma iskreno moram priznati, da bi bil položaj v Evropi popolnoma enak.
Ne razumem, zakaj ni nujno, da se razpravlja o vprašanju ravnanja z enim od poslancev tega Parlamenta, ki je obiskal državo, pri čemer je uveljavljal svojo pravico predsednika Liberalne internacionale. Ne razumem, zakaj ne moremo govoriti o tem vprašanju in govoriti tudi o tej novi težnji v Latinski Ameriki, da se poskuša samovoljno spremeniti ustavo države in prekiniti tradicijo, ki je vedno obstajala v zvezi z enim ali dvema mandatoma vodje države v tej državi.
(LT) Popolnoma podpiram mnenje svoje skupine, da te zadeve ne bi smeli vključiti na dnevni red, ker so po svetu mnogo pomembnejše in nujnejše težave. Če bomo razpravljali o Nikaragvi, moramo najprej govoriti o dejstvu, da je to država z najvišjim dolgom na svetu in da je to ena najrevnejših držav v Latinski Ameriki. Komunistični poskus tam ni bil odgovor, prav tako pa tudi ne neoliberalni poskus. To je država, kjer so se preveč vmešavale velesile, Amerika in Sovjetska zveza, in zato je ta država neprestano na robu državljanske vojne. Razumljivo je, da tam obstajajo nasilne težnje in te je treba obsoditi. Vendar pa ne pozabimo, da imamo tudi v Evropi nasilne težnje. Zato se raje osredotočimo na mnogo pomembnejše zadeve.
Moja tretja točka pa je, da je bilo rečeno, da je bil gospod van Baalen obtožen razpravljanja o državnem udaru in je bil zato izgnan iz države. Če ne moremo odprto razpravljati o kakršni koli temi - to je za nas del svobode tiska in govora, dveh svoboščin, ki ju imamo tu in imata visoko vrednost - ali je to resnično razlog za izgon nekaterih iz države preprosto zato, ker je potekala razprava o kakršni koli temi? Dejstvo, da se to dogaja v javnosti, ni nikakršno opravičilo, da se nekoga izžene iz države, preprosto zato, ker je potekala razprava. To je popolnoma napačen pristop.
V tem smislu ni nič drugačen od svojega levičarskega kolega Huga Cháveza iz Venezuele. Oba sta si ustvarila imeni z javno obtožbo caudillos, a sama postajata caudillos levice in kot takšna predstavljata pravo grožnjo za regionalno demokratično stabilnost, zlasti glede na kaos v bližnjem Hondurasu. Daniel Ortega je mnogokrat vedno znova izneveril svoje ljudi in svojo državo. Če resnično verjamemo v demokracijo in svobodo, ne smemo zanemariti mučnega stanja državljanov Nikaragve.
Prejšnji teden je bila na svetu za razvoj podana kritika, da o tem z državami članicami niso potekale razprave. Ne da bi šel v podrobnosti glede tega mislim, da je zelo pomembno, da imamo, ko se odločamo o takšni zadevi, nekakšen postopek, s katerim vsaj poskušamo poskrbeti, da Evropska komisija in države članice glede posameznih držav zavzemajo ista stališča. Če to na koncu ni mogoče, potem je seveda vsakomur dovoljeno, da stori, kar misli, da je nujno.
Rada bi omenila le en primer, ki mislim, da je značilen, in sicer je to primer gospe Tran Khai Thanh Thuy. Je pisateljica, blogerka, novinarka in borka, ki je zdaj v zaporu zaradi nejasnih razlogov, med njimi je najverjetnejši ta, da je v svoji državi zagovarjala svobodo izražanja in človekovih pravic. Je diabetik in je v slabem zdravstvenem stanju. Bojimo se za njeno življenje in zahtevamo ne le ustrezno zdravstveno nego zanjo v zaporu, ampak tudi njeno takojšnjo izpustitev.
Gospod predsednik, stanje človekovih pravic v Vietnamu je moteče. Versko preganjanje, zlasti kristjanov in budistov, je na dnevnem redu. Vsakdo, ki spregovori v prid svobodi in človekovim pravicam, je zastraševan in sistematično nadzorovan. Konec septembra je bilo napadenih več sto menihov iz samostana Bat Nha. Celoten kompleks samostana je bil močno poškodovan, policija pa je le sedela in gledala. Menihi, ki so iskali zatočišče v bližnjem templju Phuoc Hue, so bili pretepeni. Takšnega zlorabljanja ne smemo prenašati. Nezaslišano je, da so bili številni pozivi Evropske unije in drugih delov sveta za izboljšanje položaja na področju človekovih pravic preprosto zanemarjeni. Obstaja na stotine razlogov vsaj za uvedbo sprememb, zlasti zato ker bo naslednje leto Vietnam predsedoval skupini držav ASEAN.
5 000 beguncev iz Hmonga, ki zdaj živijo v taboriščih severne Tajske in so preganjana manjšina, je prav tako v groznem položaju. Niso dobili statusa beguncev. Organizacija "Zdravniki brez meja", katere predstavniki so bili ta teden tu v Parlamentu, je dejala, da je skoraj nemogoče, da bi nudila humanitarno pomoč v taboriščih, ker se neprestano in na splošno popolnoma samovoljno izvajajo aretacije ljudi, ki so se prisiljeni vrniti v Laos. Vsaka trditev, da se ti ljudje vračajo prostovoljno, preprosto ne drži.
Zdi se, da se položaj verskih skupnosti v Vietnamu vse bolj slabša. Resnično moramo obsoditi dejstvo, da je moralo več kot 300 menihov in nun iz dveh samostanov zaradi nasilja oditi in da so verske skupnosti neprestano nadlegovane. Pomembno je, da Vietnam upošteva priporočila Komisije Združenih narodov za človekove pravice, v katerih je na primer predlog, da je treba v državo povabiti posebne poročevalce Združenih narodov, ki bodo spremljali izvajanje svobode izražanja mnenja in vere, pa tudi drugih osnovnih človekovih pravic.
v imenu skupine S&D. - (PL) Gospod predsednik, pogajanja, ki potekajo o novem Sporazumu o partnerstvu in sodelovanju med EU in Vietnamom, morajo vključevati tudi spoštovanje človekovih pravic in državljanskih svoboščin. Informacije, ki jih dobivamo, pa kažejo, da je položaj v zvezi s tem v Vietnamu izredno moteč, zlasti v zvezi z zatiranjem, ki se izvaja nad uporabniki interneta. Internet je medij, ki temelji na prosti izmenjavi informacij in stališč o vsaki temi in to na svetovni ravni. Medtem pa vietnamski pravni predpisi o uporabi interneta kaznujejo svobodo govora na področjih, ki štejejo za občutljiva, kot so človekove pravice in širjenje demokracije.
(PL) Gospod predsednik, v tem Parlamentu smo govorili o Vietnamu, zlasti v okviru verskega preganjanja budistov v prejšnjem parlamentarnem mandatu. Danes je prišel čas, da ponovno spregovorimo o kršitvah verskih pravic v obeh državah, tokrat proti kristjanom. Žal je to trajna lastnost politične stvarnosti v teh dveh državah. Evropski parlament, ki je tako občutljiv za kršenje človekovih pravic in pravic manjšin, mora podati izjavo glede te zadeve.
(PL) Gospod predsednik, z zadovoljstvom bi morali upoštevati vsak ukrep, ki je namenjen poudarjanju pomena človekovih pravic in izpostavljanja primerov, kjer se ne upoštevajo v nekaterih delih sveta, v državah, kjer so kršene temeljne pravice ljudi. Vendar pa, ko bomo svojo pozornost preusmerili h kršitvam teh pravic, moramo posebno pozornost nameniti tistim razmeram v določenih državah, kjer prihaja do kršitev človekovih pravic različnih ver in njihove pravice do svobodnega izražanja njihove vere in predanosti na področju verske svobode, in pokazati svoja prepričanja na tem področju. Zato bi morali sprožiti preplah v vsakem primeru drastičnih kršitev na tem področju.
Prav tako bi si morali zapomniti, da bi morali biti tu v Evropi vedno primer kraja na svetovnem zemljevidu, ki ostaja vzor velike tradicije, neodvisnosti, svobode in spoštovanja drugih ver. Zato z določenim nezadovoljstvom opažam nekaj. To je nekaj, česar seveda ne moremo primerjati z dejstvi, ki so bila navedena tu v tem Parlamentu. V mislih imam težnjo, ki se pojavlja v pravnih odločitvah Evropskega sodišča za človekove pravice, ki se zdi, da posega v področje verske svobode in tradicije določenih držav, v tem primeru sodba o Italiji in križih. Mislim, da lahko takšna sodba ustvari določeno slabo vzdušje, kjer je mogoče nekatere simbole in poudarke napačno interpretirati.
član Komisije. - Gospod predsednik, Komisija upošteva, da se je splošen politični položaj v Laosu v zadnjih letih močno izboljšal, in se strinja s Parlamentom, da je ratifikacija Mednarodnega pakta o državljanskih in političnih pravicah (ICCPR) dobrodošel korak v smeri proti spoštovanju prvic vere, združevanja, govora in tiska. Komisija prav tako pozdravlja ratifikacijo Konvencije o pravicah invalidov in Konvencije ZN proti korupciji.
Vendar pa se strinjamo s skrbmi Parlamenta glede političnih zapornikov. Kar zadeva tri posameznike, ki so bili omenjeni v Parlamentu, so oblasti oktobra 2009 ponovile svojo predhodno izjavo naši delegaciji v Vientianu, in sicer, da je bil gospod Keochay že izpuščen leta 2002. Dva od preostalih treh, gospod Seng-Aloun Phengphanh in gospod Tongpaseuth Keuakaoun, pa naj bi bila po poročanju v dobrem zdravstvenem stanju. Oblasti trdijo, da ne vedo ničesar o gospodu Bouvanhu Chanmanivongu.
Gospod predsednik, naša skupina je umaknila svoj podpis z resolucije o Kitajski. Zakaj? Ne zato, ker menimo, da so človekove pravice drugotne in podrejene poslovnim interesom - nenazadnje smo predložili resolucijo Skupine naprednega zavezništva socialistov in demokratov v Evropskem parlamentu brez vsakega popuščanja, kar je poudarilo našo zavezo -, ampak, da bi dosegli spremembo vedenja Kitajske, potrebujemo dialog in ta brezciljna resolucija, ki nima nikakršne strukture, uničuje vsako možnost dialoga. Zagotovo je v njej vse: Tibet, Dalai Lama in njegovo nasledstvo, verski pohodi in celo, če bi bilo slučajno kaj izpuščeno, kritika vsakega sedanjega, preteklega in prihodnjega komunističnega režima.
Nedavno je bil mojemu socialističnemu kolegu prepovedan vstop v Kitajsko. Laurence Coates, socialist, ki piše pod imenom Vincent Kolo in je urednik spletne strani "chinaworker.info", je bil pridržan na meji in mu je bil prepovedan vstop v Kitajsko. "Chinaworker.info" se zavzema za pravice delavcev in svobodne sindikate. Morali bi biti na strani delavcev na Kitajskem. Zavzemati bi se bilo treba za neodvisne in demokratično vodene sindikate in pravico do stavke, pa tudi za izpustitev vseh političnih zapornikov in pridržanih borcev za delavce.
Vendar pa je Kitajska na žalost vodilna država na svetu v smislu usmrtitev. Samo leta 2008 je bilo usmrčenih 1 718 ljudi. Ocenjeno število neprijavljenih primerov pa je še mnogo večje. Celo najnižja številka pomeni, da je Kitajska odgovorna za več kot 70 % vseh usmrtitev po svetu. Poleg tega pa je Kitajska povečala število zločinov, za katere je zagrožena smrtna kazen. To pomeni, da obstaja več kot 68 zločinov, zaradi katerih so lahko usmrčeni kitajski ljudje. Zato v tej resoluciji pozivamo Kitajsko, naj prekine svoje načrtovane usmrtitve in takoj sprejme moratorij na smrtno kazen.
Upravni pripor več sto tisoč ljudi, sistematično mučenje v zaporih, versko in politično zatiranje, usmrtitve - vse te metode niso združljive z obveznostmi Ljudske republike Kitajske kot članice Združenih narodov. Nadalje so to neučinkovite metode, ki ne bodo uspele utišati ali zadržati tistih, ki glasno zagovarjajo svobodo in človekove pravice. Tako je na Kitajskem, tako kot drugod po svetu, saj Kitajci niso Marsovci; nič drugačni niso kot ljudje drugod.
v imenu skupine ALDE. - Gospod predsednik, kot liberalci na splošno nasprotujemo smrtni kazni, a tu na Kitajskem se smrtna kazen uporablja za zatiranje manjšin kot so Tibetanci, Uighuri in drugi. Nadalje, Kitajska ni demokracija. Človekove pravice se ne spoštujejo. Kitajska ima ostro politiko proti Tajvanu. Na Kitajsko bi bilo pritisniti. Vem, da je to težko. Je ogromen trg, a boriti bi se morali za svoja načela. Zato podpiramo to resolucijo.
Dejansko si je nemogoče predstavljati, da bi Kitajska v tem smislu ravnala kakor koli drugače kot kateri koli narod, ki je moral priznati dejstvo, da za razvoj svoje družbe potrebuje vse tiste ustvarjalne sile, ki jih sedaj zatira in tiranizira. Če verjamemo, da so človekove pravice univerzalne, Kitajske ne smemo obravnavati kot izjeme, kot je pripomnila gospa Gomes, in z njo se strinjam. Zato uporabimo tudi za Kitajsko enaka merila kot za ostale države.
v imenu skupine ECR. - Gospod predsednik, že dolgo sem kritik v tem Parlamentu glede pomanjkanja človekovih pravic v Ljudski republiki Kitajski. Kritiziral sem zastraševanje miroljubnega Tajvana z izločevanjem iz vseh mednarodnih organizacij, vključno s Svetovno zdravstveno organizacijo. Kritiziral sem zatiranje miroljubne tibetanske kulture, preganjanje Falun Gonga pa tudi drugih verskih manjšin in prisotnost široko razširjene cenzure na Kitajskem, vključno z mediji, pa tudi internetom in Googlom.
(LT) Upal bi, da bo v 21. stoletju smrtna kazen izginila in da bo instrumente za izvajanje smrtne kazni mogoče najti samo še v muzejih. Vendar pa je treba do tega prepotovati še dolgo pot in upam, da Kitajska odločno stopa po tej poti. Več desetletij je Kitajska vodila v smislu stopnje gospodarske rasti, a žal tudi v smislu statistik usmrtitev. Seveda bi Peking dejal, da v tako veliki državi ne gre drugače in da tudi ZDA niso odpravile smrtne kazni. Vendar pa kljub temu, če resno razmišljamo o strateškem partnerstvu med Evropsko unijo in Kitajsko, ki bi bilo zelo pomembno za obe strani, potem bi moral Peking nedvomno spremeniti svojo politiko glede izvajanja smrtne kazni, pa tudi svojo politiko o dialogu med etničnimi manjšinami zavoljo njihovega usklajenega sobivanja.
(DE) Gospod predsednik, vprašanje človekovih pravic in spoštovanje pravic manjšin je vir nenehnih sporov že več let, če ne desetletij, v odnosu med Evropsko unijo in Ljudsko republiko Kitajsko. Položaj manjšin se je zlasti poslabšal po koncu olimpijskih iger in Tibetanci in Uighuri so bili zadnje mesece predmet hudega pritiska. Zaradi tega ne morem razumeti, zakaj kolegi poslanci ne želijo, da se v to resolucijo vključi odstavek 9, ker bi to spodbudilo miren dialog in ne prevladujočega zatiranja.
(DE) Gospod predsednik, v tem Parlamentu sem že omenil, da ima Svetovni uighurski kongres, osrednja organizacija za svobodne Uighure, svoj sedež v Münchnu, zaradi istega razloga, kot so na srečo mnogi Čehi in mnogi drugi ljudje živeli v Münchnu: ker sta bili tam radijski postaji Free Europe in Radio Liberty. Mesto tudi danes še naprej ohranja ta duh svobode. Istočasno pa Franz-Josef Strauß, ki je vedno branil ti svobodni radijski postaji pred njunim zaprtjem, poskrbel, da smo zelo zgodaj razvili odnos s Kitajsko. Ti dve stvari se medsebojno ne izključujeta, ampak se dopolnjujeta: pozitivni stiki s Kitajsko, a jasna obramba verske svobode in človekovih pravic.
(DE) Gospod predsednik, rad podprl to, kar je rekel gospod Reinhard Bütikofer. Moja skupina je predlagala, da razpravljamo o bližnjih usmrtitvah Uighurov na Kitajskem in udeležencev protestov proti nelegalnim volitvam v Iranu, ki so bili obsojeni na smrt, in ker sta to državi, kjer je velika verjetnost, da se bodo usmrtitve zgodile kmalu, je potrebna nujna razprava. Drži, da so Kitajci svetovni rekorderji na področju usmrtitev, kakor ste dejali, in da je kitajski režim krivičen, ker ne upošteva človekovih pravic. Rad bi izrecno izjavil, da je to nedopusten položaj.
Vendar pa smo na konferenci predsednikov prosili, da se ločita dve stvari: nujna vprašanja, o katerih razpravljamo zdaj, z drugimi besedami, bližnje usmrtitve, in vprašanje odnosa med Evropsko unijo in Kitajsko glede gospodarskih, kulturnih, političnih in obrambnih vprašanj ter drugih področij. O tem želimo razpravljati v razpravi na vrhu EU-Kitajska in to povzeti v resoluciji. Zato zmešnjava, ki je nastala iz tega, nima ničesar opraviti z nujnimi vprašanji. Zaradi tega naša skupina vztraja na glasovanju o nujni zadevi, ki smo jo predlagali, in ne o zmešnjavi, ki ste jo predložili.
(HU) Gospod predsednik, pomemben dogodek je, da je bilo to vprašanje na dnevni red vključeno zdaj. Skupina madžarskih poslancev EP iz Transilvanije je tudi predlagala razpravo o tem vprašanju. Radi bi se zahvalili nekaterim skupinam za udeležbo in podporo, a presenečeni smo, da je Skupina naprednega zavezništva socialistov in demokratov v Evropskem parlamentu umaknila svoj podpis s predloga odločbe. Obžalujem, da so bili iz osnutka besedila na zasedanju, ki je potekal predvčerajšnjem, umaknjeni določeni deli, in sicer tisti, ki se nanašajo na kritiko komunističnih režimov in zaščito manjšinskih skupnosti. EU bi morala končno pošteno in odprto obračunati s trdoživo zapuščino komunizma in s komunističnimi režimi, ki so preživeli še do danes, med njimi s Kitajsko.
Mnogi ljudje so upali, da bo Kitajska pokazala več spoštovanja do človekovih pravic zaradi olimpijskih iger in da bodo zagrešili tudi manj zlorab človekovih pravic, ker se Kitajci zavedajo, da jih svet opazuje. Žal se to ni zgodilo. Usmrtitve so se nadaljevale in zato je za nas zelo pomembno, da o tem razpravljamo danes, po novembrskih usmrtitvah devetih Uighurov, ki se jih mnogi ljudje po svetu sploh ne zavedajo, pred tem pa še dveh Tibetancev.
Vrh med EU in Kitajsko ni daleč in, kakor je omenilo več predhodnih govornikov, je Kitajska pomembna trgovinska partnerka. Zaradi tega je težko vedno znova načenjati kršitve človekovih pravic, a zato je zlasti pomembno govoriti o tej temi danes, med pripravami na vrh. Radi bi, da bi bila smrtna kazen odpravljena povsod. Dobro je, da je Parlament sprejel moratorij na smrtno kazen leta 2007, in storiti moramo vse, da bomo to temo zadržali v ospredju ljudskih misli, dokler se smrtna kazen še izvaja.
(PL) Gospod predsednik, kot Poljak vedno začutim hitrejše bitje svojega srca, ko govorimo o človekovih pravicah na Kitajskem. 4. junija 1989 so Poljaki ponovno dobili svojo svobodo, ko so volili na prvih svobodnih volitvah, na katerih smo dobili nekomunističnega predsednika vlade. Istega dne, 4. junija 1989 je kitajski režim zatrl študente, ki so protestirali, pod gosenicami svojih tankov na Trgu nebeškega miru. Svoboden svet je našel recept za premagovanje sovjetskega komunizma, a ni našel recepta za premagovanje kitajskega komunizma.
Bojim se, da bomo to zadevo, če bomo odlašali z izdelavo resolucije, neupravičeno omejili. Seveda je zloraba smrtne kazni grozen zločin, a tu so tudi aretacije. Ljudi ubijajo v delovnih taboriščih na Kitajskem, ljudi pretepajo z gorjačami, jih zapirajo, svoboda govora je zadušena, izvaja se cenzura. Vse to bi moralo biti v tej resoluciji. Dobro je, da je bila predložena resolucija, a najpomembneje od vsega je, da bi morala prednost vrednot človekovih pravic zmagati nad gospodarstvom. To si želim za vse.
član Komisije. - Gospod predsednik, naj najprej orišem stanje v zvezi z odnosi EU-Kitajska. Naša politika do Kitajske je politika tvornega sodelovanja. Naše strateško partnerstvo se kot partnerstvo dveh glavnih akterjev na globalnem prizorišču vse bolj osredotoča na obravnavanje globalnih izzivov. Ključni cilj 12. vrha EU-Kitajska, ki bo 30. novembra potekal v Nanjingu, bo ravno skupno delo za zagotovitev uspeha vrha v Københavnu o podnebju in za obravnavo odnosov EU-Kitajska, vključno s človekovimi pravicami, finančno in gospodarsko krizo in z drugimi mednarodnimi vprašanji.
Moja kolegica, komisarka Ferrero-Waldner, je imela marca z vami obsežno razpravo o Tibetu, kjer je orisala stališče EU. Rad bi spomnil na nekatere bistvene elemente, ki jih zajema stališče EU. Vedno smo podpirali dialog med kitajskimi oblastmi in med predstavniki Dalai Lame. Za EU so človekove pravice univerzalne in položaj v Tibetu je upravičena skrb mednarodne skupnosti. K položaju Tibeta smo vedno pristopali tako. To sporočilo smo dosledno posredovali našim kitajskim sogovornikom in pozorno prisluhnili njihovim stališčem.
EU spoštuje pravico Kitajske, da kaznuje odgovorne za nasilna dejanja, a ponovno potrjuje svoje tradicionalno splošno nasprotovanje uporabi smrtne kazni v vseh okoliščinah, pa tudi pomembnost, ki jo pripisuje pravici do poštenega sojenja. EU je te skrbi vedno znova izpostavljala kitajskim oblastem in svoje skrbi ponavlja v dveh deklaracijah, ki sta bili objavljeni 29. oktobra in 13. novembra, kakor vedno stori v takšnih razmerah. Z izjavama smo Kitajsko pozvali, naj zmanjša vse druge sprejete smrtne kazni v povezavi z nemiri na Tibetu in v Xinjiangu. Nadalje bo EU še naprej pritiskala, da bi dobila dovoljenje za opazovanje vseh nadaljnjih sojenj, ki bi nastala zaradi nemirov na Tibetu in v Xinjiangu.
Vsem nam je skupen cilj bolj odprta in preglednejša Kitajska, ki spoštuje mednarodne standarde o človekovih pravicah, in skupno delo na področju svetovnih izzivov. Vsi smo upali, da bodo olimpijske igre pomenile začetek večje kitajske prožnosti glede človekovih pravic posameznikov. Do sedaj se to ni uresničilo. Še naprej moramo delati za razvoj našega strateškega partnerstva in za spoštovanje človekovih pravic kot sestavni del našega nadaljnjega dialoga. 12. vrh EU-Kitajska v Pekingu je privilegirana priložnost, da to storimo na pomembni stopnji naše evolucije.
Kitajska se je nedavno poslovila od predsednika ZDA Baracka Obame in bo kmalu pozdravila evropskega predsednika Sveta Fredrika Reinfeldta. Vendar pa moramo doživeti več ukrepanja kot le diplomatske geste. Kitajska je svojemu ljudstvu in svetu podala zavezo glede človekovih pravic, vključno s pravicami manjšin, ki prebivajo znotraj njenih meja. Vseeno pa njihova preteklost govori drugače. Zadnje čase so se zgodili številni moteči primeri, med katerimi so usmrtitve, ki so bile izvedene z vprašljivimi sojenji in nenavadno naglico. Vse te dejavnosti so bile izvedene tajno. Obstaja tudi resen primer Uighurskih manjšin, kjer kitajska vlada izvaja politike nadzora rojstev, ki to skupino postopoma iztrebljajo. S tem, ko Evropska unija govori v prid pravic manjšin in obsoja smrtno kazen, pozivamo kitajsko vlado, naj odpre procese, po katerih sodi državljanom in jih obsodi na smrt in naj ublaži obsodbe tistih, ki niso imeli poštenega in odprtega sojenja. Kitajske oblasti pozivamo, naj spoštujejo pravice manjšin, ki živijo znotraj njihovih meja v zvezi z obema resolucijama ZN in njihovo lastno ustavo. Kitajsko prav tako pozivamo, naj izboljša človekove pravice s podporo mednarodne skupnosti.
Šele nedavno sem bila na obisku v Pakistanu, kjer sem se sestala s predsednikom, predsednikom vlade in vodilnimi ministri, da bi razpravljali o človekovih pravicah in boju proti terorizmu. Rekla bi, da moramo včasih v svojih resolucijah o človekovih pravicah omeniti tudi dobre novice. Sedaj imamo razlog za to. Pred letom dni je nova demokratično izvoljena vlada Pakistana imenovala prvega ministra za manjšine, ki sam zastopa krščansko manjšino. Dosežki vlade na tem področju so bili pomembni: država je odobrila 5-odstotno kvoto javnih funkcij, rezerviranih za manjšine, verski festivali za manjšine so postali uradni, manjšine bodo dobile 11. avgusta svoj poseben dan praznovanja in senat načrtuje tudi za to ustanovo enako 5-odstotno kvoto.
Najpomembnejši projekt se nanaša na zmanjšanje pojavov nasilja. Manjšine skupaj z muslimani tvorijo lokalne skupnosti medverske složnosti, katerih namen bo blažiti napetosti in izboljšati dialog med različnimi skupinami. Na 112 lokalnih območjih bo ena. V najboljšem primeru bodo lahko zelo učinkovito preprečile tudi novačenje s strani Talibanov. Pakistan je najpomembnejša država v smislu globalne varnosti. Če bo vlada uspela odpraviti terorizem na tako miroljuben način, kot je ta, bo to zgled, ki mu bo veljalo slediti. Moralo bi biti zanimivo spremljati ta položaj.
Z vašim dovoljenjem bi želel omeniti tudi obletnico, ki je meni osebno pomembna. Včeraj je minilo 28 let, odkar so takratne komunistične oblasti na Poljskem uvedle vojaško pravo. Zaradi tega je izgubilo življenje skoraj 100 ljudi, vključno z devetimi rudarji, ki so bili ustreljeni med stavko v rudniku Wujek. Več tisoč aktivistov demokratične opozicije je bilo interniranih, drugi pa so bili celo poslani v zapor. Namen tega je bil razbiti in uničiti sindikat Solidarnost. Te dogodke omenjam, ker bi želel opozoriti na to, kako močno se je Evropa spremenila v zadnjih dveh ali treh desetletjih in kako bi si obenem morali prizadevati za mir in človekove pravice na naši celini in v vsem svetu.
To priložnost bi želel tudi izkoristiti, da vas spomni, da bo v sredo ob 12.00 potekala slovesnost ob podelitvi nagrade Saharova za svobodo misli. Letos bodo to nagrado prejeli Ljudmila Aleksejeva, Sergej Kovalev in Oleg Orlov, ki predstavljajo rusko organizacijo za varstvo človekovih pravic Memorial. Naša celina je v 20. stoletju izkusila precejšnje trpljenje, zato zelo dobro razumemo pomen prizadevanj za človekove pravice po vsem svetu in zlasti na evropski celini. Ta dogodek je zato za nas še posebno dragocen.
Smo vneti nasprotniki gospoda Berlusconija, vendar smo politični nasprotniki. Gospoda Berlusconija, kot tudi nobenega drugega nasprotnika, nimamo za našega sovražnika. Edini način za boj in zmago je politična in vljudna bitka. Nikomur ne bomo dovolili, da razgretost politične razprave na silo potisne na nevarno pot sovraštva in nasilja, ki je prvi korak, ki vodi k avtoritarnim in protidemokratičnim početjem. Prav je, da ta Parlament še enkrat pokaže svojo vzvišeno mirnost, spoštovanje in demokratično zrelost.
Gospod predsednik, gospe in gospodje, na dnevnem redu za četrtek je več nujnih zadev. Tretja izmed teh nujnih zadev, o katerih bomo razpravljali, so razmere v Azerbajdžanu. Mediji, vključno z zahodnimi mediji, so poročali o prepiru dveh mladih blogerjev in še dveh drugih oseb na javnem mestu. Prišlo je do aretacije in izreka kazni in zagotovo je prav, da pridemo tej zadevi do dna in ugotovimo, ali je bilo vse skupaj opravljeno v skladu z zakonom.
Še enkrat želimo poudariti, da pomoč, ki jo nudi Evropski sklad za prilagoditev globalizaciji, ne sme nadomestiti ukrepov, ki so jih na podlagi nacionalne zakonodaje ali kolektivnih sporazumov dolžna izvajati podjetja, ali ukrepov za prestrukturiranje podjetij ali sektorjev. Še vedno nam ostaja ena kritika - in Odbor za zaposlovanje in socialne zadeve pri tem zagotovo ne bo popustil - to pa je, da se sredstva za plačila očitno sistematično prerazporejajo iz Evropskega socialnega sklada, ko pa je vendar Evropski sklad za prilagoditev globalizaciji bil ustanovljen kot samostojen in poseben instrument z lastnimi cilji in roki.
Skupni znesek teh treh vlog, o katerih govorimo danes in o katerih se moramo odločiti ta teden, znaša 15,9 milijona EUR. Švedska in nizozemska vloga v tem smislu temeljita na členu 2(a) pravne podlage, in sicer gre za najmanj 500 presežnih delavcev v obdobju štirih mesecev v podjetju v državi članici. Švedska vloga temelji na členu 2(b), kar pomeni najmanj 500 presežnih delavcev v obdobju devetih mesecev, predvsem v malih ali srednje velikih podjetjih. Kot sem dejal, se švedska vloga nanaša na skupaj 4 687 presežnih delavcev pri proizvajalcu avtomobilov Volvo in 23 dobaviteljih ter proizvajalcih, ki se nahajajo nižje v proizvodni verigi. Švedska je za ta namen zaprosila za 9.8 milijona EUR.
Na podlagi ocene Komisije, ki jo po temeljiti preučitvi lahko podremo tudi mi, vloge izpolnjujejo merila za upravičenost. Ne želim prehitevati svojih kolegov iz Odbora za zaposlovanje in socialne zadeve, vendar pa bi rad poudaril, da bo ta odbor, kot je bilo dogovorjeno tudi na tukajšnji obravnavi, izdal mnenje še pred odločitvijo Odbora za proračun in bo tudi sam zelo natančno preučil vse podrobnosti. Na primer, poudaril je, da bo v švedskem primeru izmed 4 687 presežnih delavcev pomoč prejelo samo 1 500 delavcev.
Vaša prva pripomba glede proračuna se nanaša na vire financiranja. Pravite, da Evropski socialni sklad ne more biti edini vir financiranja. Evropski sklad za prilagoditev globalizaciji je s proračunskega vidika poseben instrument, ki nima svojih virov. Sredstva je treba prerazporediti, še preden jih lahko sprostimo, kar prvič pomeni, da moramo opredeliti proračunske vrstice, ki nudijo ustrezne možnosti, in drugič, da moramo proračunskemu organu predlagati, naj se tako opredeljene vsote sprostijo s spremembo proračuna. To se opravlja za vsak primer posebej v skladu s potrebami.
Res je, da je bil Evropski socialni sklad doslej glavni vir financiranja. To ni zgolj posledica podobne narave sklada. V veliki meri je to posledica dejstva, da ima sklad na voljo obsežna sredstva. Leta 2009 je Evropski socialni sklad v sredstvih za plačila imel na voljo skoraj 11 milijard EUR. Do konca novembra je bilo od tega skupnega zneska porabljenih 6 milijard EUR. Skupni znesek vplačil v Evropski sklad za prilagoditev globalizaciji v letu 2009 znaša 53 milijonov EUR, tj. 0,5 % dodeljenih proračunskih sredstev Evropskega socialnega sklada. Vse do zdaj se z metodo, ki smo jo izbrali in ki je bila z nekega vidika logična in lažja od drugih metod, ni prelagala ali ogrožala izpolnitev ciljev Evropskega socialnega sklada. Kljub temu pa se strinjam, da je treba povečati raznolikost virov plačil, in lahko vam zagotovim, da Komisija to vprašanje preučuje. Zato upam, da vam bomo naslednjič lahko predstavili več možnih scenarijev.
Druga vaša pripomba ni povezana izključno s proračunom, temveč bolj s sprejemanjem odločitev, saj zahtevate, da Komisija v prihodnosti svoje predloge za sprostitev sredstev iz Evropskega sklada za prilagoditev globalizaciji poda v ločenih dokumentih. Komisija se zaveda prednosti pristopa, v katerem se rešuje vsak primer posebej in ki bo v celoti odpravilo na primer tveganje tajnih sporazumov ali zagotovil. Res je, da je metoda, ki je bila prvotno uporabljena, povsem normalen pristop, ki je do neke mere olajšal upravno reševanje problemov, vendar menim, da pragmatični in politični temelji močno zagovarjajo pristop, v katerem se rešuje vsak primer posebej, in Komisija bo od zdaj naprej uporabljala to metodo.
Gospod predsednik, neobičajni časi zahtevajo neobičajne ukrepe. Evropa s svojim Skladom za prilagoditev globalizaciji, zelo posebnim prilagojenim instrumentom, svoje besede spreminja v dejanja. Množično odpuščanje več kot 700 redno zaposlenih delavcev v nizozemskem gradbenem podjetju Heijmans N. V. - da ne omenjam številk v tujini, na primer v Belgiji in Združenem kraljestvu - zahteva usmerjene ukrepe. Gradbeni sektor zaseda pomembno mesto v regiji Brabant, ki je obenem moja domača regija, učinki tega množičnega odpuščanja pa se kažejo daleč izven te regije.
Evropa upravičeno usmerja svoje ukrepe v ohranjanje strokovnega znanja in veščin. Kriza pomeni, da ljudje izgubljajo službe, čeprav nas izkušnje učijo, da imamo veliko pomanjkanje usposobljenih strokovnjakov, predvsem v gradbeništvu. Zato je center mobilnosti skupaj z ohranjanjem strokovnega znanja in, kjer je to mogoče, tudi delovnih mest, dober instrument za Heijmans. Nizozemska ministrstva in tudi regionalni organi, na primer iz province Severni Brabant, si zdaj prizadevajo, da bi pospešili naložbe, ki so predvsem usmerjene v projekte, infrastrukturo in gradbeništvo. S tem želimo ljudem, ki ostajajo brez služb, pokazati, da dajemo aktiven prispevek, tudi v finančnem smislu.
Še enkrat bi želel poudariti - predvsem ta teden zaradi Københavna -, da še zlasti nujno potrebujemo oskrbo z energijo in energetske ukrepe na področju gradbeništva in tudi prometa. Pravila na drugih področjih smo v Parlamentu že spremenili - v tej zvezi bi vas opozoril na pospešena črpanja in predplačila iz regionalnih skladov -, zato je treba podpreti aktivno prispevanje Parlamenta. To bo prineslo koristi tudi podjetju, kot je Heijmans, ki se ves čas usmerja v kontinuiteto in kakovost. V tem duhu dajemo trem predlogom, predvsem pa tistemu, ki zadeva Heijmans, našo iskreno podporo.
To kaže, da se našim sodržavljanom v času krize in znotraj institucije Evropskega parlamenta, kadar je prisotna politična volja, dajo na voljo visoko kakovostni politični instrumenti. Politična volja lahko še vedno opravlja svoje delo, kajti ko berem poročilo gospoda Bögeja, ugotavljam, da so vanj vključene bistvene točke za izboljšanje delovanja sklada: pospešitev obravnavanja prošenj, da bi se lahko odzvali v času krize, odprava skupne predložitve prošenj in uporaba drugih sredstev razen tistih iz Evropskega socialnega sklada.
Na hitro sem si ogledal razčlenitev po spolih v treh programih, ki naj bi prejeli pomoč, in številke so 91 %, 72 % in 79 % za moške. Ogledal sem si nekatere druge programe, ki smo jih financirali prej, in zdi se, da je precej večji odstotek financiranja namenjen moškim presežnim delavcem. Lahko gre za statistični odklon, lahko pa dejansko za stanje, v katerem se iz tega ali onega razloga veliko število vlog nanaša na moške delavce.
A kljub temu želim izkoristiti to priložnost, da opozorim na veliko pomanjkljivost ESPG. Trenutno razvijamo skupno vizijo prihodnosti gospodarstva in trga dela v Evropi. Različne politične skupine v tem Parlamentu se mogoče ne bodo v celoti strinjal s tem, kako to narediti ali kako daleč iti v zvezi s tem, vendar se v nekih splošnih točkah razumno soglašamo. Potrebujemo več trajnosti in več vključenosti. Če želimo doseči ta cilja, moramo priložnosti takoj izkoristiti. Prav zdaj, ko se spopadamo s krizo, moramo ukrepati na način, ki nas bo še približal temu trajnostnemu gospodarstvu.
Mislim, da s sedanjo uporabo sredstev ESPG izpuščamo nekaj priložnosti. Naravnost sramotno je, da sklad, eden izmed naših ukrepov za spopadanje s krizo, ne kaže smeri za naprej. Pokazati moramo pogum in prav izbrati. Če ljudem, ki danes izgubljajo službe v onesnažujočih industrijah, kot je avtomobilska industrija, zagotovimo preusposabljanje za delo v trajnostnih sektorjih, kar jim bo omogočilo prihodnost, namesto da bi obtičali v preteklosti, bomo jasno pokazali, v katero smer želimo iti, s tem pa se bomo približali tudi inovativnemu, vključujočemu in trajnostnemu gospodarstvu.
Gospod predsednik, gospe in gospodje, danes ponovno razpravljamo o zadevah v zvezi s sproščanjem sredstev iz Evropskega sklada za prilagoditev globalizaciji. Gre za vprašanje, ali je na voljo denar, da bi se izpolnile zahteve vlad Švedske, Avstrije in Nizozemske v zvezi z odpuščanji v podjetjih iz avtomobilskega in gradbenega sektorja. V preteklosti smo odobrili številne podobne prispevke. Vendar pa meni, da ta ukrep ni ustrezen in da Evropska unija z njim ne bi smela nadaljevati. To bi rad podprl z dvema trditvama.
Prvič, ta ukrep je nepravičen. Globalizacijo, ali bolje, pritisk konkurence, čutijo skoraj vsi zaposleni in delodajalci v malih podjetjih v EU. Zaradi tega se v Evropi vsak dan izgubljajo in obenem tudi ustvarjajo številna delovna mesta. Vendar pa se podpora, povezana z izgubo delovnih mest, v EU na evropski ravni zagotavlja samo v primerih velikih podjetij, kjer je število izgubljenih delovnih mest dovolj visoko. Odpuščeni presežni delavci iz malih podjetij nimajo dostopa do te oblike podpore, zato je ta ukrep selektiven in konec koncev nepravičen.
Toda to je nesistematičen pristop. Subvencioniranje usposabljanja tistih, ki so izgubili službo v določenih sektorjih, ne bo rešilo problemov zadevnih sektorjev niti pomagalo pri oblikovanju alternativnega sektorja, ki bo vsrkal to delovno silo. To je samo zapravljanje denarja davkoplačevalcev. Če Evropska unija zares želi pomagati Evropi, da se izkoplje iz krize, potem bi morala preučiti in delati na vzrokih krize, ne pa da želi, da se nanjo gleda kot na dobrodelno organizacijo, ki bo prišla rešiti revne.
Seveda se bo s takšnimi ukrepi podpora s strani prizadetih najprej vrnila Evropski uniji. Poleg tega poročilo o predlogu resolucije, ki je dan na glasovanje, ne pove nič o obsegu te subvencije - tj. koliko sektorjev in koliko podjetij v določenem sektorju bo vključevala. Najbolj zaskrbljujoče pa je, da poročilo poudarja potrebo po pospešitvi izplačil subvencij, ne da bi vsaj omenilo potrebo po predložitvi dokazil, da sredstva prihajajo v roke pravih ljudi in da so porabljena za pravi namen. Še hujše: poročilo ne zahteva rednega spremljanja učinkov subvencij in to ocenjevanje prepušča splošnemu ocenjevanju programov v procesu večletnega finančnega okvira 2007-2013.
(DE) Gospod predsednik, gospe in gospodje, sklad za prilagoditev globalizaciji Evropski uniji predstavlja instrument, ki zagotavlja finančno podporo delavcem, ki so jih prizadele velike strukturne spremembe v svetovnih trgovinskih tokovih. Sklad za prilagoditev globalizaciji zagotavlja tudi neposredno pomoč ljudem, ki so bili prizadeti v moji državi. Večkrat sem že poudarila, da sklada za prilagoditev globalizaciji ne smemo napačno razumeti kot pomožno rešitev za večnacionalna podjetja, temveč da mora neposredno pomagati prizadetim državljanom. Zato podpiram mehanizme nadzora želim, da Steiermark predloži redna poročila o napredku. Sklad se uporablja natanko tam, kjer ga družba najbolj potrebuje, torej pomaga prizadetim ljudem. To je nekaj pozitivnega, kar Evropska unija počne za svoje državljane.
Vesel sem, da poudarek tukaj leži predvsem na malih in srednje velikih podjetjih. Mislim, da je prehodna pomoč še posebej pomembna, da bi se podjetjem omogočilo, da nadaljujejo z delom in izkoristijo ugodnosti, ki jih prinašajo ustrezne nove priložnosti na trgih. Rezultate tega financiranja bi morali temeljito preučiti, da bi videli, kjer smo uporabili najboljšo prakso in kje smo dejansko lahko pomagali zaščititi delovna mesta ter predvsem, kje smo uspeli presežne delavce najhitreje in najbolj učinkovito ponovno vključiti na trg dela.
Zdaj gre za vprašanje hitrega zagotavljanja pomoči, zato podpiram tudi čim hitrejšo uporabo sredstev sklada, predvsem za Steiermark iz Avstrije, kjer je prizadeta cela regija, ki je vključena v proizvodnjo avtomobilov, in kjer so vključeni tudi mnogi dobavitelji, ki so seveda posebej pomembni za infrastrukturo. Mislim, da je dobro, da se teh 5,7 milijona EUR da na voljo. Vendar pa bi v tem smislu želel prositi, da naj se v vseh primerih, o katerih se bomo danes pozitivno odločili, opravi analiza in da se namesto tega, da bi denar zgolj odtekel, predložijo dokazi, da ta denar dejansko pomaga pri obnovi ali da se odpirajo nova podjetja in da bo aktivna gospodarska dejavnost v prihodnosti tej regiji omogočila, da povrne moč, ki jo je imela do zdaj. Hvala, gospod komisar.
(DE) Gospod predsednik, avstrijska prošnja za pomoč iz Evropskega sklada za prilagoditev globalizaciji (ESPG) se nanaša na nekdanje zaposlene v skupaj devetih avtomobilskih dobaviteljih v Steiermarku. Če si zadevo pogledamo natančneje, lahko takoj vidimo, da gre za klasičen primer za ESPG, torej za zagotavljanje pomoči za izboljšanje položaja. ESPG lahko zagotovi točno to in prav zato je bil tudi ustanovljen, torej da zagotovi pomoč vsem tistim, ki so jih negativni učinki globalizacije neposredno prizadeli in ki z nenadno izgubo službe morajo trpeti zaradi posledic neodgovornosti špekulantov finančnega trga.
Steiermark je na žalost močno odvisen od povpraševanja v avtomobilskem sektorju. To pomeni, da je cela regija hudo prizadeta zaradi sedanje krize na trgu in predvsem krize v povpraševanju po avtomobilih. Prodaja avtomobilov je padla za 59,4 %. V tem okviru 5,7 milijona EUR predstavlja odločno naložbo v ponovno vključevanje presežnih delavcev na trg dela. Z drugimi besedami, ta naložba bo delavcem omogočila, da se vključijo v lokalne fundacije za zaposlovanje, predvsem v avtomobilskem sektorju, obenem pa bo olajšala izvajanje ukrepov, usmerjenih v pripravo in usposabljanje delavcev.
Želel bi poudariti, da je Evropski parlament enkrat že prosil Komisijo, da predstavi posamezne prošnje za sprostitev sredstev in da jih obravnava ločeno. Te prošnje ponovno spremlja cel niz nejasnosti. V primeru švedske prošnje na primer ni jasno, kolikšen obseg sredstev se bo uporabila, v primeru avstrijske prošnje pa je obseg sredstev, ki naj bi bil dodeljen vsaki osebi, ki je izgubila službo, presenetljiv. Medtem ko se je v prejšnjih projektih prosilo za sredstva, ki znašajo nekaj sto evrov na osebo, Avstrija prosi za 14 300 EUR za vsakega brezposelnega. Nismo prepričani, da so predlogi zares v skladu s cilji, zaradi katerih je bil sklad za prilagoditev globalizaciji ustanovljen, zato ne podpiramo sprostitve teh sredstev.
(DE) Gospa predsednica, kot lahko vidite, gre očitno za avstrijsko vprašanje, in vsi skupaj smo zelo zaskrbljeni za Steiermark, eno izmed naših provinc, ki je hudo prizadeta, kajti na eni strani je v avtomobilski sektor vključen nadpovprečen delež njenega prebivalstva, na drugi pa je seveda nesorazmerno visok odstotek teh proizvodov namenjen za izvoz. Kot je bilo že omenjeno, je bilo zaradi padca povpraševanja na svetovni ravni odpuščenih 744 presežnih delavcev, in zelo smo veseli, da bo 400 ljudi, ki so bili pri tem prizadeti, prejelo podporo iz Evropskega sklada za prilagoditev globalizaciji. To je treba zelo pozdraviti.
V tem primeru - in to je treba pojasniti tudi glede na to, kaj je rekel predhodni govornik - ne gre za subvencije za preprosto prestrukturiranje, temveč za podporo posameznim delavcem z zagotavljanjem pomoči pri življenjskih stroških in ukrepov za nadaljnje usposabljanje. V tem smislu se strinjam z gospo Cornelissen, ki je dejala, da mora biti nadaljnje usposabljanje predvsem usmerjeno v prihodnost. V prihodnosti bomo potrebovali bolje usposobljene delavce in preusposabljanje na področjih tehnologije in obnovljivih virov energije za zagotovo koristen korak. Steiermark bo to zagotovo podprl.
Evropska unija ne more zagotoviti takšnih priložnosti z enim samim skladom. Spremembe so prevelike in preveč pomembne. Če mislimo, da se to lahko reši s skladom za prilagoditev globalizaciji, potem ne prikazujemo natančne slike stanja. Oblikovanju takšnega sklada nasprotujemo. A v primeru avtomobilskega sektorja nam je jasno, da se Evropa trenutno nahaja v posebnem položaju z množico različnih vrst podpore na evropski in nacionalni ravni, zato ne tvegamo samo izkrivljanja, ki ga lahko povzroči odobritev javnih subvencij posameznim akterjem, temveč tvegamo tudi, da se bo to izkrivljanje povečalo, če podjetja in sektor v različnih regijah ne bodo mogli dobiti enakovredne podpore. Zato bomo ta predlog podprli, ker smo v procesu subvencioniranja prišli že tako daleč, da bi se konkurenca utegnila izkriviti, če podpora ne bo zagotovljena. Vendar pa želimo poudariti, da v prihodnosti ne moremo več nadaljevati na takšen način.
Gospa predsednica, želela bi opozoriti na dejstvo, da je Evropski sklad za prilagoditev globalizaciji, ki smo ga oblikovali, namenjen delavcem in izboljšanju njihove možnosti zaposlitve. Zato moramo prav pri tem sprejeti temeljne ukrepe. To je naš pristop znotraj skupine, s katerim preučujemo primere v zvezi s skladom za prilagoditev globalizaciji, da bi delavcem zagotovili, da se lahko vključijo v svet dela in ostanejo zaposleni, saj brez strokovne vključenosti ne more biti socialne vključenosti.
Lahko vam povem, da je bilo v regiji, iz katere prihajam, lansko leto odpuščenih približno 2 500 presežnih delavcev v železarski in jeklarski industriji in približno 700 v ladjedelništvu, približno 6 000 presežnih delavcev pa naj bi bilo po napovedi odpuščenih v železniškem sektorju. Zato menim, da je pomembno, da se v letu 2010 pripravimo na veliko število podobnih vlog, ki bodo prispele zaradi gospodarske krize. Obstoječi postopek mora biti preprost, da bi države in upravičenci imeli lahek dostop do njega. Švedska je poslala vlogo junija, Avstrija julija, Nizozemska pa avgusta, kar kaže, da je od prejema njihovih vlog minilo nekaj mesecev. Zato menim, da mora biti ta postopek preprost.
Omenjene so bile številne anomalije in zelo na kratko jih bom ponovil. Prvič, mislim, da si je treba ogledati datum začetka. Drugič, obdobje mora odražati dolžino poti, ne samo ti dve leti, kot smo temu priča zdaj. Tretjič, kar zadeva upravljanje, je zelo pomembno, da se ga ne pogoltne, predvsem da ga ne pogoltnejo vladne agencije. Četrtič - kar je tudi najpomembnejše - podjetnikom je treba omogočiti čim več pomoči. Petintrideset odstotkov podjetij v zagonu v EU so odprli ljudje, ki so bili brezposelni. Če bodo dobili pomoč, bodo ustvarili rezultate. Sila kola lomi, zato mislim, da je zelo pomembno, da jim ponudimo vso možno pomoč.
(DE) Gospa predsednica, če predpostavimo, da je večina delovnih mest v Evropi - ne samo v moji državi Avstriji - v nevarnosti zaradi učinkov globalizacije, potem moramo predvsem upoštevati, da so zaradi tega v nevarnosti mlajši delavci - izmed katerih nekateri še niso prijavljeni kot brezposelni, ker so komaj zaključili program usposabljanja ali končali šolo. Posebej si moramo prizadevati - in to predvsem velja za Avstrijo -, da bomo uporabili te vrste ukrepov, da bi pomagali tistim delavcem, ki se morajo prvič vključiti na trg dela, in da bi jim dali priložnost, vključno s pomočjo iz Evropske unije, da vstopijo na evropski trg dela.
Gospe in gospodje, mislim, da je razprava jasno pokazala, da Evropski sklad za prilagoditev globalizaciji deluje, in lahko rečemo, da je bil že velikokrat uporabljen in da je vedno prinesel ugodnosti ljudem, ki so ga izkoristili. Kot komisar sem se vedno trudil seznaniti z rezultati na tem področju, kar seveda ne pomeni prave analize, temveč zgolj neposredno izkušnjo, in bil sem vesel, ko sem videl, kako pozitivno je sklad ocenjen na tistih področjih, kjer se uporablja.
Na razpravi se je odprlo veliko resnih vprašanj, ki zahtevajo odgovor in pozivajo k jasnemu in realističnemu mnenju. Prvo je mnenje, da sklad lahko uporabljajo samo velika podjetja. Izkušnje na srečo kažejo, da sklad lahko uporabljajo vsi, velike ali majhne države ali velika ali mala podjetja, in to je bil tudi naš prvoten namen. Na novo prilagojena pravila jasno nudijo možnost uporabe tega sklada tudi za zaposlene v malih in srednje velikih podjetjih na področjih ali v panogah, ki jih je prizadela kriza. Sklad torej deluje nediskriminatorno in ne izključuje nikogar.
V enem izmed nastopov, in mislim, da je bil to nastop gospe Harkin, je bila izražena zaskrbljenost glede neenakosti spolov. Ta neenakost, ki na ravni poročil dejansko obstaja, zgolj dokazuje, da je kriza zlasti v svoji prvi fazi občutno prizadela tiste sektorje, v katerih prevladujejo moški. Tudi danes govorimo o avtomobilskem sektorju in gradbenem sektorju, torej z drugimi besedami, o sektorjih, v katerih prevladujejo moški. Zato je, če pogledamo celotne številke, sklad zagotovil več pomoči moškim. Kriza je na poseben način spremenila strukturo trga dela in slišal sem tudi izjavo predsednika Obame, ki je dejal, da bodo konec tega leta večino delavcev, ki bodo aktivno vključene na trg dela v Združenih državah, predstavljale ženske. Kriza je torej tudi v Združenih državah povzročila hude posledice v sektorjih, v katerih prevladujejo moški. Zato pri tem vprašanju ni nikakršne neenakosti med spoloma v okviru ali v strukturi sklada.
Na koncu bi se želel zahvaliti poslancem Evropskega parlamenta iz Odbora za proračun in vsem poslancem Evropskega parlamenta, ki so bili vključeni v to zadevo, saj je razprava jasno pokazala, da so bile upoštevana vsa sporna vprašanja, ki so prisotna pri vsaki tako zapleteni odločitvi. Mislim, da sta razprava in predlog Komisije prav tako jasno pokazala, da vse te zadeve spadajo v okvir sklada za prilagoditev globalizaciji. Zato sem vesel, da je vaša razprava potrdila stališče Komisije, in pričakujem, ali vsaj upam, da bo to razvidno tudi iz glasovanja.
Povsem jasno je, da Evropski sklad za prilagoditev globalizaciji ne more nevtralizirati posledic strukturnih sprememb niti ne more sprejeti in premagati izzivov globalizacije, kar seveda tudi ni njegov namen. Zagotovo pa lahko pomaga prizadetim posameznikom, ki so se znašli v težkem položaju pri zaposlovanju, potem ko so bili odpuščeni; slednjim lahko ta sklad priložnost, da z usposabljanjem ustvarijo nove obete in ponovno najdejo delo. To je nekaj, kar moramo kljub razpravi o subsidiarnosti, ki v tej zvezi seveda tudi igra svojo vlogo, podpreti in pozdraviti kot sklad, ki dopolnjuje vse ukrepe v okviru Evropskega socialnega sklada, ki jih tudi imamo.
poročevalka. - (HU) Zahvaljujem se za besedo, gospa predsednica, in obenem sem tudi zelo hvaležna za tole pojasnilo, saj je to, da bomo zdaj govorili o mikrofinančnem instrumentu, zelo pomembno. Želela bi pozdraviti tudi gospoda komisarja Špidla na tej razpravi. Dovolite mi, da na začetku povem, da sem, ko sem prevzela nalogo poročevalke tega programa, mislila, da je pred mano zelo lahka naloga glede na široko soglasje in podporo pri tem vprašanju, kar se je pokazalo tudi na razpravi. Ta podpora je bila široka v mnogih vidikih. Na eni strani bo kot instrument za obvladovanje tveganja program pomagal prav tistim, ki so se znašli v najtežjem položaju, ki so zaradi finančne krize izgubili službo in ki tudi ne morejo pridobiti kredita ali pomoči.
Na drugi strani pa je za ta instrument značilno prav to, da ljudem ne daje rib, temveč jih uči, kako jih uloviti. Sproža natanko tisto vrsto kreativnosti, ki jo najbolj potrebujemo pri zagotavljanju, da se bo ta kriza končala s pozitivnim izidom. Tretji vidik, ki je prejel in še vedno prejema široko podporo, je dejstvo, da se sredstva Evropske unije večajo, kar so po mojem mnenju sanje finančnih ministrov. Nekaj teh sredstev prispeva Evropska investicijska banka, druga pa prihajajo iz drugih komercialnih bank, saj bo Evropska unija predvsem krila tveganje, kar drugim udeležencem omogoča, da ga lažje sprejemajo.
Kot sem že povedala, je široka podpora namenjena vsebini programa. Mislim, da je zaradi teh vidikov pri tem vprašanju, ki je sprožilo polemiko na razpravah s Svetom in Komisijo, šlo za to, katera sredstva bo Evropska unija uporabila za financiranje tega posebnega temeljnega tveganja, ki je bilo sprejeto. Druga sporna točka je bil obseg sredstev, ki bi lahko pomagala pri začetku izvajanja instrumenta in od katerih se lahko pričakuje, da bodo dejansko pritegnila druga pomembna sredstva. Svet in Komisija sta sprva predlagala, da naj 100 milijonov EUR zagotovi program Progress, ki se v prvi vrsti uporablja za oblikovanje politik za boj proti socialni izključenosti in podporo enakim možnostim.
Že na samem začetku smo povedali, da se programa Progress nikakor ne sme ogroziti, saj ga v času sedanje krize potrebujemo bolj kot kdaj koli prej. Prav tako je nesprejemljivo, da bi se s programom Progress poigravali do te mere, da bi ga s tem dejansko ogrozili. Parlament je med razpravo pokazal izredno pripravljenost za kompromis. Imeli smo tudi tri neformalne trialoge, izmed katerih je eden trajal do zgodnjih jutranjih ur, kjer smo predlagali, da se lahko s programom Progress poigravamo le toliko, kolikor to ne ogroža njegove funkcije. Ob upoštevanju prvotnega predloga smo rekli, da si začetek izvajanja programa lahko zamislimo tudi s 100 milijoni EUR namesto s 150 milijoni EUR.
Parlament je v svojem predlogu proračuna za leto 2010 našel sredstva v višini 25 milijonov EUR, ki mu bodo omogočila, da začne izvajati program v samem začetku leta 2010, hkrati pa je uspel najti ta sredstva, ne da bi se v letu 2010 dotaknil programa Progress. Prosili smo tudi, da se ta točka umakne z današnjega dnevnega reda, ker o tem nismo uspeli skleniti dogovora. Druga zadeva, ki je po našem mnenju problematična, je, da je Parlament v vseh treh primerih prišel na trialog brez kakršnega koli mandata, kar ga je močno oviralo pri tem, da bi naše predloge ustrezno preučil.
Da bi lahko ta projekt pričeli izvajati v začetku leta 2010 s sredstvi v višini 100 milijonov EUR, se mi zdi pomembno, da Parlament o tem čim prej glasuje, najbolje že ta teden, saj bo s tem poslal sporočilo, da je to instrument za obvladovanje tveganja, kjer je hitrost še posebej pomemben element. Iskreno upam, da nam bo komisar Špidla lahko pomagal prepričati Komisijo, naj umakne svoj prvotni predlog o prerazporeditvi 100 milijonov EUR iz programa Progress, da bi ga lahko začeli čim prej izvajati.
Odboru za zaposlovanje bi želel čestitati za izjemno delo, ki ga je opravil na tem področju, predvsem pa bi čestital gospe Göncz za prispevek k tej pobudi. Dobro vem, koliko truda je bilo vloženo v pogajanja med Parlamentom in Svetom, da bi se dosegel dogovor že na prvi obravnavi. Glede na to, da obe telesi podpirata mikrofinančni instrument, je bilo mogoče pri temeljnem besedilu predloga doseči precejšen napredek. Ta napredek se v veliki meri kaže v predlogih sprememb, ki so bili vloženi danes. Najtežje vprašanje je seveda proračun. Čeprav bosta obe telesi verjetno potrdili skupni proračun v višini 100 milijonov EUR za ta instrument, je opredelitev virov financiranja še vedno glavna ovira.
Kot veste, je predlog o mikrofinančnem instrumentu del svežnja, ki vključuje tudi predlog o prenosu 100 milijonov EUR iz programa Progress. Odločili ste se, da ta teden o tem drugem predlogu ne boste glasovali. Prenos sredstev iz programa Progress je Svet podprl, za mnoge države članice pa ta program predstavlja temeljni element celotnega svežnja. Če se ne bomo dogovorili o viru financiranja na tem področju, ne bomo dosegli našega cilja, to pa je hiter začetek izvajanja novega instrumenta. Vendar pa danes razpravljamo o besedilu sklepa, na podlagi katerega naj bi bil instrument vzpostavljen.
poročevalec mnenja Odbora za ekonomske in monetarne zadeve (ECON). - (SV) Gospa predsednica, če želimo zmanjšati brezposelnost, potem morajo tako EU kot države članice prevzeti večjo odgovornost. Predlog o mikrofinanciranju je pobuda, ki jo je zahteval Parlament. Gre za to, da se brezposelnim omogoči nov začetek in da se odprejo vrata v podjetništvo nekaterim najranljivejšim skupinam v EU, vključno z mladimi. Namen predloga je spodbuditi male naložbe in dati priložnost mikro podjetjem za rast.
v imenu skupine PPE. - (HU) Gospod komisar, gospe in gospodje, tudi na prejšnjih razpravah smo lahko občutili, da sta gospodarska kriza in vprašanje, kako se iz nje izvleči, glavna skrb vsakega izmed nas in da jima posvečamo ogromno pozornost. Kot koordinator iz Skupine Evropske ljudske stranke (Krščanskih demokratov) v Odboru za zaposlovanje in socialne zadeve bi samo želel potrditi, da v vseh danes predloženih dokumentih podpiramo tisto točko, ki je za nas najpomembnejša, in sicer zaščito delovnih mest in ustvarjanje novih delovnih mest.
Naj vas spomnim, da skupina PPE že dolgo časa podpira vprašanje o mikro kreditih. Prav moj nekdanji kolega Zsolt Becsey je leta 2009 to temo prvi predstavil v tem Parlamentu v okviru svojega samoiniciativnega poročila. To je izhajalo iz prejšnjih in obstoječih izkušenj Madžarske pri tem instrumentu, ki se je imenoval Széchenyi plan in katerega namen je bil enak kot v tem primeru: mikro podjetjem zagotoviti male, kratkoročne kredite. Pomislimo samo na mesarje, peke, prodajalce zelenjave ali celo lekarnarje. Kriza je prizadela tudi njih. To so ljudje, ki zaposlujejo ogromno število ljudi. V nekaterih državah ta sektor obsega več kot 90 % zaposlenih. To na primer na Madžarskem velja za več kot 90 % podjetij in družb. Ne potrebujejo velikih zneskov denarja in prav tako ne želijo plačevati visokih obresti. V nekaterih primerih potrebujejo samo začasen ustrezen kredit in začasno pomoč.
Predlog Komisije se loteva prav tega problema in, kot je dejala poročevalka, ima zares široko podporo in soglasje. Zato mislim, da je tudi pomembno, da se čim prej dogovorimo o vprašanju financiranja. Podpiramo tudi 35 predlogov, ki so jih skupaj vložili Skupina PPE ter socialisti, liberalci in konzervativci, saj menimo, da nam to nudi zagotovilo, da bomo lahko ta instrument potrdili že na prvi obravnavi in da ga bomo začeli čim prej izvajati.
Gospa predsednica, zelo sem presenečena. Sprejemamo instrument, ki predstavlja inovativno orodje, pomembno orodje, ki bo vsem tistim, ki so v tej krizi najranljivejši, omogočila, da se z njo soočijo in si v prihodnosti priskrbijo delo. Ta instrument bi morali sprejeti s postopkom soodločanja, vendar Sveta ni tukaj. To je gotovo zato, ker nam Svet nima ničesar povedati o tem vprašanju in ker meni, da ga stališče Evropskega parlamenta ne zavezuje. To je v vsakem primeru vtis, ki smo ga včasih dobili tudi v teku pogajanj.
Evropski parlament bo prevzel odgovornost. Zahvaljujoč sodelovanju in konstruktivnemu razumevanju med vsemi skupinami, bo sprejel mikrofinančni instrument, kar je skladno z vsemi njegovimi ukrepi številnih preteklih let, kot nas je spomnil gospod Őry. Vendar pa bi želela opozoriti tudi na pilotne projekte, ki smo jih sprožili. Vemo, da lahko v teh kriznih okoliščinah najranljivejši ljudje - tisti, ki nimajo dostopa do velikih bank, da bi dobili kredite za financiranje svojih pobud - s pomočjo tega orodja začnejo izvajati svoje lastne strategije in si na nek način sami ustvarijo službo.
Ta Parlament tega trika ne sprejema, zato tudi nismo zaključili pogajanj. Zaradi tega z odgovornostjo sporočamo, da smo pripravljeni preučiti naš predlog s španskim predsedstvom v začetku januarja. 40 milijonov EUR iz proračunskih rezerv, 60 milijonov EUR iz programa Progress, s prerazporejenimi 20 milijoni EUR, kar omogoča pravično porazdelitev bremena. Nato bomo v okviru Odbora za zaposlovanje in socialne zadeve prevzeli našo dolžnost in preverili, kako se program izvaja v vsaki posamezni državi članici, da bi ustvarili sinergijo med različnimi poskusi, ki jih bo treba v državah članicah opraviti - v to smo prepričani - ko bo januarja sprejet celoten sveženj.
v imenu skupine ALDE. - Gospa predsednica, vesela sem, da imam priložnost povedati nekaj besed o predlaganem mikrofinančnem instrumentu. Prej smo govorili o Evropskem skladu za prilagoditev globalizaciji in o tem, kako lahko pomaga presežnim delavcem v nekaterih sektorjih. Mikrofinančni instrument je še en košček sestavljanke, s katerim EU v tem primeru poskuša zagotoviti dostop do mikro kredita vsem tistim, ki ga ne bi mogli dobiti pri, kot bi mi temu rekli, normalnih ali običajnih finančnih institucijah. To jim bo omogočilo, da odprejo svoje lastno podjetje in spodbujajo podjetništvo.
Po mojem mnenju švedsko predsedstvo ni bilo sposobno za kakršna koli plodna pogajanja o tej zadevi. Ne vem, kako na to gledate vi, a kot sem rekla, zelo sem razočarana, da je do razdora med nami prišlo zaradi največ 40 milijonov EUR, ki bi jih 27 držav članic skupaj porabilo v obdobju treh let. Kaže, da mnogi finančni ministri niso dali podpore pravemu pogajanju. Ne morem si kaj, da ne bi mislila, da so mnogi od teh istih ministrov dodelili na milijarde za podporo bankam, niso pa mogli podpreti drugih finančnih institucij, ki bi lahko zagotovile mikro kredite tistim, ki so izgubili službo in ki bodo imeli težave pri pridobivanju kreditov pri istih bankah, ki so bile rešene.
Vendar pa ima Evropski socialni sklad na voljo 76 milijard EUR, s sofinanciranjem pa je to 118 milijard EUR! Samo ena desetina tega bi pomenila, da lahko države članice uporabijo 11 milijard EUR. Vendar pa tega denarja ne uporabljajo za mikro kredite. Zato je Komisija pripravila preizkusno fazo za mikro kredite, in sicer z instrumentom JASMINE - ki se tudi financira iz evropskih strukturnih skladov; in ker je bilo to tako uspešno, bo temu sledil nov instrument. Slednji pa ne bo več črpal iz strukturnih skladov, v okviru katerih imamo na voljo več milijard evrov, temveč iz najmanjšega od vseh programov Evropske unije, programa Progress za revščino, ki ima za obdobje sedmih let na voljo zgolj 743 milijonov EUR. Namenjen je za NVO, ki v državah članicah vzpostavljajo mreže, ki naj bi imele funkcijo lobijev za najrevnejše izmed revnih. 50 % svojih sredstev iz programa Progress dobi samo evropski romski informativni center. Ta ustanavlja nacionalne in regionalne informativne in svetovalne centre in daje glas romski manjšini, predvsem v državah vzhodne Evrope.
Če bo ta Parlament sledil Svetu in ta instrument imenoval Progress, kot je predlagano v kompromisih, ki so jih predložile Skupina Evropske ljudske stranke (Krščanskih demokratov), Skupina naprednega zavezništva socialistov in demokratov v Evropskem parlamentu in Skupina zavezništva liberalcev in demokratov za Evropo, potem Skupina Zelenih/Evropske svobodne zveze tega instrumenta ne bo podprla. Ne moremo dopustiti takšnih čarovniških trikov, ki na eni strani jemljejo denar revnim in ga na drugi izplačujejo...
Gospe in gospodje, v času trajajoče finančne in gospodarske krize je treba podpreti ne samo banke in velike družbe, temveč tudi mala podjetja in samozaposlene. Vsi vemo, da prav ta mala podjetja, vključno s podjetji v družinski lasti, ustvarjajo in ohranjajo veliko število delovnih mest. Podpiramo oblikovanje novega finančnega instrumenta mikrofinančnega programa za zaposlovanje in socialno vključenost, ki bo v sodelovanju z Evropsko investicijsko banko omogočil, da bodo posojila v večji meri na voljo prav samozaposlenim ljudem in malim podjetjem v zagonu ter družinskim podjetjem.
Strinjamo se, da je za zagotavljanje teh malih posojil treba sprostiti sredstva v višini 100 milijonov EUR. Menimo, da je ta program dober in učinkovit instrument aktivne politike zaposlovanja in da predstavlja dober način porabe tako imenovanega evropskega denarja, z drugimi besedami, našega denarja. V celoti podpiramo predlog, da se potrebna sredstva za ta finančni instrument, sprostijo iz sredstev, ki so bila prvotno namenjena za program Progress. Ne strinjamo se s tem, da bi se sredstva za mikrofinančni instrument pridobila iz rezerv ali drugih proračunskih poglavij. Sredstva programa Progress, ki znašajo, če sem prav obveščen, 700 milijonov EUR, se uporabljajo za vzpostavitev mrež za izvajanje študij in analiz. Niti en del teh sredstev ni namenjen za neposredno podporo ljudi, ki iščejo delo ali ustvarjajo delovna mesta. Ne dvomim, da je treba vzpostaviti mreže in izvajati analize in študije. Vendar pa v tem obdobju, ki za podjetnike in zaposlene ni lahko, dajem prednost uporabi sredstev iz proračuna EU za programe, ki so neposredno namenjena delodajalcem in zaposlenim.
Vendar bi želela poudariti, da bo za ta program potreben celovit pristop. V malih podjetjih je treba v skladu z drugimi sektorji razviti tudi sistem socialnih dodatkov, sistem dopustov in pokojninski sistem. Evropi predvsem primanjkuje visoko tveganih financ in tistih posameznikov, poslovnih angelov, ki so pripravljeni vložiti v podjetje v začetnih fazah. Na vseh stopnjah izobraževanja je treba podpreti tudi izobraževanje o podjetništvu in povezave do dela in zaposlovanja, v delavnicah in podjetniških inkubatorjih pa bi moralo biti več mladih ljudi in zanje bi moralo biti na voljo več sredstev.
Kot sem rekel, zdaj ni čas, da bi Svet barantal okrog tako majhnega denarnega zneska, če pomislimo na razsežnost krize pri zaposlovanju, na obseg skupnega proračuna in seveda tudi na podporo, ki so jo države članice in tudi Evropska centralna banka, zagotovile bančnemu sektorju - bančnemu sektorju, ki, mimogrede, ne bo posodil denarja ljudem, ki jim mi želimo pomagati. Če bo Svet pokazal dobro voljo, potem sem prepričan, da lahko dosežemo dogovor, ki bo temeljil na pragmatičnem pristopu naše poročevalke. Iskreno upam, da bodo to hitro storili.
Poleg tega na rob potisnjen ladjedelniški sektor, ki ga je iz Evrope učinkovito odpravila dumpinška politika držav Daljnega vzhoda, ni dobil niti podpore Evropske komisije. Samo v moji državi, na Poljskem, so ukrepi Evropske komisije povzročili propad ladjedelniškega sektorja, zaradi česar je službo izgubilo neposredno več tisoč ljudi, medtem ko ocene kažejo, da je skoraj 80 000 ljudi izgubilo službo posredno. Vendar pa ta sektor ne bo izginil iz svetovnega gospodarstva. Glede na vzorec iz zadnjih let, se bo preselil v države na Daljnem vzhodu, in sicer na račun trga dela v Evropi. To, da nimamo strategije, da bi ladjam vrnili nacionalne barve, je izredno nevarno. Zaradi takšne politike Evropa ustvarja nenadomestljivo izgubo ogromnih dohodkov, ki bodo zdaj odtekali v davčne oaze.
Drug zelo pomemben element politike Evropske komisije je ribolov, ki je, prav nič neobičajno, edini sektor, ki spodbuja neindustrializirana območja Evropske unije. Komisija se predvsem osredotoča na zmanjšanje flot, obenem pa ne uspe zajeziti množičnega uvoza na evropski trg, ki prihaja z Daljnega vzhoda, na primer uvoza izredno škodljive pange. V času krize mora Evropska komisija ustvariti temelj za razvoj gospodarstva in ne prenagljeno popravljati učinke napačne strategije.
Mikrofinančni instrument je prav tisti instrument, ki je usmerjen v ljudi in katerega cilj je podati roko vsem tistim posameznikom, ki kljub temu, da so izključeni iz trga bančnih kreditov in da s težavo vstopajo na trg dela, nameravajo začeti projekt, gospodarsko dejavnost, ki lahko kljub vsemu ustvari posamezen prihodek in tako prispeva k skupni rasti. Če želimo, da bi instrument mikro kreditov bil učinkovit in da bi ustvaril rezultate, se morajo države članice predvsem dovolj dobro pripraviti, med drugim tudi z vzpostavljanjem povezav na lokalni upravni ravni, ki ima bolj neposreden stik z okoliščinami socialne krize, ter s sprejemanjem aktivne vloge pri zagotavljanju neoviranega dostopa do tega novega sredstva.
Treba je poudariti, da sta dolgoročna učinkovitost dejavnosti, ki se financirajo z instrumenti mikro kreditov, ter možnosti doseganja polne socialne vključenosti v veliki meri odvisni od sočasnih programov svetovanja, mentorstva in usposabljanja, ki morajo spremljati mikrofinanciranje. Glede na cilje, ki naj bi jih instrument mikro kreditov dosegel, je obenem tudi pomembno, da poudarimo en ključen ukrep, tj. aktivno spodbujanje enakih možnosti za moške in ženske pri dostopu do programov mikrofinanciranja. Ženske so namreč tiste, ki so v smislu dostopa do trga dela in konvencionalnega kreditnega trga še posebej diskriminirane in prikrajšane.
(ET) Gospa predsednica, gospod komisar, gospe in gospodje, Komisija je podala predlog za oblikovanje novega načina financiranja - financiranja mikro kreditov. Pobuda je dobra in pomembna, a dejstvo, da naj bi se sredstva, ki so za to potrebna, vzela iz že delujočega programa Progress, je nesprejemljivo. Svet in Komisijo bi želela spomniti, da nas ljudje niso izvolili v to dvorano, da bi samo kimali. Konec leta 2006, ko smo tukaj sprejeli program Progress, so države članice opredelila vsaka svoje cilje in se lotile dela. Rezultati programa so bili uspešno uresničeni in nobenega razloga nimamo, da bi mislili, da se to ne bo nadaljevalo do leta 2013, ko se bo program zaključil.
Program je bil in je usmerjen v vse tiste skupine ljudi, ki so se znašli v neugodnem položaju, in s tem programom jim je bila zagotovljena pomoč. Gospodarska kriza danes prerašča v socialno krizo. Brezposelnost je iz meseca v mesec večja, ukrepi programa Progress pa so še naprej pomembni. Komisija pa obenem sili naprej s svojo željo, da zmanjša sredstva za te ukrepe, ki se še vedno izvajajo. Takšen pristop je neodgovoren in nesprejemljiv. Prepričana sem, da tukaj prisotni ne moremo odobriti financiranja mikro kreditov, dokler ne bo jasno, od kod bo prišel denar za te ukrepe - torej dokler ne bo jasno, da se bodo sredstva vzela nekje drugje in ne iz načrtov, ki so namenjeni vsem tistim ljudem, ki trpijo.
(LV) Gospa predsednica, gospodarstva v država EU še vedno čutijo učinke svetovne gospodarske krize, vendar pa je kriza najbolj udarila mlade podjetnike in vodje malih podjetij, ki za svoje podjetniške zamisli trenutno ne dobijo podpore pri posojilodajalcih. Gospodarska rast se dogaja, ko se ustvarjajo nova delovna mesta. Nova delovna mesta se ustvarjajo, ko podjetja lahko pridobijo denarna sredstva, da bi uresničili svoje zamisli. Na žalost v teh kriznih časih banke ne želijo posojati denarja podjetjem, ker se bojijo tveganja. Izsušil se je tudi zasebni kapital. V teh okoliščinah so prav mikro podjetja in mladi podjetniki tisti, ki najbolj trpijo. So polni zamisli o razvoju, vendar nimajo denarnih sredstev, jasno pa je, da ne bo novih delovnih mest, če se ta podjetja ne bodo mogla razviti; ustvarjanje delovnih mest pa je predpogoj za reševanje iz gospodarske krize.
Ena rešitev tega problema je Evropski mikrofinančni instrument, ki namerava 100 milijonov EUR nameniti za razvoj mikro podjetij in novih podjetij, pri čemer bo ta sredstva prerazporedil iz obstoječih virov denarja. V nasprotju z velikimi svežnji spodbud, ki so bili lansko leto oblikovani predvsem za reševanje finančnega sistema kot takšnega, je ta program namenjen neposredno podjetnikom, ne bankam. To pomeni, da bo ta denar na najbolj neposreden način pomagal pri ustvarjanju novih delovnih mest in bo spodbujal realno ekonomijo. Kolege poslance pozivam, naj odločno sprejmejo odločitev o vzpostavitvi tega mikrofinančnega programa. Države Evropske unije prav zdaj prestajajo krizo; Evropa prav zdaj potrebuje nova delovna mesta; podporo novim podjetniškim pobudam je treba dati takoj.
Da pa bi zamisel o mikrofinancah delovala v praksi, mora ustrezno delovati in mora začeti delovati takoj, kar pomeni, da moramo v četrtek, ko bomo glasovali o proračunu za leto 2010, reči "da" prvim 25 milijonom EUR, ki bodo prišli iz proračuna. Vendar to ni dovolj. Ostaja še 75 milijonov EUR, ki jih je po mojem mnenju treba najti v proračunu, kajti če ta denar vzamemo iz programa Progress, potem bi to preprosto pomenilo, kot da jemljemo od manj revnih in ranljivih, da bi dali revnejšim in ranljivejšim.
Solidarnost, ki je eno izmed temeljnih načel Evropske unije, narekuje, da je tem skupinam treba nameniti posebno pozornost. Za ta instrument je zdaj veliko zanimanja, zlasti v Bolgariji, in mislim, da je tako tudi v drugih državah. O tem vprašanju sem vse od samega začetka razprav informirala prek številnih medijev, ki spremljajo njegov razvoj. V interesu evropskih institucij je, da državljanom EU pokažejo, da je naša glavna naloga skrbeti za tiste, ki jih je prizadela kriza, in za najrevnejše člane družbe.
Seveda pa vidimo tudi porast v stopnji brezposelnosti in pričakovati je treba, da se bo ta v naslednjem letu še večala. Zato pozdravljam ta nov finančni instrument, ki je namenjen ljudem, ki se želijo samozaposliti. Splošno znano je, seveda, da mala in srednje velika podjetja ustvarjajo delovna mesta. O finančni podpori za ta podjetja razpravljamo že mnoga leta. Vsako leto pa ugotovimo, da sredstva niso odšla tja, kamor bi morala iti.
Prejšnji teden sem lahko spremljala konec pilotnega projekta, vendar ni bilo časa, da bi izkušnje tega projekta vključili v to poročilo. Zato želim to omeniti tukaj. V pilotni projekt so se vključili udeleženci, ki so samozaposleni ali ki se želijo samozaposliti, na tej poti k samozaposlitvi pa so imeli celoletno podporo. To je bilo tako uspešno, da želim pozvati, da se to vključi v ta projekt, z drugimi besedami, da projekt ne bi zagotovil finančnih sredstev samo ljudem, ki se nameravajo samozaposliti, temveč tudi vsem tistim, ki jih pri tem podpirajo. To je potrebno zato, ker banke, ki jim seveda ne bodo dale kredita, pri tem vidijo določeno tveganje. Mislim, da lahko s tem financiranjem to tveganje nevtraliziramo.
(LT) Želela bi poudariti, da je trenutno ena od najpomembnejših nalog Evropske unije, da zajezi množično brezposelnost, ki jo povzročata dolgotrajna neaktivnost in socialna kriza. Žalostno je, da v okviru trialoga ni bilo mogoče skleniti dogovora o virih finančnih sredstev za mikrofinanciranje. V tem težkem socialnem in gospodarskem obdobju bi predlog Komisije o prerazporeditvi 100 milijonov EUR iz programa Progress bil neustrezna rešitev, saj ne bi mogel zmanjšati socialne osamitve najranljivejših skupin. Prepričana sem, da bo mikrofinančni instrument učinkovitejši in da bo dosegel svoj cilj, če bo usklajevan ob upoštevanju nacionalnih, regionalnih in lokalnih programov in če bo prejel zadostna sredstva.
Upoštevati je treba tudi dejstvo, da je evropska družbena blaginja neposredno povezana z zaposlovanjem in priložnostmi, ki so na voljo za iskanje zaposlitve. Zato Komisiji predlagam, naj ne upošteva samo tistih ljudi, ki jim grozi nevarnost, da bodo ostali brez službe, temveč tudi tiste, ki imajo težave pri vstopanju ali ponovnem vstopanju na trg delovne sile. Še pred začetkom gospodarske recesije veliko izobraženih in marljivih državljanov ni imelo pravih priložnosti, da bi našli zaposlitev, zato so mnogi odšli iz Evropske unije Kar zadeva socialno prikrajšane ljudi, Komisijo in Svet pozivam, naj upoštevata, da so poleg mladih ljudi tudi druge socialno prikrajšane skupine, ki potrebujejo dodatna zagotovila glede zaposlovanja, in sicer ženske, invalidi in starejši. Zato ni drugega načina, kot da poiščemo dodatna sredstva za mikrofinančne instrumente.
(DE) Gospa predsednica, slišali smo že tri ali štiri govornike iz Skupine naprednega zavezništva socialistov in demokratov v Evropskem parlamentu, ki so rekli, da se ne strinjajo z jemanjem denarja iz programa Progress. Vendar pa je v predlogih sprememb navedeno, da se bo instrument imenoval Progress in tudi gospa Berès je dejala, da bo 60 milijonov EUR prišlo iz programa Progress. To sta dve tretjini! Rada bi slišala, kakšno je dejansko stališče socialistov. Ali naj se instrument financira iz programa Progress - da ali ne?
Naj ilustriram: Ta konec tedna sem slišal zgodbo o podjetju, ki se je zaradi trimesečnega odloga velikega naročila obrnilo na banko - s katero posluje že 15 let - za premostitvena sredstva. Bilo je zavrnjeno. Direktorju podjetja so rekli, da bodo prošnji ugodili, če bo vzel hipoteko na lastno hišo. To je tudi storil, en teden kasneje pa je prejel obvestilo o preklicu prekoračitve pozitivnega stanja zaradi njihovega visoko tveganega položaja. Podjetje se je na koncu moralo zapreti, 10 ljudi pa je bilo odpuščenih.
(PL) Gospa predsednica, več sto tisoč Evropejcev občuti učinke gospodarske krize, ki jih je najhuje prizadela, saj so izgubili svojo službo. Stopnja brezposelnosti je narasla v vsaki državi Evropske unije, to pa je prihodnost te krize, ki najbolj vznemirja naše državljane. Glavna pomoč je dostop do finančnih institucij. Na žalost pomoč ne prihaja do ljudi, ki jim grozi nevarnost, da bodo sčasoma izgubili službo, prav oni pa so tisti, ki bodo najdlje trpeli zaradi učinkov te krize.
Ta pot k samozaposlitvi pogosto poteka v več fazah. Z začetnimi malimi naložbami se je lažje kosati, kot kopičiti velike dolgove. Bolj obvladljivo tveganje za začetek samozaposlovanja je nekaj, kar predvsem potrebujejo ženske, zato pogosto prosijo za začetni kapital, da bi poskrbele za zagon in se kasneje, ko bi poslovanje dobro potekalo, razširile. Ženske želijo rasti s svojimi podjetji. Zato je treba državljanom nuditi kredite, ki so čim manjši. S tem mislim na zneske, ki so precej manjši od 25 000 EUR, kolikor se na splošno ponuja v obliki mikro kreditov.
Mislim, da nima smisla ponavljati, da je to tisto, kar rešuje ali poskuša rešiti probleme državljanov z največjimi potrebami, ki jim vliva več samozavesti in daje več upanja glede podjetništva in prihodnosti, zato menim, da pri tem ne razmišljamo o škodi, ki jo je povzročila ta krizna nevihta, temveč preveč govorimo o izhodni strategiji, torej o tem, kako se izvleči iz krize. Iz nje se bomo izvlekli samo, če bomo rešili problem zaposlovanja, ki je naša tragedija, zato bi morali poskušati zagotoviti, da se bodo stvari odvijale čim hitreje in da bodo sprejeta trdna zagotovila v zvezi s sredstvi za ta instrument, saj bi morali uporabiti veliko več sredstev, kot so ta, o katerih razpravljamo nocoj, denarja pa zagotovo ne bi smeli preusmerjati iz enega instrumenta v drugega, saj vsi trije ta denar potrebujejo.
Ta evropski instrument bo omogočil mikro kredite za mala podjetja in ljudi, ki so izgubili službo in želijo ustanoviti lastno malo podjetje. V teh časih finančne krize so najbolj prizadeti prav najranljivejši ljudje, predvsem brezposelni in mladi. Letos je bilo v Evropski uniji dejansko zabeleženih 3,5 milijona odpuščanj. Sprejetje tega novega orodja bo tem ljudem olajšalo dostop do kapitala, ki ga potrebujejo za zagon ali razvoj podjetja in uresničitev njihovih podjetniških sanj. Ne smemo pozabiti, da več kot tretjino mikro podjetij ustanovijo brezposelni.
Gospa predsednica, želel bi pozdraviti pravo dodano vrednost mikro kreditov, ki bo šla v korak z novimi ukrepi podpore, kot sta usposabljanje in mentorstvo, ki bosta najmlajšim ljudem in brezposelnim omogočila, da pridobijo jamstva in pomoč za svoje naložbene načrte. Upam, da bo ta nov instrument za spodbujanje zaposlovanja sprejet čim prej in da se bosta Parlament in Svet dogovorila o oblikovanju tega orodja, ki je ključnega pomena za naše sodržavljane in ki je v teh kriznih časih predvsem trajen.
Jasno je, da je treba glede na današnje zmanjšanje bančnega kreditiranja in današnje težave pri dostopanju do kreditov, vse to močno podpreti, če želimo, da bi najšibkejši sektorji naše družbe, brezposelni in prikrajšani začeli delovati, torej da bi se lotili podjetniške dejavnosti; to je namreč eden izmed instrumentov, ki nam lahko pomaga v boju proti neskončni krizi zaposlovanja, ki je naravni epilog finančne krize. Čeprav že vidimo znake gospodarske obnove, so ti še vedno negativni v zvezi z zaposlovanjem.
(PL) Gospa predsednica, program Progress je pomembna pobuda, ki naj bi državam članicam pomagala pri učinkovitem izvajanju ciljev na področju zaposlovanja in socialnih zadev. Prejšnji teden sem imel s člani programskega odbora sestanek o izvajanju programa Progress. Moji zaključki so naslednji: prvič, oglaševalska kampanja, ki bi morala potencialne upravičence programa seznaniti s področjem njegovega delovanja, ne poteka na dovolj opazen način. Drugi, večina informacij o razpisih in natečajih, je na voljo v treh jezikih: angleščini, nemščini in francoščini. To je ovira za ljudi, ki ne govorijo nobenega izmed teh jezikov. Mislim, da je treba spremeniti načela promocijske kampanje. Čim prej moramo povečati prepoznavnost programa Progress in širiti informacije o njem po vsej Uniji.
Mislim, da je posebno pozornost treba nameniti mladim, ki se na žalost, na podlagi nedavnih evropskih statističnih podatkov, soočajo s čedalje daljšimi obdobji brezposelnosti ali se zaposlujejo za določen čas. Poleg tega bo letno poročilo o uporabi dodeljenih sredstev zagotovilo, da se bo v bližnji prihodnosti opravila resna analiza in da se bodo za ta proračun po potrebi priskrbela tudi dodatna sredstva. Če bomo sredstva prenašali iz enega programa v drugega, bomo tvegali, da spodkopljemo oba.
Potrebujemo oba instrumenta, saj ni vsem namenjeno, da postanejo podjetniki. Cilj politike zaposlovanja prav tako ne bi smel biti ta, da nove samozaposlene podjetnike iz čisto poslovnih razlogov ustvarja iz nekdanjih zaposlenih ali tistih, ki niso samozaposleni. Boljši izraz za te ljudi bi bil "domnevni samozaposleni". Države članice morajo v tem pogledu sprejeti tudi ustrezne previdnostne ukrepe. Vsem tistim, ki želijo sprejeti izziv samozaposlovanja, pa je treba omogočiti, da ustanovijo ali razširijo svoje podjetje. Toda ob tem je treba zagotoviti - in to je naloga Evropskega parlamenta in držav članic - nadaljevanje normalne socialne varnosti. Potrebujemo nov denar za nove zamisli.
(LT) Mislim, da so poslanci Evropskega parlamenta danes popolnoma soglasni, da je ta mikrofinančni instrument podpore v tem trenutku zelo pomemben. Življenjski in delovni pogoji so se bistveno spremenili, nadloga brezposelnosti, ki je prizadela skoraj vsako državo, pa nas sili, da predložimo nekatere predloge o spremembi nekaterih instrumentov podpore. Do zdaj je bil večji del finančne podpore namenjen velikim podjetjem in organizacijam in velikokrat je bilo poudarjeno, da so navadni državljani Evropske unije do zdaj imeli bolj malo ali sploh nobenega upanja, da bodo dobili finančno podporo. Mislim, da je rešitev Komisije, da v prihodnosti išče dogovor skupaj z Evropskim parlamentom, temeljnega pomena. 100 milijonov je začetek. To je prvi poskus in prepričan sem, da je lahko uspešen.
Pogosto se je omenjalo in kritiziralo Komisijo glede programa Progress in njegove uporabe v okviru tega novega instrumenta. Moram reči, da Komisija pri tem ni imela lahke naloge, saj je morala iskati samo v okviru obstoječega proračuna ali v okviru medinstitucionalnega sporazuma. Uporabila je lahko samo denar, ki je bil na voljo. Pri tehtanju naše odločitve o uporabi sredstev programa Progress smo zelo natančno preučili tudi posledice in prišli do zaključka, da je to verjetno ena izmed možnih rešitev, čeprav ni najbolj idealna.
V razpravi ste večkrat omenili, da gre pri tem za nekakšen trik oziroma pretresanje denarja iz enega lonca v drugega. To ne drži, saj vse analize jasno kažejo, da bodo sredstva, ki se uporabljajo v okviru načela mikro kreditov, imela predvidoma petkratni multiplikativni učinek. V drugih programih bi ta sredstva dosegla indeks 1, medtem ko lahko v programu mikro kreditov teoretično dosežejo tudi indeks 5. S tega vidika ne gre zgolj za pretresanje iz enega lonca v drugega, temveč za novo uporabo sredstev. Želim ponoviti, da to gotovo ni bila lahka odločitev in tudi ne mislim, da je bila edina; v razpravi o kompromisu bomo zagotovo našli ustrezno podlago oziroma vsaj upam, da bo tako.
Kot sem že dejal, gre za to, da bi izkoristili človeški kapital, ki ga predstavljajo ljudje, ki sicer ne bi mogli izkoristiti svojega kapitala na tako podjetniški način. Vendar pa je zelo pomembno, da izkoristimo tudi čas. Mislim, da bi neupravičeno dolge razprave škodile samemu bistvu tega instrumenta, ki je še posebej potreben v časih krize. Prav tako mislim, da ga bomo potrebovali tudi v časih, ko ne bo nobene krize, in da bo postal stalni sestavni del evropskega trga dela in gospodarske politike.
poročevalka. - (HU) Hvala za vaše besede podpore in za vaše pripombe. Dovolite mi, da se strinjam s tistimi, ki so izrazili razočaranje zaradi pomanjkanja pripravljenosti Komisije na kompromis. Gospodu komisarju moram tudi povedati, da bomo s preusmeritvijo sredstev, ki so izključno namenjena za program Progress, poslali sporočilo, da lahko, ko gre za sredstva za socialno vključenost, podporo za najranljivejše zagotovimo samo, če bomo sredstva jemali iz tistih okvirov, ki služijo istemu namenu. Drugih sredstev nismo sposobni najti. Mislim, da je to nesprejemljivo.
Postopek soodločanja pomeni tudi, da moramo ukrepati vsi, vsaka stranka. Parlament je predstavil številne predloge v zvezi s tem vprašanjem, medtem ko Svet in Komisija nista dala nobenega podobnega predloga, ki bi lahko pripomogel k doseganju dogovora. Gospe Elisabeth Schroeder moram reči, da s tem, ko zagovarjamo program Progress, sporočamo naše prepričanje - skupno prepričanje, da smo pri tem še vedno pripravljeni na kompromis -, da je ta program treba začeti čim prej izvajati.
Zagotovljena pomoč bo učinkovita samo, če bomo lahko instrument začeli izvajati na začetku leta 2010. Če bo Parlament o tem dejansko glasoval naslednji teden, potem bo s svoje strani naredil vse, kar je mogoče, da bi zagotovil, da se ta program začne izvajati na začetku leta 2010. Ker bo Parlament predvidoma potrdil 25 milijonov EUR iz lastnih sredstev za naslednje leto in če bo dejansko glasoval za celoten znesek, bo to dovolj, da bo Komisija lahko podpisala sporazume, ki bodo omogočili začetek izvajanja programa.
v pisni obliki. - (RO) Gospodarska kriza se je spremenila v bolečo socialno krizo, za katero še nismo našli rešitve. Na žalost je eden izmed kazalnikov, ki bi lahko sprožili obnovo, tj. raven posojil, dosegel rekordno nizko raven v evrskem območju po letu 1991 in doživlja brezprimeren propad v novih državah članicah, kot je Romunija. To je eden od elementov, ki meče senco dvoma na obete za premagovanje recesije. Zato pozdravljam predlog Evropske komisije o mikrofinančnem instrumentu.
v pisni obliki. - (RO) Od lanske jeseni je izgubilo službo več kot 5 milijonov evropskih državljanov, kar danes skupaj znaša 22,5 milijona brezposelnih v Evropi. Zato ne moremo zanemarjati resne ravni brezposelnosti med mladimi. To, da eden od petih mladih ljudi v Evropi nima zaposlitve, je zelo zaskrbljujoče in ima lahko številne posledice na gospodarski in socialni ravni, pa tudi z vidika demografije in kaznivih dejanj. V nekaterih državah je odstotek brezposelnih mladih ljudi še višji v razmerju do nacionalne stopnje brezposelnosti. Na primer, eden od treh mladih Latvijcev je brezposeln, medtem ko ta problem pesti 43 % španskih državljanov, mlajših od 25 let. Mislim, da je treba več pozornosti nameniti mladim. Zato bo pobuda Evropske komisije o mikrofinančnih programih, ki se bodo vnesli v ločeno proračunsko vrstico, pomagala spodbuditi in motivirati mlade ljudi, da vstopijo na trg dela, s čimer se bo zmanjšala stopnja brezposelnosti, ki v tej skupini sicer narašča.
Trenutna prizadevanja tako na ravni EU kot nacionalni ravni je treba pospešiti, da bi se spodbudila ponudba mikro kreditov. Evropski mikrofinančni instrument mora zagotoviti koristno pomoč brezposelnim in ranljivim ljudem, ki želijo ustanoviti in voditi mikro podjetje. Mislim, da mora Evropski mikrofinančni instrument dobiti ločeno proračunsko vrstico, saj upravičenci tega programa niso isti kot upravičenci programa Progress. Sredstev programa Progress se v času te krize nikakor ne sme zmanjševati, saj so namenjena najranljivejšim ljudem. Mislim tudi, da bi moral Evropski mikrofinančni instrument imeti na voljo dovolj velik proračun, da bi bil zares uspešen pri doseganju svojih ciljev pri zaposlovanju in socialni vključenosti. Države članice in EU v celoti morajo v času svetovne gospodarske krize še naprej uspešno izvajati program Progress.
Nocojšnjo razpravo so sprožila poročanja medijev v eni državi članici - Nemčiji. Izvirajo iz Zveznega inštituta za oceno tveganja in Združenja za tehnični nadzor (Technischer Überwachungsverein). Nobena od teh ustanov se ni neposredno obrnila na Komisijo. V zvezi s to zadevo se na Komisijo še ni obrnila niti nemška vlada. Zato vemo samo to, kar sta ti ustanovi navedli v svojih izjavah za tisk in kar smo lahko prebrali v nemških časopisih. Kljub temu gre za temo, ki jo je treba vzeti resno in to zadevo obravnavati, tudi če imamo na voljo samo poročanja v medijih.
Analiza v poročilih, ki jih imamo pred seboj, kaže, da se moramo lotiti štirih različnih vprašanj. Na prvo vprašanje je zelo lahko odgovoriti. Glede na izjavo nemškega Združenja za tehnični nadzor precejšen delež igrač na nemškem trgu, ki je bil preizkušen, ni izpolnjeval veljavnih pravnih določb Evropske unije. V tem primeru, gospe in gospodje, so pravila popolnoma jasna. Če država članica odkrije kaj takšnega, je obvezna o tem nemudoma seznaniti vse druge države članice in Evropsko komisijo ter sprejeti potrebne ukrepe. Lahko gre tako daleč in takoj umakne vse te proizvode s trga, kar dejansko pomeni po vsej Evropi, lahko pa tudi prepove uvoz, če se ti proizvodi proizvajajo zunaj Evropske unije. Upam, da bodo nemški organi zelo hitro obvestili države članice in Komisijo prek sistema RAPEX, kot je v takšnih primerih ustrezno. Če bi bilo treba prepovedati uvoz, potem vam tukaj in zdaj zagotavljam, da bo Komisija neposredno in brez odlašanja takšno prepoved odobrila. A kot sem rekel, nam nemški organi do zdaj še niso poslali nikakršnih tovrstnih informacij.
Nadzor trga - in to moram na tem mestu jasno povedati - je v izključni pristojnosti držav članic. Ne Evropska komisija ne Parlament niti Svet nimajo na voljo nikakršnih instrumentov za nadzor trga. Ti so v izključni domeni držav članic. Vendar pa so države članice z zakonom, vključno z veljavno Direktivo o igračah, obvezne izvajati ta nadzor trga. Ko berem novice iz Nemčije, da obstaja dvom v to, ali nadzor trga v tej državi sploh lahko izpolni zahteve nove Direktive o igračah, potem lahko rečem samo to, da je nemška vlada nemškim organom za nadzor trga dolžna zagotoviti, da bodo lahko te zahteve izpolnjevali. Zato mislim, da je odgovor na to vprašanje dokaj jasen.
Tudi drugo vprašanje je enostavno. Gre za staro temo, o kateri je Parlament imel intenzivne razprave, povezane s sprejemanjem Direktive o igračah, in v zvezi s katero je večina na ključnem glasovanju v tem Parlamentu sprejela jasno in nedvoumno odločitev v okviru poimenskega glasovanja. Govorim o vprašanju obveznega certificiranja igrač s strani tretjega organa. Ta predlog je vložila Nemčija. Podprlo ga je nemško Združenje za tehnični nadzor, predlog pa je bil povsem upravičeno zavrnjen, kajti certificiranje s strani tretjega organa v primeru igrač, ki ponavadi niso tehnično zapletene, ne bi zagotovilo prav nobene dodatne varnosti, saj bi se v tem primeru certificiral prototip.
Vendar pa problem pri igračah ni v prototipu, temveč, kot vemo iz izkušenj, v tem, ali bodo vsi dobavitelji in vsi tisti, ki so vključeni v dobavno verigo, v celotnem proizvodnem procesu dejansko izpolnjevali visoke zahteve, ki jih postavljamo. Tako ko na vseh drugih področjih se tudi pri igračah držimo načela, da mora proizvajalec prevzeti vso odgovornost za to, da bo proizvod skladen z veljavnim zakonom. Proizvajalcev ne smemo odrešiti te odgovornosti ne glede na to, kje na svetu se nahajajo.
Če se v določeni državi pojavi problem zanesljivosti, potem moramo s to državo govoriti o tem, kako izboljšati proizvodne pogoje; in prav to je tisto, kar počne Komisija. Govorim o Kitajski. S Kitajsko smo v tesnih in stalnih stikih glede vprašanja, kako naj dejansko zagotovimo, da bodo proizvodni pogoji v tej državi, ki je daleč največja proizvajalka igrač na svetu, izpolnjevali naše zahteve. Dosegli smo napredek, a zagotovo moramo storiti še več.
Tretji sklop vprašanj se nanaša na kemične snovi in težke kovine v igračah. To je izredno težko in zapleteno vprašanje. Politična smernica, ki sem jo dal mojim kolegom, ko je potekalo delo na Direktivi o igračah, je bila določiti najstrožja možna pravila - najstrožja možna! S tem sta se strinjala tudi Svet in Parlament. Zaradi tega so mejne vrednosti, vključene v novo Direktivo o igračah, ki se bo začela uvajati postopoma od leta 2011 naprej, predstavljale najnovejše dosežke v smislu znanstvenih dognanj v času, ko je bila direktiva sprejeta.
Vendar pa smo se zavedali, da je to proces, ki se razvija - znanost seveda vedno napreduje in vedno prihaja do novih rezultatov in novih ugotovitev -, zato smo direktivo skupaj namenoma zasnovali tako, da bi se lahko nove ugotovitve o tveganjih, ki jih prej nismo opazili, in o tem, da so mejne vrednosti previsoke, zelo hitro vključila v direktivo s komitološkim postopkom, ki vključuje Parlament. V skladu s sedanjim pravnim položajem, ki ga je sprejel Evropski parlament, je za oceno tveganj, ki jih predstavljajo proizvodi, potreben pristojen znanstveni odbor.
Letos se je že dvakrat pokazalo, da bi lahko prišlo do novih ugotovitev. Prvič v pismu, ki mi ga je letos spomladi poslala nemška zvezna ministrica za prehrano, kmetijstvo in varstvo potrošnikov. Pismo se je nanašalo na kadmij. Takoj sem uredil, da se ta problem posreduje znanstvenemu odboru; ne samo v zvezi s kadmijem, temveč tudi v zvezi z drugimi težkimi kovinami. Rezultate njihove preučitve pričakujemo v prvi polovici leta 2010 - najpozneje do konca junija. Če bo pri tem dejansko prišlo do novih ugotovitev, bomo nemudoma predlagali poostritev direktive, ki še ni začela veljati, da bi torej leta 2011 začela veljati s strožjimi mejnimi vrednostmi.
Naj na tem mestu poudarim, da je to problem, ki ga kot politiki ne moremo zares rešiti. Gre za izredno zapletena strokovna vprašanja. Povsem odkrito vam bom priznal, da ne razumem vedno vseh izredno zapletenih znanstvenih analiz, ki jih prejmem. In ne mislim, da je v tem Parlamentu veliko poslancev, tudi če bi nocoj bili vsi tu, ki bi lahko trdili, da jih razumejo. Ne moremo jih razumeti, ker nimamo ustrezne izobrazbe. Zato moramo do neke mere zaupati našim strokovnjakom. Tu pa tiči problem.
Zadnja točka je precej moteča. V tej zvezi moram reči, da sem res pričakoval, da bo inštitut, ki pripada vladi države članice, upošteval minimalne zahteve dobre znanstvene prakse. Trditev Zveznega inštituta za oceno tveganja, ki so jo na široko pograbili nemški mediji, da imamo v zvezi s policikličnimi aromatskimi ogljikovodiki stokrat strožjo mejno vrednost za pnevmatike kot za otroške igrače, ni nič drugega kot navadno obrekovanje. Je čisto obrekovanje in znanstveniki to vedo.
Resnica je, da pravila, ki veljajo za proizvodnjo pnevmatik in predvsem za olja, ki se uporabljajo v tem procesu, izvirajo iz časov pred Direktivo REACH in pred Direktivo o varnosti igrač, v tem primeru pa je ena izmed teh snovi določena kot referenčna vrednost. Ta snov predstavlja skupino približno stotih drugih snovi. Torej morate to referenčno vrednost pomnožiti s sto. Tako boste dobili mejno vrednost, ki velja tudi za druge proizvode v Evropski uniji.
Gospa predsednica, gospod komisar, želel bi se vam iskreno zahvaliti za jasnost in verodostojnost vaše izjave o mejnih vrednostih, o katerih tukaj razpravljamo. V imenu Skupine Evropske ljudske stranke (Krščanskih demokratov) - iz naših vrst je kot poročevalka za Direktivo o igračah v tistem času prišla tudi Marianne Thyssen - bi zato želel pojasniti, da si tudi mi prizadevamo doseči in ohraniti popolno zaščito v zvezi z vsemi nevarnimi snovmi. Zavedamo se, da smo v tem smislu posebej odgovorni za zdravje naših otrok in s tem za našo prihodnost.
Zlasti pred Božičem - kot ste omenili tudi vi, gospod komisar - morajo biti starši in stari starši prepričani, katere igrače so varne za njihove otroke in vnuke in katere igrače jim torej lahko kupijo. Tako kot vi, tudi jaz pozivam organe za nadzor trga v državah članicah, predvsem v Nemčiji, da izpolnijo svoje obveznosti in s trga umaknejo nevarne igrače. Mislim, da smo se takrat pravilno odločili, da ne uvedemo certificiranja s strani tretjih organov kot splošnega merila ocenjevanja za igrače.
Kar zadeva mejne vrednosti, je bil podoben poziv podan že pred enim letom - kot ste omenili. Takrat sem vam poslal pismo, v katerem sem vas prosil, naj zadevo posredujete znanstvenemu odboru Komisije, in za to sem vam zelo hvaležen. Poskušal pa sem pridobiti še več znanstvenih mnenj iz Nemčije in do zdaj sem dobil tole. Rad bi citiral iz ene študije, ki jo je opravil Stuttgartski urad za kemične in veterinarske preizkuse (Chemisches und Veterinäruntersuchungsamt Stuttgart): "Primerjave višjih mejnih vrednosti migracije v novi direktivi s petnajst let starimi vrednostmi iz DIN EN 713 je s strokovnega vidika težko oceniti."
Glede na to mislim, da lahko rečem, da ne gre za preprosto obešanje zadeve znanosti, češ da "tega ne bomo natančneje preučevali, ker tega ne želimo razumeti,", temveč da gre za pravo in zapleteno nesoglasje in da inštitut iz Nemčije očitno podaja svoje stališče posebej odločno. Kljub temu vas, gospod komisar, pozivam, da storite vse, kar je mogoče, da bi zbližali vključene znanstvene inštitute in jim omogočili, da se končno dogovorijo o znanstveno objektivnem mnenju.
Pravkar sem poslušala, kako komisar krivi inštitut za opravljanje svojega dela. Poslušala sem, kako s krivdo zasipava znanstvenike. Poslušala sem, kako s krivdo zasipava države članice, ki so odgovorne za nadzor. Vse to sem poslušala z velikim zanimanjem, prav tako kot sem ga poslušala, ko nam je ves čas govoril, z veliko iskrenosti in na podlagi trdnih podatkov, da se vsaka prejšnja direktiva kdaj pa kdaj izboljša z novimi podatki. Že samo to dejstvo potrjuje, da zvezni nemški inštitut svoje delo dobro opravlja. Zato tega ne smemo pozabiti.
Šestič, če to drži, potem je popolnoma nesprejemljivo, da se za uvoz v EU uporabljajo nižji standardi kot na primer za uvoz v ZDA. Vendar pa je grožnja nemške zvezne ministrice za prehrano, kmetijstvo in varstvo potrošnikov Ilse Aigner, da bo storila po svoje in kar sama prepovedala tako imenovane "strupene igrače" po mojem mnenju popolnoma napačna poteza, ki ima povsem nasprotni učinek, ko gre za gradnjo zaupanja v evropski notranji trg. Širjenje nacionalno priljubljenega mnenja ne škodi zgolj zaupanju v evropske institucije; škodi tudi nemški zvezni vladi, ki je Direktivo o igračah odobrila.
Ne more biti mogoče, da lahko otroci v samo eni uri prek stika s kožo večkrat vpijejo tolikšno količino rakotvornih snovi, ki jih vsebuje dim štiridesetih cigaret. Tem snovem se je mogoče izogniti. Študija kaže, da je to tehnično mogoče. Sedemdeset odstotkov prodanih igrač ne presega teh mejnih vrednosti. Zato lahko kadar koli zahtevamo, da jih izpolnijo tudi druge igrače. Verjetno gre za ceno, a tega trg sam ne more regulirati, kadar je ogrožena varnost otrok. Potrebni so politični ukrepi, da bi se mejne vrednosti ustrezno prilagodile in dvignile.
Seveda so za nadzor trga odgovorne države članice: ne Evropa, ne Parlament in tudi ne Komisija. Tudi Nemčijo smo že večkrat pozvali, naj resno sprejme svoje naloge na področju nadzora trga in naj tudi ustrezno ukrepa. Vendar to nikakor ne pomeni, da nam ni treba ukrepati, če se pojavi dvom glede tega, ali naše mejne vrednosti še odražajo najnovejše znanstvene ugotovitve, zato upam in prosim novo Komisijo, naj čim prej predstavi predloge Parlamentu, da bomo lahko prilagodili ustrezne mejne vrednosti v komitološkem postopku.
(NL) Gospa predsednica, gospod komisar, gospe in gospodje, varnost otrok - naših najmanjših in najranljivejših potrošnikov - je bila vedno na prvem mestu za Skupino Evropske ljudske stranke (Krščanskih demokratov) in dejansko tudi za vse v tem Parlamentu; natanko iz tega razloga smo pred enim letom sprejeli novo, strogo direktivo o varnosti igrač. Zahvaljujoč izvrstnemu sodelovanju s komisarjem in njegovimi službami, s predsedstvom Sveta in z mojimi kolegi poslanci Evropskega parlamenta iz vseh političnih skupin, smo lahko končali to ogromno nalogo; in končali smo jo hitro, torej že na prvi obravnavi. Vse naše institucije so bile prepričane, da smo sestavili zakonodajo, ki je najstrožja na svetu in ki jo skrbno upoštevajo celo tako daleč, kot na Kitajskem in v Združenih državah.
Parlament je v zvezi s certificiranjem s strani tretjih oseb ravnal razumno in zavzel posebej strogo stališče glede standardov za kemične snovi, kot so alergeni in težke kovine. V zvezi s snovmi, ki so rakotvorne, mutagene ali strupene za razmnoževanje smo se odločili za popolno prepoved z nekaj izjemami pod zelo strogimi pogoji. Ta zakonodaja predvideva prehodno obdobje, kar pa je samoumevno - gre za del sistema -; v vsakem primeru pa je to prehodno obdobje krajše od tistega, za katerega je industrija rekla, da bi mu lahko bila kos. Gospe in gospodje, mogoče smo se popolnoma motili in pri tem aktu doživeli neuspeh, ali pa sta se znanost in tehnologija tako močno razvili, da je treba akt že spremeniti, kar je mogoče storiti zelo hitro s komitološkim postopkom; ali pa ni narobe prav nič, kar pomeni, da se ne smemo po nepotrebnem igrati z bojaznijo ljudi in njihovo upravičeno skrbjo za varnost njihovih otrok. Poslušala sem komisarja in mu tudi verjamem, vidim pa tudi, da Evropska komisija opravlja svojo dolžnost.
(DE) Gospa predsednica, hvala, gospod komisar, za vaš uvod. Če sem vas prav razumela, ste želeli poskrbeti, da bi se opravila študija o tem, ali je v otroških igračah v Nemčiji dejansko preveč strupenih snovi, kot kaže študija. Če se ne motim, potem bi rekla, da je to dobra zamisel. Zelo pomembno je, da hitro ukrepamo. Če imamo kakršen koli razlog za sum, da je varnost naših otrok ogrožena, potem moramo ukrepati. Poleg tega bi seveda bili veseli, če bi se nam lahko Komisija spet hitro pridružila v Parlamentu, da bi nam pojasnila, ali je kaj v teh trditvah ali ne. Vendar pa bi želela poudariti, da imamo v resnici veliko raziskovalcev, ki v zvezi z mehčalnimi sredstvi v igračah pravijo, da ni nikakršne varne meje. Edina varna stvar, ki jo lahko storimo, je, da iz otroških igrač v celoti izključimo mehčalna sredstva. Zares mislim, da bi morali do tega zavzeti stališče in premisliti o tem, da bi pravila poostrili. Nisem prepričana, ali so pravila dovolj dobra; tudi tista, ki jih določa Direktiva o igračah.
Vendar pa bi v tej zvezi želela opozoriti še na eno zadevo, in sicer, da smo pred enim mesecem in pol prejeli študijo Komisije o tem, kako se nova zakonodaja o nadzoru trga izvaja v vsaki državi članici. Prav je, da so države članice tiste, ki so dolžne zagotoviti ustrezno delovanje nadzora trga. Vendar pa je ta študija pokazala, da sta se kljub dejstvu, da smo poostrili pravila, samo dve državi članici odločili, da za nadzor trga namenita več denarja. Morali bi bolje opraviti. Bistveno boljši nadzor trga potrebujemo prav zato, da bi preprečili grozljive zgodbe o nevarnih igračah na trgu. Zato upam tudi, da bo Komisija zagotovila, da bodo države članice to dosegle.
Gospe in gospodje, skrbi pa me neka druga informacija. Konec novembra je Komisija za varnost potrošniških proizvodov v Združenih državah sklenila, da s trga umakne več kot milijon otroških posteljic. Še en milijon se jih bo umaknilo s kanadskega trga. Posteljica je nekaj, kar se uporablja vsak dan, in otroci so v stiku z njo mogoče še pogosteje, kot z igračami. Glede na razsežnost ukrepa bi bila hvaležna, če bi gospod komisar lahko povedal nekaj besed o tej zadevi. Ali smo lahko prepričani, da so otroške posteljice, ki so na voljo na evropskem trgu, varne?
(DE) Gospa predsednica, gospod komisar, tudi jaz bi se vam želela najiskreneje zahvaliti za vaša pojasnila. V osnovi je treba povedati, da je Direktiva o igračah na splošno prinesla precejšnje izboljšave na področju zaščite naših otrok. Vsi smo se je lotili z namero, da bi ustvarili najstrožjo zakonodajo na svetu. Toda mnogi starši in stari starši so zdaj zaskrbljeni - kot ste dejali - zaradi študij nemškega Zveznega inštituta za oceno tveganja. Zdaj se moramo vprašati, ali so izjave in mnenje inštituta točni ali ne. V vsakem primeru moramo zelo natančno preučiti vsa dejstva v tej zadevi. Gre za vprašanje zaščite naših otrok.
Na tem mestu bi se vam želela najiskreneje zahvaliti, ker ste rekli, da ste to pripravljeni storiti. Vendar pa mislim, da se morajo stvari odvijati hitreje. Pravite, da bodo ugotovitve znanstvenega odbora na voljo ne do naslednjega leta, temveč v prvi polovici naslednjega leta. To je treba opraviti hitreje. Gre za vprašanje zaščite naših otrok. Res ne morem razumeti, zakaj je zvezni inštitut čakal tako dolgo, da je dal te izjave. Tudi to želim tukaj poudariti.
Gospa predsednica, gospe in gospodje, vesel sem zaradi splošnega soglasja, ki ste ga pokazali na tej razpravi. Dovolite mi, da podam uvodno pripombo. Opravka imamo z znanstvenim inštitutom, nemškim Zveznim inštitutom za oceno tveganja, na katerega sem pozoren že nekaj časa zaradi njegovega nagnjenja k alarmantnim javnim objavam, ne da bi o svojih ugotovitvah obvestil Komisijo ali katero koli drugo evropsko institucijo. O tem lahko presodite sami. Edina stvar, ki jo vem o tem, je, da se zdaj razpravlja o nadaljnjem financiranju tega inštituta iz nemškega zveznega proračuna. Mogoče je to ena izmed razlag za intenzivne dejavnosti inštituta pri odnosih z javnostmi, medtem ko očitno ne da veliko na to, da bi nam omogočil, da tudi mi na ustrezen način preučimo njegove ugotovitve.
Kljub temu - in mislim, da me pri tem niste razumeli - tudi če nekaj samo preberemo v medijih, to še vedno razumemo kot možno novo znanstveno ugotovitev, zato sem vse skupaj že posredoval znanstvenemu odboru. Tukaj izražen poziv, da naj to storim, ni potreben. Takoj ko sem prejel obvestilo, da mogoče obstajajo nove znanstvene ugotovitve o varnosti igrač in mejnih vrednostih, ki smo jih določili, je bila ta informacija posredovana znanstvenemu odboru.
Vendar pa moram ponoviti, da ne morete pričakovati od mene, da bom sprejel odločitev v sporu med znanstveniki o metodah; tega tudi jaz ne morem pričakovati od vas. Tega ne morete storiti. Jaz tega ne morem storiti in tudi vi ne morete tega storiti. Lahko samo rečem, da smo o vprašanju metodologije merjenja možnih mejnih vrednosti temeljito razpravljali tako v Parlamentu, kot v Svetu in Komisiji. Poleg tega se z mnenjem tega nemškega inštituta ne strinja noben drug znanstveni inštitut v Evropi - niti eden! Če menite, da sem dolžan upoštevati mnenje enega samega inštituta in se ne meniti za vse druge, potem mi to povejte in lahko me tudi oštejete zaradi tega. Te odgovornosti ne morem prevzeti. In tudi nihče izmed vas je ne more. A naj ponovim: če pridejo na dan kakršne koli nove ugotovitve, bomo sprožili postopek.
Gospa Weisgerber, rekli ste, da bi postopek moral biti hitrejši - na žalost to ni možno. To so zelo zapletena znanstvena vprašanja. Potrebni so preizkusi. Mogoče se tega ne zavedate, a potrebni so na primer obsežni preizkusi na živalih, da bi lahko preverili takšne trditve. Znanstvenikov ne morete prisiliti, da pridejo do ugotovitev v nekem določenem časovnem okviru. Žal mi je, ampak to ni mogoče. Zato vas moram samo prositi, da sprejmete, da nam je znanstveni odbor povedal, da bo potrjene rezultate lahko posredoval do sredine naslednjega leta in tako tudi bo. Komisija bo na podlagi teh rezultatov takoj pripravila nove predloge, če se bo izkazalo, da je dejansko prišlo do novih ugotovitev. Upam, da sem s tem zadevo pojasnil.
Gospa Rühle, pravite, da bi se moral prej obrniti na tisk. Presenečeni boste, ko vam bom povedal, da sem to tudi storil. Dvomim, da bo to, kar sem rekel nocoj tukaj v Parlamentu, prišlo v evropske medije, predvsem pa v nemške, zato slednji tudi niso povzeli moje, kot sem menil, mirne izjave o dejstvih. Vendar pa sem dal potrebno izjavo on pojasnil vsa dejstva o tej zadevi. Z veseljem vam bom dal to besedilo.
Zadnje vprašanje gospe Hedh je zelo pomembno. V zvezi s standardi za različna področja ste omenili dva primera: eden izmed teh so viri hrupa. Evropske organizacije za standardizacijo so prejele ustrezna navodila. A tudi pri standardih ni nič drugače kot pri drugem znanstvenem delu. Ne morete pričakovati, da jih bomo dobili v enem tednu ali enem ali dejansko nekaj mesecih. Za to je potreben čas. Vendar pa so vsi standardi, o katerih smo govorili, v pripravi in bodo kmalu na voljo, omogočili pa nam bodo, da bomo lahko proizvode natančno primerjali in okrepili nadzor trga.
Tu je še zadnja točka, o kateri želim spregovoriti. Otroški sedeži, ki so bili tukaj omenjeni in v zvezi s katerimi so se v ZDA pojavili neki problemi glede varnosti, niso igrače. Zato ne sodijo na področje uporabe Direktive o igračah, temveč bolj na področje Direktive o splošni varnosti proizvodov. V tem smislu se nam ni treba skrivati pred Američani. Sistem splošne varnosti proizvodov, ki ga imamo v Evropi, je v zadnjih nekaj letih ves čas dokazoval svojo vrednost. Če bi se nevarni proizvodi pojavili na evropskem trgu, lahko z določeno mero gotovosti domnevamo, da bodo o njih obveščene vse druge države članice in Komisija in da se bodo sprejeli tudi ustrezni ukrepi.
v pisni obliki. - Pozdravljam dejstvo, da bo nova Direktiva 2009/48/ES o varnosti igrač začela veljati leta 2011, čeprav je škoda, da ne bo začela veljati že v času naslednjega Božiča leta 2010, torej v času, ko se proda večina igrač, ki so izdelane ali uvožene v EU. Upam, da bodo države članice ugotovile, da je prav, da se vsi elementi te pomembne direktive prenesejo še pred končnim rokom za izvajanje, da bi tako bolj pomirili starše, ki so v tem primeru potrošniki.
Želel bi izkoristiti priložnost v tej razpravi in opozoriti na potrebo po izboljšanju delovanja evidence Evropske unije o nezgodah potrošnikov, ki med drugim zbira podatke o nezgodah s smrtnim izidom in telesnih poškodbah zaradi uporabe različnih proizvodov, namenjenih za otroke. Ta evidenca bi morala biti pomemben element mehanizma sistema za varstvo potrošnikov, vključno z najmlajšimi in najbolj nebogljenimi. Na žalost pa po besedah strokovnjaka iz Strokovnega odbora za proizvode, namenjene majhnim otrokom, in varnost igrač Poljskega odbora za standardizacijo hitra izmenjava podatkov med državami članicami in Evropsko komisijo o proizvodih, ki predstavljajo nevarnost, ter ukrepih, ki jih določene države sprejemajo, da bi preprečile ali omejile vstop teh proizvodov na trg, še ne deluje zadovoljivo. Pozivam, da se ta zadeva temeljito preišče.
Vendar pa opozarjam, da moramo biti zelo previdni pri uporabi državnih sredstev in denarja davkoplačevalcev. V mojem volilnem okrožju poznam nekaj mikrofinančnih instrumentov, kot je odlični Croydon Caribbean Credit Union, ki zapostavljenim skupnostim pomaga, da se izkopljejo iz revščine. Te instrumente so izrinili mikrofinančni instrumentih lokalnih vlad in drugi mikrofinančni instrumenti. Za zagotavljanje večje dostopnosti do mikrofinanciranja je pomembno, da ne uničimo številnih odličnih zasebnih ponudnikov, ki že obstajajo.
Glasoval sem za vzpostavitev tega mikrofinančnega instrumenta za zaposlovanje, saj zagotavljanja možnosti za brezposelne in spodbuja podjetništvo. Ta instrument, ki je namenjen ljudem, ki želijo začeti ali razviti mikropodjetje (manj ko 10 zaposlenih in promet, manjši od 2 milijonov EUR), bo številnim brezposelnim ljudem odprl nove možnosti. Glede na trenutno stanje gospodarstva bi bilo zelo dobro, če bi se ta pomemben program začel izvajati že prej, saj imajo ljudje že dlje časa težave s pridobivanjem kreditov.
v pisni obliki. - Ena izmed najhujših posledic globalne gospodarske krize je pomanjkanje kreditov s strani bank, kar posameznikom, kot tudi velikim podjetjem, preprečuje, da bi izvajali svoje gospodarske dejavnosti. Predlog Evropske komisije zagotavlja vzpostavitev mikrokreditnega instrumenta, ki je namenjen zmanjševanju trenutnega oklevanja bank in drugih finančnih institucij pri financiranju. Zaradi tega sem se odločil, da bom podprl poročevalko pri tem vprašanju in sem glasoval za poročilo.
Na splošno potrebujemo politike, ki zahtevajo povečanje proračuna Skupnosti in ki odpravljajo neoliberalni okvir pakta stabilnosti in nizkih primanjkljajev. Prav tako verjamem, da bi moralo biti financiranje znotraj okvira tega mehanizma izključno prostovoljno in nobenega ne bi smeli prisiliti z grožnjami o zmanjšanju ali odvzemu prejemkov socialne varnosti k temu, da uporablja mehanizem. Žal so bile spremembe, ki to zagotavljajo in ki sem jih predložil, skupaj s kolegi poslanci Konfederalne skupine Evropske združene levice - Zelene nordijske levice, zavrnjene.
Glede na trenutno gospodarsko krizo in vse večjo brezposelnost, je pomembno spodbujati rast samozaposlitev, kot tudi ustvarjanje in razvoj mikropodjetij. Mikrokrediti bodo pomagali pri uresničevanju tega cilja. Zato pozdravljam predlog Komisije in delo Parlamenta v na to temo. Gre za način spodbujanja podjetništva in povečevanja stopnje zaposlenosti in socialne vključenosti. Ta mikrofinančni instrument dopolnjuje druge programe, ki so namenjeni zagotavljanju pomoči pri zaposlovanju in vključevanju. Zato je pomembno, da financiranje tega instrument ne gre na račun obstoječih programov ali da bi bili zaradi tega celo ogroženi.
v pisni obliki. - (PT) Obžalujemo, da je velika večina v Parlamentu ponovno prelomila besedo in odobrila predlog, ki jemlje denar iz programa Progress, kateremu je že tako ali tako bilo zagotovljenih premalo sredstev za pokrivanje dejavnost na socialnem področju. Ne glede na vse pomisleke v zvezi z cilji novega evropskega mikrofinančnega instrumenta, je nesprejemljivo, da bi se financiral z zmanjševanjem sredstev, ki so na voljo obstoječim programom, v tem primeru programu Progress, programu skupnosti na področju zaposlovanja, socialne vključenosti in enakih pravic.
Zahvaljujoč poročilu gospe Göncz o mikrokreditih in kontroverznosti glede financiranja tega projekta, sem preveril čemu ta sloviti program Progress - v zvezi s katerim levica tako močno vztraja, da mu ne sme biti odvzet niti en cent za financiranje mikropodjetij in zasebnikov - sploh namenjen. Čemu je program Progress, opredeljen kot "program Skupnosti za zaposlovanje in socialno solidarnost", trenutno sploh namenjen? Papirologiji ter financiranju študij in poročil. Saj trenutno "ciljna" publika projekta Progress niso ne brezposelni, ne izključeni, ampak ustvarjalci politike in oblikovalci mnenj.
Nekateri ljudje zavračajo, da bi se od pičle vsote 700 milijonov EUR odvzelo 100 milijonov EUR. Nekoliko manj denarja za tiste, ki kujejo dobiček na račun sistema, nekoliko več denarja za Evropejce, z nespremenjenih proračunom: temu ne gre oporekati! Čas je, da nehamo opazovati revščino in težave naših sodržavljanov in namesto tega izvedemo konkretne ukrepe. Imam pa en zadržek: mikrokrediti so potrebni le zaradi "banksterjev", ki tako hitro spravijo v žep državno pomoč, ne počnejo pa tistega, kar bi morali početi: dovajati denar v gospodarstvo.
Glasovala sem za poročilo moje kolegice gospe Göncz, saj je predvsem zaradi krize zaposlovanja in socialne krize ključnega pomena, da z zagotovitvijo posebne proračunske postavke podpremo mikrofinanciranje. Gre za poseben instrument v boju proti bančnemu izključevanju in revščini. V nasprotju s tem, kar zahteva Evropska komisija, nasprotujemo ideji o prerazporeditvi odobrenih sredstev iz programa Progress v Evropski mikrofinančni instrument, saj bi to bilo negativno sporočilo za nosilce gospodarske dejavnosti. Ohraniti moramo program Progress, ki je namenjen najranljivejšim skupinam, skupna odgovornost držav članic in Evropske unije pa je, da ga v trenutnih razmerah učinkovito izvajajo.
v pisni obliki. - (HU) Zelo me veseli, da je velika večina Evropskega parlamenta danes potrdila poročilo o Evropskem mikrofinančnem instrumentu za zaposlovanje in socialno vključenost. Načrtovan sistem mikrokreditov lahko znatno prispeva k vzpostavitvi socialne kohezije in novih delovnih mest, hkrati pa lahko v veliki meri pomaga pri blaženju negativnih vplivov finančne in gospodarske krize. V času globalne recesije je še posebej pomembno, da zagotovimo nove priložnosti za državljane, ki se soočajo s težavami na trgu dela in tradicionalnem kreditnem trgu ter zagotovimo stabilno, dolgoročno samozaposlitev. Prav tako je ključnega pomena, da je enostaven finančni instrument na voljo tistim, ki živijo v manj razvitih regijah in ki želijo ustanoviti svoje podjetje in najbolj ranljivim skupinam, ki kljub visokem tveganju, nizkih maržah in možnosti za neizpolnjevanje obveznosti, pomaga podjetjem, da začnejo poslovati in uspevati. Velika večina zaposlenih v Evropi je zaposlenih v mikro-, majhnih in srednje velikih podjetjih.
Zaradi nenasitnih komercialnih apetitov, ki jih je povzročil liberalen dogmatizem Evropske unije, potrebujemo politiko za zaščito evropskih delavcev, ki ustvarjajo bogastvo, katerega v imenu dobička niso nikoli deležni. Gre za primer Evrope velikih dobičkov in majhne, samovoljne miloščine. To dokazujejo tudi dodeljeni pičli zneski, neustrezna preglednost razporejanja teh zneskov in individualistična logika za spodbujanim instrumentom. To se z ničemer ne nanaša na Evropo splošnega interesa in družbene enakosti, ki jo naši ljudje potrebujejo.
V času krize, ob pomanjkanju in oteženim pridobivanjem kreditov, je tovrsten instrument ključnega pomena za zagotavljanje mikrokreditov za mala podjetja in ljudi, ki so ostali brez dela in želijo ustanoviti lastno podjetje. Brez tovrstnega podpornega instrumenta je zelo težko doseči takšne cilje. Poleg tega banke v trenutnih razmerah krize niso dovzetne za kreditne potrebe pri ustanavljanju podjetij, kar v večini primerov onemogoča njihovo ustanavljaje. Ker lahko v EU izgubimo še nekaj milijonov delovnih mest, je pomembno, da so na voljo pobude, do katerih lahko ljudje, ki so izgubili delo, dostopajo in si poskušajo na novo urediti življenje, s tem pa se lahko izognemo socialni krizi in zmanjšamo porabo držav članic za ukrepe socialne pomoči.
Finančna in gospodarska kriza, ki so jo zakrivili predvsem britanski in ameriški špekulanti, ima sedaj za posledico vse večjo brezposelnost v Evropi zaradi gospodarske recesije. Spreminjajoče razmere so prizadele predvsem mlade ljudi, ki jim je že tako grozila resna nevarnost, da ne bodo našli dela. Zato je še posebej pomembno, da jim zagotovimo možnost za zagon ali ponoven zagon njihovih karier in nekaterim omogočimo, da ustanovijo lastna podjetja. Upam, da jim bo novi Evropski mikrofinančni instrument za zaposlovanje in socialno vključenost - Progress - pri tem v veliko pomoč.
Ta novi instrument nam prav tako omogoča, da se odzovemo na kreditni krč, ki še vedno traja. Ljudje, ki bodo ustanovili mikropodjetja, bodo poleg pomoči pri obrestni meri, prav tako prejeli podporo v obliki mentorstva, usposabljanja, inštruiranja in povečevanja zmogljivosti. Podpiram pobudo odbora za povečanje sredstev, namenjenih mikrofinančnemu instrumentu za 50 % v primerjavi s predlogom Komisije, na 150 milijonov EUR. Glede na ogromne zneske, ki so bili porabljeni za reševanje bank, je zelo pomembno, da smo radodarni do teh ljudi, ki so jih razmere najbolj prizadele. Zaradi vseh teh razlogov sem glasoval za poročilo.
Mikrofinančni instrument naj bi zagotavljal enostavnejši dostop do finančnih storitev za brezposelne in skupine poslovnežev, ki so se znašli v težavah. Nanaša se na ljudi iz določenih družbenih skupin, ki ne izpolnjujejo zahtev komercialnih bank glede kreditne sposobnosti, kljub temu pa bi radi ustanovili podjetje. Uvedba tovrstnega podpornega instrumenta, ki temelji na sredstvih EU, je še posebej pomemben v razmerah, ko je obseg posojil zmanjšan, vrednost odobrenih kreditov pa je padla.
Razmere v segmentu posojil kažejo, da se finančna in gospodarska kriza spreminjata v družbeno krizo in krizo zaposlovanja. Poročilo Odbora za zaposlovanje in socialne zadeve vsebuje pomembne spremembe glede predloga Komisije, vključno z nasprotovanjem prenosu potrebnih sredstev iz programa Progress v Evropski mikrofinančni instrument. Poročevalka predlaga prenos instrumenta v ločeno proračunsko postavko, prav tako pa predlaga povečanje proračuna instrumenta za 50 milijonov EUR v obdobju naslednjih štiri let. Glede na to sem podprl poročilo.
Glasovala sem za resolucijo o uvedbi mikrofinančnega instrumenta, saj zame predstavlja njeno hitro sprejetje prednostno nalogo. S tem bo prikrajšanemu delu prebivalstva dana možnost, da pridobijo kredit in da si lahko pomagajo. Vendar pa pozivam Svet, da sredstev ne jemlje iz programa Progress. Pomembno je, da ostanejo sredstva za ta program nespremenjena. V tej krizi denar EU ne sme biti prerazporejen na račun najšibkejših članov v družbi.
v pisni obliki. - Veseli me, da je Evropski parlament danes potrdil načrt zagotavljanja dodatnih kreditov, ki bodo na voljo malim podjetjem. S tem sklepom bo mogoče na regionalni in nacionalni ravni v naslednjih štirih letih zagotoviti 100 milijonov EUR. Gre za dragocen in pravočasen potek, s katerim bodo številni ljudje, ki trpijo zaradi posledic globalne recesije, deležni novih priložnosti. Danes najavljeni ukrepi bodo v pomoč tistim, ki želijo ustanoviti novo podjetje, prav tako pa bodo omogočali strokovno usposabljanje - s tem pa se bo povečal obseg sposobnosti, na katerih lahko državljani ustanovijo podjetja, ki so ključnega pomena za evropsko gospodarstvo. Malim in srednje velikim podjetjem se v politiki in zakonodaji Evropske unije namenja vse večja pozornost. Pozdravljam ta nov potek, predvsem pa prispevek Evropskega parlamenta k spodbujanji razvoja malih podjetij v težkih gospodarskih časih.
Trenutno se finančna in gospodarska kriza spreminja v socialno krizo in krizo zaposlovanja. Nezaposleni in ljudje iz družbenih skupin, ki so v težkih pogojih, potrebujejo pri osamosvajanju aktivno podporo in nasvet. Program Progress je namenjen najbolj izpostavljenim skupinam in v zvezi s tem menim, da so države članice in Evropska unija odgovorne za učinkovito izvajanje programa. Unija si mora prav tako po vseh močeh prizadevati, da bi povečala obseg namenske finančne podpore za nove samostojne podjetnike in ustanovitelje mikropodjetih v obliki spremljanja, usposabljanja - vključno s praktičnim usposabljanjem - in razvijanjem spodobnosti.
v pisni obliki. - (NL) Mikrofinanciranje je zanimiv instrument za zagotavljanje finančne pomoči ljudem, ki so brezposelni ali ki jim grozi izguba delovnega mesta, pa tudi podjetjem v socialnem podjetništvu v času krize. Glasoval sem proti temu poročilu, saj ni gotovo, da bo ta instrument financiran s svežim denarjem. Možno je, da bodo uporabljena sredstva iz obstoječega programa Progress, programa, ki se je začel izvajati v letu 2007 in ki vključuje ukrepe, namenjene zmanjševanju revščine, nediskriminaciji, socialni vključenosti, spolu in zaposlovanju. Jemanje denarja iz programov, namenjenih boju proti revščini za namene boja proti revščini ni dobra strategija.
Posebej Svet zavrača ločen proračun. Očitno je, da države članice nimajo dovolj političnega poguma. Da bi se ta program lahko začel izvajati v začetku 2010, je v proračunu EU 2010 sproščenih 25 milijonov EUR. Trenutno se Parlament in Svet še nista dogovorila o financiranju v naslednjih treh letih (2011-2013). Evropa potrebuje trajnostno strategijo, ne pa enkratno injekcijo, kot je ta pobuda. Mikrofinančni instrument nima s tem nobene zveze in je brez dolgoročne vizije. Poleg tega je mogoče mikrokredite že odobriti iz naslova Evropskega socialnega sklada, pa tudi iz Evropskega sklada za prilagoditev globalizaciji. To poročilo torej odločno zavračam.
Vesel sem, da je Evropski parlament lahko zagotovil, da ta denar ni iz programa "Progress", ki je namenjen zagotavljanju pomoči ranljivim ljudem, ampak je bil za prvo leto pridobljen iz proračuna 2010. Sredstva v višini 100 milijonov EUR, ki bodo na voljo v začetku 2010, predstavljajo ravno takšno vrsto pomoči, ki jo majhna podjetja rabijo sedaj v času gospodarske krize, ko banke še vedno niso pripravljene sprostiti kreditiranja. To bo pomagalo podjetjem v Walesu in razočaran sem, da kolegi iz UKIP niso mogli podpreti te progresivne pobude.
Gospod predsednik, Parlament po dogodku ne želi biti le seznanjen s predlogi Komisije in Sveta; želi aktivno sodelovati pri razvoju in izvajanju strategije 2020. Kako boste to zagotovili in za kakšen časovni razpored si prizadevate? Predsednik Sveta je najavil namero, da naj bi sklepe dosegli že v marcu. Ali boste sprejeli pobudo? Ali lahko v bližnji prihodnosti pričakujemo poseben okvir, ki bo vseboval izhodišča in cilje, na podlagi katerih bo v tej razpravi lahko sodeloval Parlament? Ali nam lahko poveste, za kakšen časovni razpored si prizadevate in kdo je zanj odgovoren? Ali ste gospod 2020?
predsednik Komisije. - Kot predsednik Komisije bom sam odgovoren za to, ob usklajevanju z mojimi kolegi v Komisiji, saj bo to za naslednjo Komisijo osrednja naloga, kar je bilo tudi predstavljeno v mojih političnih smernicah. Glede časovne razporeditve upamo, da bomo imeli pripravljeno uradno obvestilo do spomladanskega Sveta, vendar menim, da bi bilo bolje, če bi imeli uradne sklepe pripravljene do junijskega Sveta. To bom predlagal Evropskemu svetu, da bomo lahko - kar si močno želim - imeli popolno sodelovanje in lastništvo Parlamenta nad strategijo.
v imenu skupine S&D. - (DE) Gospod predsednik, gospod Barroso, leto 2009 se končuje v zelo težkih razmerah, z veliko brezposelnostjo ter gospodarskimi in proračunskimi težavami. Istočasno se končuje pet letno obdobje Komisije gospoda Barrosa. Do kakšnih zaključkov ste prišli na podlagi prvih petih let glede naslednjih petih let, če bo Komisija potrjena, predvsem v zvezi s temi gospodarskimi in socialnimi vprašanji? Kaj boste povedali našim državljanom, pa tudi vašim komisarjem glede zadev, ki bi v tem novem obdobju morale biti drugačne?
Gospod predsednik, moje vprašanje se nanaša na razmere v Grčiji. Razmere so seveda zelo zaskrbljujoče, z državnim primanjkljajem v višini 12,7 % in javnim dolgom, ki bo presegel 130 %. Točno takšne razmere, kot so vladale v Belgiji, ko sem leta 1985, veliko mlajši, postal minister za proračun. Številke so bile popolnoma enake - nikoli jih ne bom pozabil - 12,7 % državni primanjkljaj. Grčija bo morala vsekakor trdo delati in izvesti reforme, ki jih do sedaj še ni. Vendar pa lahko nekaj naredimo tudi mi, gospod Barroso. Omogočimo lahko, da se bodo stroški, povezani z javnim dolgom različnih držav članic, znižali in sicer z vzpostavitvijo evropskega trga obveznic, ki bi pokrival velik delež tega javnega dolga. Trenutno plačujemo nekaj sto milijard evrov preveč za obresti na naš javni dolg, kar gre pripisati dejstvu, da evropski trg obveznic ne obstaja in da so vsi trgi obveznic še vedno razdrobljeni in z izjemno nizko likvidnostjo. Moje vprašanje se glasi ali boste sprejeli pobudo v zvezi s to zadevo in končno vzpostavili takšen evropski trg obveznic. Zaradi tega se bo morala Grčija sicer prav tako potruditi, ji je pa lahko v pomoč.
Prav tako smo bili navdušeni nad iskreno predstavitvijo predsednika grške vlade na zadnjem Evropskem svetu. Popolnoma se zaveda težave in pokazal nam je svojo odločnost, da jo razreši. V januarju bo Grčija Komisiji predložila posodobljen program stabilnosti, kot je predvideno v Paktu stabilnosti in rasti. Verjamem, da bo ta program vključeval konkretne ukrepe za krepitev fiskalnega prilagajanja v 2010 in zagotavljal trajno konsolidacijo javnih financ. Seveda bo Komisija še naprej zelo pozorno spremljala makroekonomske in fiskalne razmere ter izvajanje ukrepov v Grčiji.
Gospod predsednik, če se vrnem na to, kar sem pravkar povedal, evropski trg obveznic bi bil Grčiji v pomoč. Država bi zaradi tega še vedno morala izvesti reforme, vendar bi pomagal tudi vsem drugim državam članicam EU, saj bi omogočal plačevanje veliko nižjih obrestnih mer na dolg. Primerjajmo obrestne mere, ki se plačujejo v Nemčiji in Združenih državah Amerike. Američani plačujejo 0,4 % manj obresti na zakladne menice, kot Nemci, čeprav so nemške javne finance v veliko boljšem stanju. To dokazuje, da moramo to vsekakor izvesti. Pričakujem, da bo to storila tudi Komisija.
Bodimo odkriti. Grčija in države v evrskem območji imajo posebne obveznosti glede izvajanja pogojev Pakta stabilnosti in rasti. To je zanje zelo pomembno, predvsem pa za njihova gospodarstva, hkrati pa je pomembno tudi za ostale. Menim, da izpostavljanje tega vprašanja v tem trenutku in namigovanje, da obstaja rešitev, ki ne zahteva naporov s strani Grčije, ni najboljši način zagotavljanja pomoči našim grškim prijateljem pri odločnem izvajanju ukrepov, ki jih je najavil predsednik vlade Papandreou.
v imenu skupine Verts/ALE. - (DE) Zastaviti vam želim vprašanje o sestavi naslednje Komisije. Odgovornosti portfelja, ki ste jih predstavili, imajo po našem mnenju zelo predsedniški prizvok. Prav tako menimo, da oblikujete to strukturo na takšen način, ki vam bo osebno, kot predsedniku Komisije, dajala zelo veliko pristojnosti. Presenečeni smo, da želite odpraviti delovne skupine, v katerih sodelujejo člani Komisije. Po našem mnenju so te skupine v prejšnjem parlamentarnem mandatu dale dobre rezultate. Prav tako nas preseneča, da so bile odgovornosti na nekaterih področjih razdrobljene na takšne način, ki je za nas nerazumljiv. Še vedno ne vemo, kako boste izvedli porazdelitev odgovornosti med gospoda Redinga in gospo Malmström. Zdi se nam, da bo gospa Malmström ustanovila neke vrste urad za domovinsko varnost. Nikakor ne nasprotujem razdelitvi podnebja na ločene odgovornosti. Če pa bo imenovana komisarka za podnebje, morate prav tako dokazati, da ima resnične pristojnosti in da bo imela dostop do področij, kot so energetika, industrija, promet, okolje in kmetijstvo. Ne verjamemo, da to drži.
Prav tako bo komisar za notranje zadeve, ki v osnovi pokriva vse, kar se dogaja v večini, če že ne vseh državah članicah v Evropi - obstaja minister za notranje zadeve in minister za pravosodje. Po mojem mnenju je to veliko bolj učinkovito, tako da bodo lahko sodelovali s kolegi v ustreznih svetih. Prav tako bo veliko bolje glede obsega dela, saj smo, kot veste, pravkar odobrili stockholmski program. Gre za zelo ambiciozen program, v katerem ima sedaj Parlament veliko pomembnih pristojnosti, tako da je imenovanje dveh različnih komisarjev povsem upravičeno. V tem primeru to ni povezano z vlogo predsednika. Nobene povezave nima z vlogo predsednika Komisije. Nanaša se na potrebo po nekakšni obliki delitve dela na tako pomembnem področju. Želim, da bi komisarka za temeljne pravice imela nadzor nad varnostjo, prav tako pa želim, da bi komisar za varnost opravljal svoje delo in spoštoval temeljne pravice in duh svoboščin v Evropski uniji.
v imenu skupine Verts/ALE. - (DE) Želim ponoviti moje prejšnje vprašanje. Kako je lahko komisarka za podnebje pomembna sila in kako se lahko uveljavi, če se to na podlagi druge možnosti ne odraža v strukturah? Drugič, obstaja še ena podrobna zadeva, ki se nam zdi popolnoma nerazumna in sicer, da zeleno gensko inženirstvo, ki ste mu vi, gospod Barroso, naklonjeni, sedaj predstavlja del zdravstvenega portfelja in ni več vključeno v portfelj okolja ali kmetijstva. To morate pojasniti.
v imenu skupine ECR. - (PL) Gospod predsednik, prosil bi vas za oceno srečanja na vrhu EU-Ukrajina, ki je potekalo pred skoraj štirinajstimi dnevi. Istočasno želim izpostaviti dve zadevi. Ko sem bil v Kijevu, sem spoznal, da Evropska stran ni želela sprejeti sklicevanja v končnem poročilu o evropski identiteti Ukrajine. Ne bom skrival dejstva, da me to močno preseneča, saj se mi zdi, da vprašanje evropske identitete Ukrajine ne bi smelo biti predmet spora. Drugič, v Kijevu sem prav tako izvedel, da naša evropska delegacija ni želela položiti vencev na spomenik žrtvam lakote v Ukrajini, kar običajno storijo vsi diplomati, ki obiščejo Ukrajino in povedati moram, da me ti dve dejstvi močno presenečata.
Osebno sem v zvezi z vprašanjem inovativnega financiranja mnenja, da če želimo izpolniti naše obveznosti glede boja proti podnebnim spremembam, tega ne bomo mogli storiti le z denarjem iz naših proračunov. Jasno je, da so naši proračuni tako obremenjeni, da le z nacionalnimi proračuni v naslednjih nekaj letih ne bomo mogli zagotoviti virov za boj proti podnebnim spremembam. Najti moramo inovativne načine financiranja. Globalni davek na finančne transakcije se mi zdi zelo dobra zamisel in delamo na tem, da bi pravočasno pripravili predloge. Upam, da bo nova Komisija na tem področju pripravila nekaj predlogov.
v imenu skupine EFD. - Gospod Barroso, nedavno smo slišali, da bo zaprta jeklarna Corus na območju Teesside v severni Angliji. Do tega naj bi prišlo zaradi 20 % ciljnega zmanjšanja EU emisij ogljika. Zahvaljujoč dobropisu za ogljik, si Corus ne more več privoščiti, da bi zaposlovalo več kot 5000 jeklarjev, vključno z dobavitelji. Tu je še britanska vlada, ki priznava, da v zvezi s tem vprašanjem ne more ukrepati zaradi kaznovalnega konkurenčnega prava EU.
Pravi dobiček podjetju Corus zaradi zaustavitve proizvodnje na območju Teesside pa predstavljajo prihranki, ki jih bo ustvarilo s svojimi dovoljeni za izpust ogljika, ki mu jih je dovolila EU v skladu s sistemom za trgovanje z emisijami, ki bo v naslednjih treh letih znašali do 600 milijonov GBP. Vendar pa gre za presenečenje - veste kaj: šef IPCC, Medvladnega foruma o podnebnih spremembah, Rajendra Pachauri, je prav tako šef fundacije Tata, torej se moramo vprašati dobro za koga? Saj ima Tata v lasti podjetje Corus.
(FR) Gospod predsednik, Evropska komisija se je na referendum v Švici o minaretih odzvala z izjavo, ki je milo rečeno moteča in dvoumna. Ponovno moram potrditi, v dobro tistih držav, ki jih mogoče premami, da bi sprejele podobne odločitve, potrebo po "spoštovanju temeljnih pravic, kot je verska svoboda". To slabo prikrito grožnjo boste morali nekoliko pojasniti, saj javnomnenjske raziskave kažejo, da bi se velika večina Evropejcev udeležila takšnega referenduma, če bi jim bil na voljo v njihovih ustreznih državah.
(MT) Na predsednika Komisije sem nameraval nasloviti vprašanje v zvezi s Komisijo. Vendar pa je danes socialistična stranka posredovala v zvezi z zaslišanjem, ki smo ga opravili s komisarji. Upam, da se socialistična stranka ne bo začela poigravati s portfelji, ki so bili dodeljeni imenovanim komisarjem. Nimamo pristojnosti, da bi spreminjali portfelje komisarjev, saj to spada izključno v pristojnost predsednika Komisije. Izbrani posamezniki iz naše stranke, Liberalne in socialistične stranke, so vsi zelo primerne osebe in nimamo pristojnosti, da bi sedaj začeli z razpravo, še pred zaslišanjem, ali lahko spremenimo portfelje komisarjev. Vem, da to ni ustrezna tema, vendar sem se po posredovanju socialistične stranke moral oglasiti.
Pri ponovnem pregledu Lizbonske pogodbe smo pripravili predlog, ki je temeljil na poročilu gospoda Wima Koka, a so ga države članice zavrnile. Menim, da v času te krize obstaja večja ozaveščenost glede potrebe po resničnem usklajevanju pri odzivih na to krizo. Seveda si bom prizadeval za to, vendar pa za uspeh potrebujemo podporo držav članic. Potrebujemo jih, saj se nekatere politike sprejemajo na nacionalni ravni, nekatere pa na ravni Skupnosti.
V tem kontekstu v sporočilu, ki ste ga nam predstavili, opažam, da govorite o internacionalizaciji malih in srednje velikih podjetij, glavnih ustvarjalcev delovnih mest v EU. Ali ni danes nujna zahteva, da umirimo razmere, da pomirimo ljudi, gospod Barroso? Ali lahko jamčite, da bo Komisija nasprotovala regulativni histeriji in da bo vsakodnevno in v vseh svojih politikah uporabljala načelo, strategijo "misli najprej na male"?
Hvala, gospa Ries. To je bila ena izmed prednostnih nalog moje Komisije, je pa tudi prednostna naloga trenutne Komisije in bo prav gotovo prednostna naloga naslednje Komisije. Mala in srednje velika podjetja ustvarjajo delovna mesta. Obrtni zakon smo pripravili ravno na podlagi načela - "misli najprej na male" -, ki ste ga omenili, prav tako pa smo se lotili programa za zmanjšanje upravnih bremen, predvsem za mala in srednje velika podjetja. Ravno zaradi tega smo v samo središče prednostnih nalog postavili dokončno vzpostavitev notranjega trga, saj obstaja potencial, izkoristiti pa je mogoče tudi mednarodni vidik, saj se v resnici naša mala in srednje velika podjetja še vedno soočajo s številnimi ovirami, ko želijo poslovati z drugimi trgi. Verjamem, da je to ena izmed prednostnih nalog nove strategije, strategije 2020. Gre za strategijo, ki je tesno povezana z mednarodnim vidikom, saj danes občutimo posledice globalizacije in le z zavzetjem agresivnega, proaktivnega stališča bomo lahko zmagali v boju za konkurenčnost.
Predsednik Barroso, pozdravljam vašo vizijo za 2020. Pokazali ste, da lahko tudi v temnih časih recesije sanjamo o Utopiji. Pozdravljam vaše pripombe o evropskih raziskovalnih prostorih. Zastopam Cambridge, kjer deluje vodilni raziskovalni grozd, ki je že dosegel velike uspehe na področjih visoke, zelene in bio tehnologije. Če želimo vaše sanje spremeniti v realnost, potem lahko to storimo tako, da prisluhnemo in se učimo na izkušnjah Cambridgea. Za raziskave so potrebna sredstva, inovativna podjetja potrebujejo sredstva; inovacije na svetovni ravni zahtevajo financiranje na svetovni ravni.
predsednik Komisije. - Čestitke Cambridgeu. Menim, da je Cambridge ena najboljših univerz v Evropi in v svetu. Ravno zaradi tega, ker v Evropi nimamo veliko Cambridgeov, si prizadevamo za oblikovanje resničnega evropskega raziskovalnega prostora, saj so Cambridge in druge pomembne univerze v Evropi precej mednarodne. Pridobijo lahko zelo pomembna sredstva, vendar pa v drugih državah, predvsem v malih državah in nekaterih najrevnejših državah, takšnih virov nimajo na voljo. Zaradi tega ne potrebujemo samo lastne udeležbe, kot ste jo omenili in vsekakor pozdravljam delo v takšnih fundacijah, kot ste jih omenili, vendar pa potrebujemo tudi javno financiranje s strani držav in proračuna Evropske unije. Gre za eno izmed postavk, ki jih nameravam vključiti v naslednji proračun Evropske unije.
(NL) Gospod predsednik. Gospod Barroso, rad bi vam zastavil vprašanje v zvezi s prihodnostjo avtomobilskega sektorja, ki bo tudi po letu 2020 ostal eden izmed najpomembnejših industrijskih sektorjev. Kitajski bodo prodana nekatera izmed naših najuglednejših podjetij, kar ni dobro. Po mojem mnenju še ni prepozno, da to preprečimo, vendar pa bi morali - vi, gospod predsednik in nova Evropska komisija - kar se da hitro ukrepati. Zagotoviti moramo več sredstev za raziskave in razvoj, ki bodo bolj osredotočene na avtomobilski sektor, prav tako pa moramo zagotoviti več finančnih sredstev iz Evropske investicijske banke. Le tako bomo lahko zagotovili, da naša trenutna odvisnost od nafte ne bo na primer zamenjana s prihodnjo odvisnostjo od kitajskih električnih baterij. Zaradi tega sprašujem: ali ste vi in Evropska komisija pripravljeni kratkoročno prevzeti usklajevalno vlogo, vključno z dosjejem Opel, da se bomo lahko dokončno združili in se osredotočilo na nove, okolju prijazne tehnologije v avtomobilskem sektorju?
(PL) Komisar, izvajanje lizbonske strategije ne poteka najbolje. Kako nameravate spremeniti dokument o strategiji Evropa 2020, da bi bilo uresničiti njene cilje? Ali predvidevate pripravo nečesa, kar bi bilo podobno programu za uresničevanje strategije, ločen dokument za obdobje petletnega mandata Komisije, ki bi navajal ukrepe, ki jih je treba izvesti? Mislim, da bi to bila dobra zamisel. Spremljali bi lahko uresničevanje strategije, istočasno pa bi lahko ocenili Komisijo na podlagi tega, kar je bilo izvedeno.
predsednik Komisije. - Ta rok se nanaša na posvetovanje glede tega dokumenta, vendar pa bo še več priložnosti za posvetovanje. Posvetovanja o prihodnosti lizbonske strategije potekajo že vsaj od leta 2008. Odbor regij je pripravil zelo zanimivo poročilo, kot tudi Ekonomsko socialni odbor in to priložnost želim izkoristiti ter povedati, da sem pripravljen, če to želi Evropski parlament, izvesti razpravo o tej zadevi - ne samo v tem času za vprašanja predsedniku z enominutnimi odgovori, ampak posebno razpravo, namenjeno le temu - kadar koli to želite, saj menim, da je zelo pomembna.
(DE) Ob upoštevanju vprašanja, ki je že bilo zastavljeno, se želim vrniti na podnebno strategijo 2020. Gospod predsednik, ali je res, da začasni sistem za trgovanje z emisijami daje največji železarni v Evropi 90 milijonov ton CO2, kljub dejstvu, da je v zadnjem letu imela 68 milijonov in da bo v tem letu imela 43 milijonov? Ali je mogoče, da bo največja železarna v Evropi do 2012 zaslužila 1 milijardo GBP iz naslova emisij, ker ji je bil dodeljena prevelika količina zaradi lobiranja, med drugim tudi s strani Komisije?
Vendar pa smo po emisijah na prebivalca še vedno precej nad temi gospodarstvi in bodimo pošteni glede tega: nosimo tudi nekaj zgodovinske odgovornosti. Američani proizvedejo več emisij toplogrednih plinov na prebivalca, kot mi, vendar pa jih mi proizvedemo veliko več, kot Kitajska in veliko več kot Indija, na primer, če se sklicujemo na primer Indije. Dejansko gre za problem in obravnavati ga moramo v duhu globalne pravičnosti. Če želimo rešiti problem in če verjamemo, da je naš planet ogrožen - zaradi podnebnih sprememb - potrebujemo sodelovanje z vseh strani. Da, naši pogoji so strožji, kot v nekaterih drugih delih sveta, vendar na to gledamo tudi kot na priložnost za razvoj novih tehnologij, da bomo tako lahko uresničili cilje, ne da bi s tem ogrozili naša podjetja, saj ne želimo izvažati naših podjetij in delovnih mest.
Predsednik Barroso, kot ste omenili, obrestne mere resnično vplivajo na stanje gospodarstva. Odražajo zaupanje v določeno gospodarstvo, vplivajo pa tudi na mednarodno gospodarsko skupnost. Na obrestne mere vpliva zaupanje, ki ga ima Skupnost v določeno gospodarstvo, na to zaupanje pa pogostokrat vplivajo izjave glede zaupanja, ki ga izkazuje Evropska komisija v zvezi z ukrepi držav članic. V tem smislu špekulanti vedno skušajo špekulirati o slabih gospodarskih razmerah in včasih stvari še poslabšajo.
predsednik Komisije. - Povedal sem že, da sem z veseljem prisluhnil včerajšnjim zavezam predsednika vlade Papandreouja glede zmanjšanja javnega primanjkljaja in zmanjšanja državnega dolga s pomočjo trajnega zmanjšanja stroškov in povečanja prihodkov. Dodal sem celo, da so proračun za 2010, o katerem trenutno poteka razprava v grškem parlamentu in izjave predsednika vlade Papandreouja korak v pravo smer. Seveda bo Komisija še naprej pozorno spremljala makroekonomske in fiskalne razmere ter izvajanje ukrepov v Grčiji. To je jasno navedeno v moji izjavi podpore najavljenim ukrepom. Verjamem, da je to najboljši način, da pomagamo Grčiji v teh zelo težkih razmerah, s katerimi se sedaj sooča v zvezi s proračunom in dolgom. Verjamem, da bodo ti ukrepi prinesli nekaj pomembnih rezultatov.
Vprašati ga želim glede politike, namenjene oblikovanju pogojev za raziskave in inovacije - kar nekoliko razočaran sem bil, ko sem videl, da ni bila vključena v prvi osnutek 2020, vendar upam, da bo v prihodnje vključena - in sicer izkoriščanje ogromnega potenciala javnih naročil v Evropski uniji, da bi bilo mogoče spodbuditi inovativne izdelke in storitve. Danes ga želim vprašati, ali bi upošteval priporočila iz mojega poročilu, ki jih je Parlament prejšnji november skoraj soglasno sprejel, iz katerega tudi izhaja, kako je to mogoče doseči. Samo da ga o tem obvestim in seznanim kolege, če bi 1 % evropskih javnih naročil zagotovili za inovativne izdelke in storitve, bi se zaradi tega naložbe v inovacije v Evropski uniji povečale za nič manj kot 15 milijard EUR.
Ne pričakujte od mene, da vam bom v eni minuti podobno odgovoril na tako pomembno vprašanje, kot je to, ki ste ga pravkar izpostavili. Poznam vaše poročilo. Poznam nekatere zanimive predloge, ki ste jih podali v zvezi z javnimi naročili in da, to je tudi moj namen, vključeno je v širše smernice. Kot se boste spomnili, sem Parlamentu to predstavil pri sklicevanju na potrebo po poglobitvi teh zavez z vidika bolj inovativnih pravil o javnem naročanju v Evropi, ki so bolj naklonjena trgu. To bo vsekakor del naše prihodnje strategije, vendar sedaj še ne morem točno povedati, kako bo vključeno.
Danes smo trenutno v naslednjem položaju: prepričani smo, da je treba določiti prednostne naloge za prihodnost, pregledati, kaj moramo porabiti na nacionalni ravni in kaj moramo porabiti na evropski ravni, potem pa opraviti razpravo o poštenem načinu, kako porazdeliti to naložbo. Verjamemo pa, da je v nekaterih primerih bolj smiselno porabiti evro na evropski ravni, kot na nacionalni ravni, ravno zaradi morebitnih prednosti, ki jih prinaša evropska razsežnost in evropski notranji trg. To razpravo bomo opravili in upam, da bomo na koncu našli sporazum.
S temi sklepi želita Svet in predsedstvo dati zelo jasno in močno sporočilo Evrope in upamo, da bo pripeljalo do skorajšnje obnovitve pogajanj med vpletenimi strankami. Prav tako nas skrbi, da ni napredka v mirovnem procesu na Bližnjem vzhodu. Zato smo jasno podprli prizadevanja Združenih držav Amerike pri doseganju miru. EU poziva stranke, da prevzamejo odgovornost in začnejo s pogajanji o vseh vprašanjih dokončnega statusa, vključno z Jeruzalemom, mejami, begunci in varnostjo. Naši sklepi prav tako odražajo stališče EU glede Bližnjega vzhoda, ki temelji na mednarodnem pravu, in ga že nekaj časa zagovarjamo, prav tako pa smo ga izrazili ob številnih priložnostih.
Stališče EU je med drugim tudi, da mora dogovorjena rešitev z dvema državama temeljiti na mejah iz leta 1967 in da so naselbine nezakonite. Jeruzalem je vprašanje dokončnega statusa in jasno smo povedali, da če želimo doseči resnični mir, je treba status Jeruzalema, kot prihodnjega glavnega mesta dveh držav, rešiti s pogajanji. Nadaljevanje izraelsko-palestinskih pogajanj je bilo skoraj skozi celo leto povezano z vprašanem naselbin. Pred kratkim je izraelska vlada objavila delno in začasno zaustavitev izgradnje naselbin. Svet za zunanje zadeve pozdravlja to odločitev in upamo, da bo to prispevalo k nadaljevanju plodnih pogajanj.
Vendar pa z zaskrbljenostjo gledamo na presenetljivo odločitev izraelske vlade 13. decembra, s katero so naselbine prvič postale del nacionalnega programa prednostnih področij. To je v nasprotju z duhom zaustavitve izgradnje naselbin in škodi prizadevanjem za vzpostavitev ozračja, ki bi lahko pomagal pri iskanju dolgoročne rešitve konflikta. Moja kolegica, švedska ministrica za mednarodno razvojno sodelovanje, Gunilla Carlsson, je v začetku septembra v Evropskem parlamentu obiskala Odbor za razvoj. Obljubila je, da bo spremljala dogajanje na lokalni ravni, zagotavljala pomoč in posredovala na področjih, ki jih vsi poznamo - razmere v in okoli Vzhodnega Jeruzalema, naselbine in vprašanja, kot so dostop in gibanje, predvsem v zvezi z Gazo. To obljubo smo izpolnili.
V zadnjih mesecih je EU pod vodstvom predsedstva, zavzela jasno stališče glede naselbin in nadaljnjemu zapiranju Gaze. Politika zapiranja je nesprejemljiva in kontraproduktivna. EU še naprej zahteva, da se mejni prehodi nemudoma in brezpogojno odprejo za pretok humanitarne pomoči, komercialnega blaga in oseb. Svet je prav tako pozval k polni uveljavitvi Resolucije št. 1860 Varnostnega sveta ZN in k spoštovanju mednarodnega humanitarnega prava. Tisti, ki zadržujejo ugrabljenega izraelskega vojaka Gilada Shalita, ga morajo nemudoma izpustiti.
Naši diplomati v regiji so razmere v Vzhodnem Jeruzalemu pozorno spremljali. Po njihovem mnenju Izrael slabi palestinsko skupnost v mestu. To nas skrbi. EU bo povečala pomoč Vzhodnem Jeruzalemu, da bi Palestincem olajšala življenjske razmere. Močno sporočilo v zvezi z Vzhodnim Jeruzalemom v sklepih Sveta jasno dokazuje našo zaskrbljenost nad razmerami. Ne smemo pozabiti, da so naselbine med Izraelom in Sirijo in med Izraelom in Libanonom predpogoj za dosego miru na Bližnjem vzhodu. EU pozdravlja nedavne izjave Izraela in Sirije, s katerimi potrjujeta pripravljenost na nadaljevanje mirovnega procesa. Ni treba posebej poudarjati, da bi to imelo zelo pozitivne posledice na celotno regijo.
kandidatka za podpredsednico Komisije. - Gospod predsednik, svet je prejšnji teden sprejel zelo vsebinske sklepe o mirovnem procesu na Bližnjem vzhodu. Na jasen in odločen način določajo načelno stališče o številnih ključnih vprašanjih. Ne bom se ustavljala na sklepih ali ponavljala tistega, kar smo že slišali od predsedstva. Upam, da smo s ponovno potrditvijo naših načel pripomogli k povrnitvi vsaj nekaj palestinskega zaupanja in pripravljenosti na sodelovanje v mirovnem procesu. Prav tako mi bodo skepi v veliko pomoč, saj me bodo v naslednjih mesecih jasno usmerjali.
Danes ste me povabili, da bi spregovorila o našem političnem delu, pa tudi o razmerah v Vzhodnem Jeruzalemu. Glede tega področja smo zelo zaskrbljeni. Vzhodni Jeruzalem je zasedeno ozemlje, skupaj s preostalim Zahodnim bregom. EU nasprotuje uničevanju palestinskih domov, izgonu palestinskih družin, gradnji izraelskih naselbin in poteku "ločitvene meje". EU obravnava ta vprašanja na politični ravni, preko diplomatskih kanalov in naših javnih izjav. Razmere prav tako obravnavamo prek praktične pomoči, ki je namenjena podpori palestinskemu prebivalstvu v Vzhodnem Jeruzalemu. V mestu na primer primanjkuje 1200 učilnic za palestinske otroke, torej pomagamo pri širitvi izobraževalnih prostorov. Poleg tega Palestinskim bolnicam pomagamo, da še naprej delujejo, prav tako pa veliko delamo z mladimi Palestinci v mestu, ki trpijo zaradi visoke stopnje brezposelnosti in psiholoških težav. Danes EU v Vzhodnem Jeruzalemu izvaja dejavnosti v vrednosti 4,6 milijonov EUR.
Sedaj je čas, da ukrepamo in v praksi izvedemo sklepe Sveta. Razmisliti moramo o tem, kako ponovno oživiti politični proces. Obe strani ste vse bolj razhajata glede pogojev zaključitve tega procesa. Kmalu bom odšla v regijo, moj glavni cilj pa bo srečanje z glavnimi akterji in da se na lastne oči prepričam, kako lahko EU prispeva k spremembam. Vsi se verjetno strinjamo z glavno in celotno prednostno nalogo nadaljevanja izraelsko-palestinskih pogajanj - tu ne gre za pogajanja, ki so namenjena sama sebi, ampak za pogajanja za doseganje mirovnega sporazuma in sprememb. Ne moremo dopustiti - in dvomim, da lahko to dopusti regija - še enega kroga brezplodnih pogajanj. Pogajanja, ki so se začela z Deklaracijo načel Sporazuma iz Osla, podpisano septembra 1993, potekajo občasno že več let. To je bilo pred 16 leti. Pogajanja morajo temeljiti na mednarodnem pravu, hkrati pa morajo biti upoštevani pretekli sporazumi. Na mizi morajo biti vsa vprašanja, vključno s statusom Jeruzalema, kot prihodnjega skupnega glavnega mesta.
ZDA še naprej ostajajo nepogrešljiv in ključen akter na Bližnjem vzhodu. Pogoji za učinkovito partnerstvo EU-ZDA na Bližnjem vzhodu so bili le malo kdaj tako dobri. Čas je, da s tesnim usklajevanjem naših stališč in strategije to spremenimo v stvarnost. EU bo še naprej odpirala in tesno sodelovala z ZDA preko četverice. Četverica potrebuje okrepitev - to zahteva trenuten zastoj v mirovnem procesu. Četverica lahko zagotovi skrbno, a vendar dinamično mediacijo, ki je potrebna.
v imenu skupine PPE. - Gospod predsednik, med obiskom mladih izraelskih in palestinskih voditeljev v Evropskem parlamentu je potekala temeljita razprava, v kateri je bil izpostavljen mirovni sporazum za njihovo prihodnost - varna in priznana rešitev z dvema državama na podlagi mej iz leta 1967, z Jeruzalemom, kot glavnim mestom obeh držav; demilitarizacija palestinske države; ponovitev arabske mirovne pobude iz leta 2007; jamstva NATA; in vprašanje beguncev, ki naj bo rešeno tako, da ne bo spremenilo demografskega značaja izraelske države.
Medtem, ko imajo mladi vizijo o skupni prihodnosti, se njihovi starejši člani še vedno prepirajo o tem, ali naj začnejo s pogajanji. O pobudi Egipta o notranji palestinski spravi - tako, da bo samo eden sogovornik - še vedno teče razprava, hkrati pa še vedno čakamo na ureditev varnosti v Gazi in izpustitev zapornikov, kot je Gilad Shalit. Medtem kot izvršena dejstva na terenu samem, v skladu s poročilom vodje misije EU v Vzhodnem Jeruzalemu kažejo na vse manjšo možnost ustanovitev Palestinske države.
v imenu skupine S&D. - (DE) Gospod predsednik, gospa Malmström, podpredsednica Komisije in visoka predstavnica Unije za zunanje zadeve in varnostno politiko, najprej se želim iskreno zahvaliti švedskemu predsedstvu za to pobudo. Šlo je za dobro pobudi in rad bi vam čestital zanjo. Prav tako bi se rad zahvalil baronici Ashton, da je pri njenem prvem nastopu sedela na strani Komisije, čeprav je predvsem nastopala v vlogi visoke predstavnice Unije za zunanje zadeve in varnostno politiko. Vse to je povezano s skupno zunanjo in varnostno politiko. Mogoče sploh ni pomembno, kje sedite. Pomembno je, da ste prisotni in da zastopate skupno zunanjo politiko.
Pred nekaj dnevi smo bili v ZDA in sodelovali na razpravah z našimi kolegi v kongresu. Zaradi enostranskega pristopa Kongresa in njegovega nezadostnega poznavanja razmer, v katerih živijo Palestinci, ima Predsednik Obama na voljo le malo možnosti. Močno sočustvujemo z razmerami v Izraelu. Prav tako nasprotujemo vsem oblikam terorizma in želimo, da se zajeti vojak končno vrne k svoji družini. Vendar pa smo prav tako zaskrbljeni glede in sočustvujemo z neugodnim položajem, v katerem so Palestinci glede vsega, kar je navedeno v tej izjavi, predvsem pa glede mej iz leta 1967, težkih razmer v Jeruzalemu in gradnje naselbin. Popolnoma nerazumljivo je, čeprav gre le za nadaljevanje politike iz zadnjih let, da se uporablja zelo sporen pristop k izgradnji naselbin. Najprej je bila ustavljena, potem pa vključena v nacionalni program prednostnih nalog. Po tem se je nadaljeval le naraven razvoj, prav tako pa so bile zgrajene ceste, ki potekajo ravno skozi palestinske naselbine. Način, s katerim se Palestincem vsak dan jemlje zemljo, je nesprejemljiv.
Prav tako je nesprejemljivo to, kar se je zgodilo delegaciji Parlamenta. Svoje stališče o tem bo podal tudi gospod de Rossa. Poslanci Parlamenta se morajo pridružiti Svetu in Komisiji ter jasno izraziti, da imajo poslanci Parlamenta pravico potovati v Gazo in se sami prepričati o tamkajšnjih razmerah. Kaj prikriva Izrael? Zakaj preprečuje poslancem Parlamenta, da bi odšli v Gazo? Tega ne smemo sprejeti in upam, da bom temu skupno nasprotovali. Predpogoji za razumno politiko o Bližnjem vzhodu sta med drugim tudi preglednost in odprtost. To moramo jasno podpreti.
Gospe in gospodje, vsakih nekaj mesecev razpravljamo o Bližnjem vzhodu in to včasih spominja na ples v mestu Echternach: en majhen korak naprej, potem znaki nazadovanja in spet več vzrokov za upanje. Žal obstaja tudi razlog za potrtost, vendar bo naše upanje živelo tudi v prihodnje. Ključnega pomena je - tudi za mojo skupino -, da bodo Izraelci in Palestinci lahko živeli v miru drug poleg drugega v dveh ločenih državah, ter tako izkoristili priložnosti za razvoj in drug drugemu jamčili varnost. Mislim, da se s tem vsi strinjamo. Prav tako se strinjamo glede korakov, ki bi nas najlažje pripeljali do tega in seveda smo pripravljeni k temu prispevati.
v imenu skupine Verts/ALE. - Gospod predsednik, rada bi pozdravila izjave Sveta in Komisije, vendar pa ju hkrati sprašujem, kdaj bomo končno naredili kaj več, kot leporečili - s čimer se zelo strinjam - kdaj bo prišlo do ukrepanja? Vedno znova slišimo besede, da moramo zagotoviti, da bo Izrael storil to ali storil ono, vendar pa potrebujemo resničen vzvod, da bi se to zgodilo, drugače nas bo Izrael preprosto ignoriral, kar sedaj tudi počne.
Prav tako se zahvaljujem avtorjem poročila vodij misije EU o Vzhodnem Jeruzalemu. Poročilo je jasno in vsebuje vizijo, ki vse prepogosto manjka v teh razpravah. Izpostavlja dejstvo, kako je izraelska politika nezakonite pridružitve Vzhodnega Jeruzalema namerno oblikovana tako, da slabi palestinsko skupnost v mestu in Palestincem onemogoča razvoj. Vendar pa so vodje misije pozvali Svet, da sprejme cel sklop priporočil na podlagi tega poročila in prepričana sem, da mora Svet nujno ukrepati v skladu s tem.
v imenu skupine ECR. - (NL) Gospod predsednik, v času adventa mnogi na Bližnjem vzhodu molijo za mir, vendar pa včasih izgubimo upanje in bojimo se, da nikoli ne bo miru. Vseeno pa je pomembno, da si še naprej vse strani prizadevajo za mir, pa čeprav mogoče ravno v tem leži glavna težava. Ali so vse stranke pripravljene in ali si lahko prizadevajo za mir? Izrael si je v preteklosti že prizadeval z izmenjavo zemlje za mir - govorim o njegovi umakniti iz delov območja Gaze - vendar žal to ni pripeljalo do miru. Raketni napadi so se še okrepili in v 2009 je Izrael vdrl na območje Gaze. Izrael je sedaj najavil začasno ustavitev gradnje na Zahodnem bregu. Prav tako so bile odpravljene številne cestne zapore. Šlo je za gesto, s katero so hoteli pomagati pri obnovitvi mirovnih pogovorov.
Ta ukrep vlade Netanyahuja je glede na izraelske standarde že precej daljnosežna, pa vendar na palestinski strani ni prišlo do premika. Ljudje še naprej govorijo, da kar stori Izrael, ni pomembno, kljub temu pa ne vidim nobene palestinske geste, ki bi omogočila pogovore. Ali je palestinska stran pripravljena in spodobna sodelovati v nadaljnjih pogovorih? Zdi se, da se je Hamas zapletel v boj s Fatahom, prav tako pa ga na kratkem povodcu drži Iran. Zdi se, da je Mahmoud Abbas le papirni tiger, ki nima več omembe vrednega vpliva. Skrajni čas je, da tudi palestinska stan jasno izrazi, da si želi miru.
Poleg zagovarjanja rešitve z dvema državama bi morala Evropska unija sprejeti posebne ukrepe proti Izraelu. Nenehno kršenje človekovih pravic je zadosten razlog, da Evropska unija uvede sankcije na podlagi člena 2 pogodbe, saj če se na eni strani odloči, da bo podprla mirovni proces, na drugi strani pa še poglablja gospodarske odnose z Izraelom brez omejitev, s tem le služi izraelski politiki, ki sili Palestince, da zapuščajo svojo zemljo in razširja izraelsko suverenost na celotno Palestino.
Gospod predsednik, ali je Evropa ob pamet? To retorično vprašanje so v začetku decembra zastavile Združene države Amerike. Razlog za to ostro kritiko kongresa je bilo soglasno imenovanje Vzhodnega Jeruzalema za glavno mesto predvidene Palestinske države v osnutku resolucije Sveta, ki je na voljo. Kot vodja Delegacije EP za odnose z Izraelom sem si predstavljal in želel bolj konstruktivnega začetka našega čezatlantskega dialoga. Prav tako moram hitro dodati, da sem po skrbnem pregledu osnutka in končne izjave Sveta prav tako osupel, kot naš sogovornik kongres. Jasno se distanciram, predvsem od predloga za razdelitev Jeruzalema. Menim, da je izjava Sveta glede Bližnjega vzhoda resna diplomatska in politična ovira za mirovni proces in zato sem zelo razočaran nad ministri za zunanje zadeve, da jih je od vseh predsedstev, ravno švedsko predsedstvo pripeljalo do napetih odnosov z judovsko državo.
V zvezi z omenjeno izjavo Sveta imam nekaj temeljnih pripomb. To vsekakor ne prispeva k spodbujanju palestinskih oblasti, naj obnovijo pogovore z Izraelom. Poleg tega je izjava v nasprotju z načelom četverice, zapisanim 9. novembra 2008, da "se tretje stranke ne vmešavajo v dvostranska pogajanja". Uradni odziv Združenih držav Amerike na izjavo Sveta z dne 8. decembra je še enkrat izpostavil to načelo. Ali nam torej ne preostane nič drugega, kot da nemočno gledamo na mirovni proces? Vsekakor ne! Po nedavnem obisku delegacije v Izraelu sem trdno prepričan, da je postopen, trden napredek pri zbliževanju Države Izraela in palestinske oblasti nujen in možen. K napredku pri mirovnem procesu bosta resnično pripomogla postopen prenos uprave na Zahodnem bregu, na primer na območju C in krepitev gospodarskega sodelovanja ob istočasni krepitvi in vzpostavljanju zanesljivih palestinskih institucij. Zato Svet in Komisijo pozivam, da prenehata dajati neproduktivne izjave glede mirovnega procesa in namesto tega vlagata v posebne projekte, ki vključujejo sodelovanje med Izraelci in Palestinci. Gre za preverjeno evropsko formulo, mar ne?
Gospod predsednik, kot članica parlamentarne delegacije za Izrael, sem z zanimanjem prisluhnila pripombam Sveta zunanjih ministrov na mirovni proces na Bližnjem vzhodu in izjavo Komisije. Vendar pa tudi mene, tako kot prejšnjega kolega, v zvezi s tem navdaja močan občutek zaskrbljenosti. Izrael je edina delujoča demokracija v regiji. Najljubša taktika njegovih nasprotnikov je bil terorizem nad državo. Verjamem, da je v izjavah Sveta in Komisije premalo pozornosti namenjeno varnostnim pomislekom Izraela. Nisem slišala, da bi visoka predstavnica v svoji izjavi v Parlamentu omenila te pomisleke.
(DE) Gospod predsednik, želim pozdraviti baronico Ashton na njenem novem položaju. Prav tako se želim zahvaliti švedskemu predsedstvu za resolucijo in za zavedanje, da dolgoročno ne bo mogoče uresničiti rešitve z dvema državama, če ne bomo mogli rešiti problema naselbin. Večkrat je bilo omenjeno poročilo vodij misije in tudi mi smo mnenja, da je zelo dobro. V zvezi s tem imam dve vprašanji. Kakšen je trenuten status tega poročila in kje bo objavljeno? Drugič, kaj bosta Komisija in Svet naredila, da bi izvedli priporočila, ki izhajajo iz poročila? Rada bi navedla tri priporočila iz poročila. Prvič:
Vendar pa naše besede v Parlamentu ne bodo imele nobenega učinka, če jih ne bodo sledila konkretna dejanja. Ukrepati moramo in zato moramo začasno opustiti pridružitveni sporazum EU-Izrael, vse dokler ne bo izraelska vlada spoštovala mednarodno pravo. Ukrepati moramo, da bi zagotovili konec kolonizacije, odpravili blokado Gaze in pripomogli k uničenju zidu sramote, vrnitvi beguncev in izpustitvi vseh političnih zapornikov.
Rad bi dodal, da moramo sedaj nadaljevati z dejanji, saj se razmere v Jeruzalemu iz dneva v dan slabšajo in jih ne smemo več dopuščati. Gre za probleme očitnih kršitev mednarodnega prava, gre za težave, zaradi katerih številni ljudje neizmerno trpijo, vključno s pregonom iz njihovih domov, uničenjem njihovih prebivališč in izgradnjo nezakonitih naselbin. Ne moremo še naprej molčati glede takšnih krivic, saj bi s tem posredovali sporočilo, da so pravo, diplomacija in tako cenjeno načelo mirnega reševanja sporov ničvredni. Verjetno ne bi dopustili, da bi se kaj takšnega zgodilo v naši državi. Zato moramo vzpostaviti pravo okolje, ki bo omogočilo vzpostavitev zaupanja med obema stranema ter dveh ločenih in za preživetje sposobnih držav, ki lahko sobivata v miru. Dovolite mi, da pohvalim pomembno vlogo, ki jo v zvezi s tem igra Jordanija. Še beseda baronici Ashton - v skladu z Lizbonsko pogodbo vam je bila podeljena nova vloga, pomembna vloga, ki nam daje priložnost. Ne zapravimo je!
Na obrazih otrok, ki so se oklepali rešetk na oknih svojih domov ob cesti v Hebron, puščavski cesti, ki je ne me prečkati noben Palestinec, so se odražali dnevi polni čustev in trpljenja. Videli smo trpljenje 85 letne ženske, ki je bila izgnana iz svojega doma in prisiljena spati v mrzlem šotoru, postavljenem na vrtu, kjer je nekoč stala njena hiša, in trpljenje na obrazih Palestincev, ki so si zgradili kmetijo z evropskimi sredstvi in so jo potem uničili izraelski vojaki.
Izrael ima pravico biti neodvisna država, vendar pa imajo Palestinci prav tako pravico do domovine, države in potnega lista. Odločitev Sveta Evrope predstavlja znaten napredek, vendar pa moramo nemudoma ukrepati. Izraelsko-palestinski konflikt je le vrh ledene gore v obsežnejšem konfliktu. Zadnji dan našega obiska so nam, delegaciji Evropskega parlamenta, izraelske oblasti preprečile obisk na območje Gaze. V zvezi s tem bi morala visoka predstavnica baronica Ashton protestirati v imenu demokratične Evrope.
(NL) Gospod predsednik, v poročilu z dne 23. novembra so vodje delegacije EU v Jeruzalemu in Ramali zelo jasno izpostavile, da si Izrael nezakonito prisvaja Vzhodni Jeruzalem in ga bo popolnoma izoliral od Zahodnega brega. Zato se sprašujem, zakaj Svet za zunanje zadeve na podlagi tega ne pride do pravih sklepov. Zakaj enostavno ignorira posebna priporočila, predvsem tako pomembno stvarno poročilo -, ki je povrh vsega še njegovo - pri tem pa se zaveda, da trenutnih dogodkov ni mogoče več popraviti, kar celo sproža resne dvome za možnost vzpostavitve neodvisne Palestinske države poleg Države Izrael? Mirovni proces na bližnjem vzhodu vsekakor ne potrebuje nejasnega govoričenja. Skrajni čas in pravi trenutek je, da Evropska unija prevzame aktivno, vidno vlogo v regiji, to pa bo mogoče le, če bomo pokazali tudi pogum in zavzeli jasno in nedvoumno stališče, predvsem glede Vzhodnega Jeruzalema.
Svet je skušal Palestince spraviti nazaj k pogajalski mizi, kljub njihovemu nasprotovanju nekaterim izraelskim ukrepom, pa tudi mi vztrajamo, da je treba čim prej odpraviti nepotrebne ovire pri mirovnem procesu. Uničevanje palestinskih domov v Vzhodnem Jeruzalemu, gradnja naselbin in ločitvenih pregrad na zasedenem ozemlju niso sprejemljivi. Prav tako je nesprejemljivo, da izpostavljamo Izrael in da ga ne skušamo aktivno zaščititi pred vsemi napadi in terorističnimi dejanji, uperjenimi proti državljanom Države Izrael.
(DE) Gospod predsednik, gospa Malmström, baronica Ashton, gospe in gospodje, sem članica Delegacije za odnose s Palestinskim zakonodajnim svetom, povedano drugače s palestinskim parlamentom. Prejšnji teden je Izrael naši delegaciji zavrnil vstop v Gazo. Razmere v Gazi so zelo zaskrbljujoče, predvsem sedaj v času zime. Le 10 % prebivalstva lahko pridobi zaloge, ki jih potrebuje s tihotapljenjem blaga skozi tuneli in ravno zaradi tega jih vsi tolerirajo.
V zvezi s poročilom gospoda Goldstonea želim v imenu predsedstva čestitati gospodu Bildtu za pohvalo za - navajam - "verodostojnosti in integritete" poročila gospoda Goldstonea. Menim, da bi bilo dobro, če bi gospa Malmström danes v Evropskem parlamentu ponovila, kar ji je povedal njen ambasador v Združenih narodih -, da EU poziva Izrael in Palestince k izvedbi ustreznih, verodostojnih in neodvisnih notranjih preiskav kršitev človekovih pravic v zvezi s konfliktom v Gazi.
V času švedskega predsedstva smo bili navajeni na boljše, veliko boljše. Gospa Malmström, oprostite mi, če sem odkrita. Takšno imenovanje, odrejanje Vzhodnega Jeruzalema za glavno mesto prihodnje Palestinske države, kot ga je izvedla ona - če se omejim samo na to - je po mojem mnenju redka diplomatska napaka - seveda uporabljam mile izraze. Napaka ni vsebinska - da se razumemo, kaj želim povedati - ampak je napaka način, na katerega ta deklaracija, ki vnaprej določa končni izid pogajanj, pomiluje, dejansko podcenjuje vpletene strani. Poleg tega so se številne države članice odmaknile od tega prvega osnutka besedila.
Torej da, seveda, tisočkrat da za odprt kapital in deljen kapital, to obliko izmenjave, ki je bila vse od začetka leta 2000 del Clintonovih parametrov za doseganje miru, načelo, ki ga je sprejel Ehud Barak v Tabi, pa tudi drugi. Prav tako se spomnimo, kako gorečno sta ga v Parlamentu zagovarjala Avraham Burg in Ahmed Qurei. Jeruzalem: sveto mesto treh religij, glavno mesto književnosti in odprtega kapitala. Vendar naša naloga ni, da narekujemo izmenjavo, časovni razpored ali metode, ampak - kot je že bilo povedano -, da spodbujamo dialog, da bi vpleteni strani, Palestinci in Izraelci, lahko dosegli rešitev.
Pravi pristop, ki izhaja tudi iz sklepov Sveta je, okrepiti dodaten napredek v dvostranskih odnosih z Izraelom. Ne glede na to kako vabljivo je, je lahko Sveta vpliven politični akter, tudi z gospodarsko pomočjo, če se upre skušnjavi -, ki je včasih posledica razočaranosti ene ali druge strani -, da bi uvedel sankcije ali da bi kaznoval eno ali drugo stran. Gre za preveč zapletene razmere in preprosto zmanjšuje pomen stalnega, doslednega pritiska EU na obe strani, da bi se vrnili za mizo in sklenili mirovni sporazum.
(SL) Jaz ravno tako nisem za jezik sankcij in groženj, ampak za konstruktivno politiko in dialog, bojim se pa, da je bila danes tukaj prevečkrat izrečena beseda, da je Izrael demokratična država. Izrael je država, ki se ne obnaša demokratično, ko gre za Palestince in ko gre za naš skupni cilj: ustanovitev dveh neodvisnih, samozavestnih in varnih držav, ki bosta živeli druga ob drugi. Zato, gospa baronica, mislim, da ste danes dobili veliko vzpodbud za neko konstruktivnejšo, za neko učinkovitejšo politiko Evropske unije, ki jo na žalost, ki jo na žalost Izrael še vedno vidi kot papirnatega tigra, ne pa kot neko resno entiteto, s katero je treba vzpostaviti dialog in ki je lahko tudi koristna za rešitev problema.
V veliko veselje mi je, ko vidim, da Parlament močno podpira sklepe. Vsi, seveda vsak z nekoliko drugačnim mnenjem, se zavedamo, kako pomembno je na vse možne načine poskušati podpreti mirovni proces na Bližnjem vzhodu in vsi smo zelo razočarani nad dejstvom, da tako zelo počasi napreduje. Regija tudi letos ne bo na takšen način, kot si želimo mi, deležna miru, ki ga bomo doživeli ob božiču v Parlamentu in v številnih krajih po svetu.
Na začetku švedskega predsedovanja smo upali, da bodo prizadevanja predsednika ZDA Obame obrodila sadove v izraelsko palestinskih pogajanjih. Za EU in ZDA je pomembno, da tesno sodelujeta. Do tega še ni prišlo, vendar - kot vedno pri tem vprašanju - moramo biti potrpežljivi in vztrajni. EU mora biti dosledna in odločno zagovarjati svoje sporočilo v zvezi z Vzhodnim Jeruzalemom, mejami, naselbinami in varnostjo. Zelo zadovoljna sem z visoko stopnjo soglasja v Parlamentu, tudi glede naših sklepov, ki so jasni in dosledni. Še dolgo bodo predstavljali osnovo za delo EU. Zato bo pomembno, da vse institucije tesno sodelujejo.
EU v regiji še naprej izvaja svojo evropsko varnostno in obrambno politično misijo, koordinacijski urad EU za podporo palestinski policiji pa je v zadnjem letu znatno prispeval k izboljšanju socialnih in gospodarskih pogojev za Palestince na Zahodnem bregu. EU prav tako podpira priprave na oblikovanje neodvisne Palestinske države. Treba bo opraviti še veliko dela in vsekakor podpiramo program, ki so ga pripravile palestinske oblasti: Palestina: Konec zasedbe, ustanovitev države.
Da bi bilo mogoče končati ta konflikt, je treba med stranema doseči soglasje s pogajanji. To mora vključevati vsa vprašanja. Ne moremo sprejeti rešitve, temelječe na enostranskih ukrepih, ki potem postanejo ugotovljeno dejstvo. Rešitev mora biti celovita. Vključevati mora libanonsko in sirijsko pot, prav tako pa mora biti del regionalne strategije, ki bo pripomogla h končanju arabsko-izraelskega konflikta. Tega še nismo dosegli, kljub temu pa je EU naredila velik korak naprej. Vse institucije se strinjajo, da je to potrebno in veselim se nadaljnjega sodelovanja pri tej zadevi.
kandidatka za podpredsednico Komisije. - Gospod predsednik, zdi se mi, da se bo vprašanje glede tega kje sedim, vedno znova pojavljalo. Tu sedim zaradi tega, ker je Svet tam čez. Lahko grem sedeti tudi tja, ali pa mi postavite sedež, ki je od obeh strani enako oddaljen in verjemite mi, da bom v težavah ne glede na to, kje sedim. Mi je pa v veselje, da sedim s Cecilio in veselim se najinega prihodnjega sodelovanja.
Glede razprave, ki je pravkar potekala, me najbolj preseneča to, da na splošno - gospod Atkins, vi ste izjema in pozorno sem vam prisluhnila - obstaja prepričanje, da si prizadevamo za rešitev z dvema državama. Vsi poslanci strastno izražajo svoje mnenje, še posebej, če lahko povem, gospod De Rossa in tisti poslanci, ki so se nedavno vrnili in ki so se na lastne oči prepričali o groznih razmerah, ki tam vladajo.
Sklepi Sveta so pomembni ravno zaradi tega, ker so zelo jasni. Resnično mi kažejo pot, po kateri moramo iti. Prav tako pa je očitno - pri tem se zahvaljujem predsedstvu za delo, ki ga je opravilo - razočaranje v Parlamentu, da se stvari ne premikajo, razočaranje, ki izhaja iz stališč, ki se včasih precej razlikujejo, kljub temu pa jim je skupna želja po rešitvi. Pomembne so malenkosti. Stališča, ki jih imate glede razlik, kot tud podobnosti, so zame zelo pomembne pri vodenju teh razprav in pogajanj v prihodnosti.
Nobenega dvoma ni, da moramo storiti dve stvari. Ena so precej politična vprašanja, ki ste jih upravičeno izpostavili. Kakšni bodo naši odnosi? Sem na začetku tega procesa in ta razprava je zame zelo pomembna, saj lahko prisluhnem predstavljenim stališčem. Pri tem sem spoznala, da mora četverica dokazati, da je vredna denarja, da je dejansko mogoče ponovno oživiti njeno dejavnost. Z osebjem v Jeruzalemu sem se že pogovarjala po video zvezi, govorila sem z gospodom Blairom o njegovem delu, o istih zadevah pa sem se prav tako že pogovarjala z državno sekretarko Clintonovo. Zelo pomembno je, če bo delovalo, da je beseda "ponovna oživitev" popolnoma prava.
V mislih se mi poraja beseda praktičnost. Številni kolegi so zastavili posebna vprašanja, pa naj gre za vprašanje, kaj Združeno kraljestvo počne v zvezi z označevanjem, ali za vprašanje pridružitvenega sporazuma in ali obstaja poročilo - poročilo vodij misije - in priporočila, ki jih še nisem obravnavala. Vsa ta vprašanja moramo pozorno preučiti, prav tako pa moramo pokazati praktično podporo, ki se izvaja na kraju samem.
To je najpomembnejša in najbolj praktična stvar, ki jo moram najprej izvesti. Delo, ki ga nameravam opraviti, bi opisala tako: na voljo nam je potencial da politično in gospodarsko ukrepamo. Ti dve stvari želim združiti, da bi bilo mogoče najti način, s katerim lahko to, kar počnemo, še okrepimo, podpremo delo, ki poteka, zagotovimo večjo učinkovitost četverice, združimo tisto, kar je na nek način predstavljajo vzporedno delo Sveta in Komisije in to spojimo v eno, s tem pa bomo lahko zagotovili, da bo vse, kar delamo na terenu prispevalo k spremembi.
Na zadnjem Svetu zunanjih ministrov je Svet Evropske unije najavil, da v bližnji prihodnosti želi ustanovitev Palestinske država znotraj meja iz leta 1967 in Vzhodnim Jeruzalemom, kot glavnim mestom. Evropa tako izpostavlja pogoje možne rešitve konflikta na Bližnjem vzhodu, ki je sprejemljiva za oba strani. Rešitev, ki jo je predlagal Svet, je poštena. Izrael in Palestina jo lahko uporabita kot podlago, na kateri lahko izmenjata zemljo za mir. Evropska unija mora odigrati pomembno vlogo. Podpre lahko notranjo palestinsko spravo, brez katere ne bo palestinskega sogovornika pri pogajanjih z Izraelom. Spodbudi lahko obnovo izraelsko palestinskega dialoga v okviru Unije za Sredozemlje.
v pisni obliki. - Pozdravljam nedavne sklepe Sveta v zvezi s to zadevo, predvsem v zvezi z vprašanjem Vzhodnega Jeruzalema. Svet je jasno izpostavil stališče glede številnih ključnih vprašanj, vključno z mejami iz leta 1967, izraelskimi naselbinami, dostopom do Gaze in podporo rešitvi dveh držav, v kateri bi Jeruzalem bil glavno mesto obeh. Ta vprašanja še naprej ostajajo ključnega pomena, Svetu pa jih je uspelo obravnavati v svojih sklepih. Svet je visoki predstavnici EU dal seznam konkretnih ciljev in jasno smer, v katero naj bi pogajanja tekla. Upam, da bo ta jasnost in enotnost držav članic pripeljala do učinkovitejšega sodelovanja EU pri pogajanjih in do večje sposobnosti za sodelovanje z drugimi ključnimi akterji v mirovnem procesu.
Gospod predsednik, EU se zavzema za demokracijo, pravno državo, človekove pravice in temeljne svoboščine. Vendar pa je v boju proti terorizmu EU manj načelna. Primer predstavlja na primer črna lista ZN. Ljudje ali podjetja, za katere obstaja sum, da so povezani z Osamo bin Ladnom, Al-Kaido ali Talibani, so lahko umeščeni na to listo, kar ima za posledico prepoved potovanja in zamrznitev njihovih finančnih sredstev. Ta ukrep je dober, ko govorimo o terorizmu, saj se je proti njemu treba boriti - o tem ni nobenega dvoma - vendar pa ne smemo dopustiti, da se nezakonitost, s katero delujejo teroristi priplazi tudi v način, kako se borimo s terorizmom.
Ko se ime osebe znajde na listi, ga je zelo težko odstraniti. Dovolj je že bilo primerov, ko so se morali ljudje, ki so se po krivici znašli na seznamu, več let boriti za sodni proces, ki jim pripada. Obsojeni so na revščino, ne morejo vnesi svoje številke PIN, da bi plačali račun in ne smejo zapustiti svoje države. Danes si ne prizadevam za več pravic osumljencem terorizma, ampak samo to, da bi se lahko zanesli na svoje pravice, tako kot vsi ostali. Zagovarjam pregledne postopke in pravne procese za vse.
Lista ima tudi daljnosežne negativne posledice. Ker se o umeščanju ljudi ali organizacij na listo lahko odločajo organi oblasti, je mogoče to izkoriščati tudi v politične namene. Nevladne organizacije, ki se borijo za človekove pravice in so trn v peti vladni strani, so lahko označene kot teroristične organizacije, s tem pa se jim onemogoči delovanje. Zaradi sodbe Sodišča Evropskih skupnosti je bila Komisija prisiljena ponovno pregledati trenutne postopke. Komisija je temu namenila dovolj pozornosti, vendar se je zataknilo na ravni Sveta.
Zaradi uveljavitve Lizbonske pogodbe so nastale nove okoliščine. Ali se bo upošteval člen 215 ali člen 75 Pogodbe o delovanju Evropske unije? Povedano drugače, ali Evropski parlament ne bo sodeloval pri pregledu predlogov ali pa bo vključen prek normalnega postopka, se pravi postopka soodločanja? Odbor za pravne zadeve, prav tako kot tudi pravna služba Parlamenta, je navedel, da člen 75 predstavlja ustrezno pravno podlago. Želim, da nam Svet in Komisija povesta, kako gledata na prihodnost teh predlogov omejevalnih ukrepov. Kakšna bo pri tem vloga Parlamenta? Čas je, da dobimo pregledne, demokratične postopke. Vprašanje se glasi ali lahko računamo na vaše sodelovanje.
Omejevalni ukrepi proti tretjim državam, posameznikom, fizičnim ali pravnim osebam ali drugim subjektom so za EU pomembno orodje v zunanji in varnostni politiki. Na splošno bi lahko rekli, da se uporabljajo za uvajanje sprememb v določeni politiki ali dejavnosti. Seveda se morajo uporabljati kot del celovite, celostne politike, ki lahko vključuje političen dialog, različne oblike pobud in pogojev, ki jih je treba izpolniti. Omejevalni ukrepi niso vedo dovolj za spremembo, vendar pa lahko predstavljajo način za povečanje pritiska na represivne režime, na ustavitev denarnih tokov ali drugih virov, ki podpirajo takšne režime ali teroristične mreže.
V nekaterih primerih omejevalne ukrepe uvede Svet pri izvajanju resolucij, ki jih je sprejel Varnostni svet ZN v skladu s poglavjem VII Listine ZN. V takšnih primerih morajo različni pravni instrumenti EU strogo upoštevati te resolucije. Nanašajo se na razmere in dejanja, vključno s terorizmom, ki ogrožajo mir in varnost. Predstavljajo lahko le del zunanjih ukrepov EU in se tako razlikujejo od ukrepov za vzpostavljanje našega območja svobode, varnosti in pravice, kar je seveda naš cilj znotraj Unije.
Svet tolmači Lizbonsko pogodbo na tak način, da v zvezi s temi in drugimi omejevalnimi ukrepi v okviru skupne zunanje in varnostne politike, vključno v zvezi s terorizmom, uporablja člen 215 Pogodbe o delovanju Evropske unije. EU se lahko odloči, da bo poleg ukrepov, za katere se odločijo ZN, uvedla še druge ukrepe, prav tako pa lahko ukrepe uvedemo tudi sami. Sankcije, za katere se EU odloči sama, so lahko namenjene podpori drugih ciljev zunanje in varnostne politike - spoštovanje človekovih pravic, demokracija, načela pravne države in dobrega vodenja - vse v skladu z obveznostmi EU, ki izhajajo iz mednarodnega prava.
Ukrepi se trenutno najpogosteje izvajajo neposredno nad tistimi, za katere je bilo ugotovljeno, da so odgovorni za politiko ali ukrepe, katerim nasprotujemo, ali proti njihovim interesom ali virom dohodka. To je učinkovitejše, kot širše sankcije v obliki splošnih trgovinskih embargov ali drugih samovoljnih ukrepov. Usmerjene sankcije so namenjene kar največjemu zmanjšanju negativnih posledic, ki jih lahko imajo ti ukrepi na prebivalstvo zadevne države. To je zelo pomembno dejstvo, ko Svet pripravlja odločitev o uvedbi novih sankcij.
Vse sankcije se redno preverjajo, da bi bilo mogoče ugotoviti njihovo učinkovitost. Glede na potek dogajanj se lahko spremenijo ali popolnoma odpravijo. V skladu z Lizbonsko pogodbo se bodo omejevalni ukrepi še naprej uporabljali kot orodje v sklopu skupne zunanje in varnostne politike in sicer v obliki sklepov Sveta v skladu s členom 29 pogodbe. Pomembna sprememba v novi pogodbi je, da so omejevalni ukrepi zoper fizičnih ali pravni oseb sedaj pravno pregledani. To pomeni, da lahko sodišče preuči ali je odločitev v zvezi s sankcijami zakonita. Prej to ni bilo možno.
Na podlagi izkušenj, ki smo jih pridobili z izrekanjem sankcij, smo opravili temeljite ocene, prav tako pa smo preučili, kako je mogoče sankcije izreči na konstruktivnejši način. Uvedene so bile številne konkretne izboljšave. Te vključujejo zahtevo, da so merila pri uporabi nekaterih sankcij navedena, kot tudi razlogi za vključitev posameznika, fizične ali pravne oseba ali drugih subjektov na listo sankcij. To je treba nenehno pregledovati in po potrebi spremeniti. Pri tem je Svet upošteval resolucijo Evropskega parlamenta iz prejšnjega leta o ocenjevanju sankcij EU, kot del ukrepov in politik EU na področju človekovih pravic.
Številne resolucije Varnostnega sveta ZN določajo postopke za ravnanje z listo sankcij na ravni ZN. Nedavno je bilo v Resoluciji Varnostnega sveta ZN 1822 navedeno, da mora biti na spletni strani Odbora ZN za sankcije proti Al-Kaidi in Talibanom objavljen povzetek razlogov za vsako osebo, vključeno na listo, prav tako pa mora biti do 30. junija 2010 zagotovljen pregled vseh imen na listi. Resolucija je zahtevala, da ustrezna država izvede ukrepe, s katerimi obvesti osebe glede vključitve na listo, navede razloge za to in informacije o izjemah in zahtevah o odstranitvi z liste.
Krepitev pristojnosti Parlamenta je bila ključen poudarek v številnih govorih politikov ob uveljavitvi Lizbonske pogodbe. Predsednik Komisije dr. Barroso je 25. novembra tukaj v Strasbourgu pri pripravah Evropskega sveta na primer dejal: "Lizbonska pogodba nam zdaj daje novo priložnost, da se premaknemo naprej. Vsi vemo, da bodo nekatere najpomembnejše spremembe v pogodbi vplivale prav na področje svobode, varnosti in pravice. [...] predvsem pa razširja demokratični okvir teh politik s polno vključenostjo vašega Parlamenta." Poudariti želim "polno vključenostjo vašega Parlamenta".
V svojem prvem uradnem govoru je tudi predsednik Sveta, gospod Van Rompuy povedal, da je pogodba izjemno orodje, s katerim se lahko soočimo z izzivi našega časa. Če to drži, ne bi imelo nobenega smisla izpostavljati krepitev naših pristojnosti in moči v javni razpravi, potem pa sprejeti omejevalno tolmačenje Lizbonske pogodbe, da bi s tem Parlamentu odvzeli pravice, ki jih je imel in za katere ne bi bilo smiselno, da bi jih izgubil.
Zastavljena vprašanja torej temeljijo na razumnem sklepanju, vendar pa to razumno sklepanje presega le ovrednotenje doktrine in doslednosti med izraženimi namerami in njihovim tolmačenjem. Obstaja tudi praktična posledica, ki izhaja iz starega reka, da tisti, ki zmore veliko, vsekakor lahko naredi tudi manj in je povezana z naslednjim: kakšen smisel ima organ, ki ima pristojnosti v kazenskih zadevah ter pri preprečevanju in v boju proti terorističnim napadom, s tem ko je vključen v postopek soodločanja, če je potem a priori izključen, kadar je govora o drugih ukrepih, ki bi, s tem ko vplivajo na pravice državljanov, v tem kontekstu lahko bili celo pomembni?
Zato - pravkar bom zaključil, gospod predsednik - je ključnega pomena, da je način, na katerega je v zakonodaji tolmačena Lizbonska pogodba, v resnici skladen z navedeno krepitvijo pristojnosti in pooblastil Parlamenta. Vsaj v nekaterih primerih, ko so ogrožene pravice državljanov in protiteroristične politike, kot je bilo zastavljeno v vprašanjih, bi morala biti zagotovljena dvojna pravna podlaga. V drugih primerih, kot sta na primer Zimbabve in Somalija, bi moralo biti predvideno opcijsko posvetovanje, kot je dejansko tudi navedeno v deklaraciji iz Stuttgarta o Evropski uniji, ki je prav tako bila omenjena v vprašanju. To so točke, ki sem jih želel izpostaviti, gospod predsednik.
Danes govorim o tem, ker sem bil pred mesecem dni v Westministrski palači. Tam, v našem demokratičnem parlamentu, zelo blizu zgornjega in spodnjega doma, sem srečal kar nekaj Sikhov in vsi so nosili kirpan. Z njimi je bil vodilni Sikhi, ki sem ga spoznal. Njegovi predniki so se z ramo ob rami borili z mojimi predniki za demokracijo v tistih konfliktih, ki so tako iznakazili to našo Evropo. Posledično imate vi in še 700 drugih možnost, da pridete z vseh strani Evrope in se srečate na tem mestu.
(DE) Gospod predsednik, člen 75 Pogodbe o delovanju Evropske unije ureja izvajanje restriktivnih ukrepov glede ukrepov za boj proti terorizmu in s tem morebitnih posegov v premoženjske pravice državljanov, kot je zamrznitev bančnih računov. Medtem ko se te določbe nanašajo na policijsko sodelovanje v kazenskih zadevah, se člen 215 nanaša na skupno zunanjo in varnostno politiko. Vendar ima na tem področju Svet izključno pristojnost. Posledično je po eni strani, v členu 75, Parlament sozakonodajalec in po drugi strani, v členu 215, je treba Parlament le obvestiti o dogodkih. Vendar oba člena govorita o morebitnih posegih v posameznikove pravice državljanov ali pravnih oseb, zaradi česar morata Svet in Komisija razložiti, kakšno je razmerje med tema dvema določbama in zlasti zakaj Parlament ni vključen v primeru člena 215.
Če pustimo pravni vidik, za katerega upam, da bo rešen z dobrim sodelovanjem med evropskimi institucijami, bi želel usmeriti vašo pozornost na pomemben problem, o katerem razpravljamo tukaj, to je boj proti terorizmu in delovanju, povezanim s terorizmom, na primer tistim, ki ga izvajata Osama bin Laden in mreža Al Kaida. Mislim, da ko gre za tako občutljive teme, si ne moremo privoščiti, da bi jih razvrstili v stroge kategorije, kot so notranja in zunanja vprašanja EU, saj se teroristična dejanja lahko načrtujejo zunaj EU, vendar lahko resno vplivajo na ljudi, ki živijo znotraj EU.
Poglejmo si en vidik za drugim, z začetkom pri predlogih, ki se nanašajo na Zimbabve in Somalijo. Zavedam se, da obravnavamo uporabo sankcij, ki so jih naložili Združeni narodi in kot take očitno spadajo pod zunanje delovanje Unije. Načeloma se člen 215 zdi najprimernejši. V skladu s tem členom pa bi zakoni, sprejeti v skladu z njim, morali vključevati potrebne določbe glede pravnih varoval, vendar ta zahteva ni izpolnjena v nobenem predlogu.
Glede tretjega predloga o osebah in skupinah, ki se povezujejo z Osamo bin Ladnom, mrežo Al Kaida ali Talibani, je zamisel, da to spada pod zunanje delovanje Unije, nesprejemljiva, kot je pravkar povedal gospod Luhan. Ker sta preprečevanje in boj proti terorizmu med glavnimi prednostnimi nalogami notranjega delovanja Evropske unije, je ta cilj izrecno vključen pod člen 75 Lizbonske pogodbe. To bi potemtakem morala biti najprimernejša pravna podlaga, v skladu z običajnim zakonodajnim postopkom.
Gospod predsednik, švedsko predsedstvo je porabilo veliko časa za pripravo Lizbonske pogodbe. Zelo smo ponosni na dejstvo, da je zdaj začela veljati. Vsebuje pomembne izboljšave, ki bodo dobre za Evropsko unijo in evropske državljane. Ena od najpomembnejših sprememb, ki jih prinaša Lizbonska pogodba, je prav uvedba pristojnosti za soodločanje Evropskega parlamenta na področju pravice, varnosti in svobode. To bo dalo Evropskemu parlamentu pristojnost soodločanja na več področjih. To je dobra stvar in povečala bo kakovost zakonodaje, ki jo pripravljamo skupaj. Prav tako bo povečala pravno gotovost in to je zelo pomembno, saj gre za občutljiva in težka področja.
Prav tako bi se vam želela zahvaliti za vašo podporo glede uvedbe sankcij zoper teroriste, posameznike ali režime, ki zatirajo ljudi in jim zanikajo njihove človekove pravice. Sankcije in spoštovanje človekovih pravic ter pravna gotovost se ne izključujejo - prav nasprotno. Sankcije so lahko zelo učinkovite in zakonite, če imajo hkrati pravno gotovost. Zagotavljam vam, da bo Evropski parlament sodeloval pri oblikovanju novih pravil, vključno tistih proti terorizmu, s pristojnostjo do soodločanja v skladu s členom 75, ko gre za sankcije znotraj Evropske unije.
Tretja in zadnja stvar, o kateri bi želela spregovoriti, je pravna gotovost. Veliko ur sem preko parlamenta razpravljala o Lizbonski pogodbi, tako da sem pogodbo izjemno dobro poznala. Razlaga člena 75 je seveda, kako se sklicuješ na člen 67 in pomen tega v kontekstu, zato je naš pravni nasvet, da poskušamo in se potrudimo razjasniti, kje to zdaj ustreza. Naš nasvet je jasen. Poslanci Parlamenta seveda to lahko izpodbijajo, vendar menim, da je zelo pomembno, da vedno, ko pridemo do tega, obstaja pravna gotovost.
Prav tako je to zasluga odločenosti Komisije, ki je priznala, da vse tri institucije potrebujejo kulturno spremembo. Morali smo videti, da odprtost in preglednost nista preprečila demokraciji, da bi zacvetela, ampak sta jo dejansko izboljšala. Omogočala je odgovornost. Državljanom je omogočila, da so videli, kaj se počne v njihovem imenu in nam verjetno pomagala, da smo dvignili zaveso in enkrat za vselej dokazali, da v sefih Komisije ali Sveta niso skrite grozovite skrivnosti - glede tega nisem tako prepričan za Parlament, toda upajmo, da jih tudi v sefih Parlamenta ni!
Zlasti bi se želel zahvaliti komisarki in, če smem, moji dragi nekdanji kolegici Ceciliji Malmström za to zavezo. Sedaj potrebujemo še eno zavezo. Kot sem dejal, smo veliko dosegli. Imamo register dokumentov. Imamo sodno prakso Evropskega sodišča, ki sedaj opredeljuje in ponovno opredeljuje, kaj je bilo prvotno dogovorjeno o dostopu k dokumentom. Sprejeli smo načelo, da bi morali vsi dokumenti ostati dostopni in da, kjer niso, bi dostop moral biti utemeljen precej jasno in izrecno s sklicevanjem na člen 4 - izjeme - ali člen 9 - dokumenti občutljive narave.
Toda ko smo se premikali naprej, je Parlament večkrat pozval k pregledu. Menim, da pregled, ki ga je Komisija predložila Parlamentu, o katerem smo nato glasovali v odboru in katerega prva obravnava je bila preložena marca letos, ni segla dovolj daleč, in vem, da imamo glede tega deljeno mnenje. Prav tako je obstajala zaskrbljenost - in ta zaskrbljenost je v Parlamentu še vedno prisotna - da je bil poskus vrnitve na dostop do dokumentov, tudi glede ponovne opredelitve dokumentov - zamisel, da bi lahko bili izvzeti celotni dosjeji - in poskus ponovne opredelitve pojma veta tretje strani.
Zanimivo je, da naši državljani, ki sedijo na galeriji, verjetno mislijo, da govorimo o nečem, kar se dogaja zunaj nas - členi, veta tretjih strani - toda dejansko govorimo o zakonu, ki jim omogoča, da se prepričajo o naši odgovornosti: člani parlamenta, odgovorni za to, kar delamo v njihovem imenu, Komisija za to, kar dela v njihovem imenu in enako Svet. Kako lahko oni in nevladne organizacije to počnejo, če način našega dela in kdo kaj počne v okviru vseh različnih enot ostaja dobro varovana skrivnost, ki je odprta le za tiste lobiste in odvetnike, ki vedo?
To je to, kar verjamem, da je v osrčju Lizbonske pogodbe. Pravi, da moramo še naprej krepiti demokracijo. Krepiti moramo dostop do dokumentov. Ravno zato Parlament s tem ustnim vprašanjem poziva k celotnemu obsegu priporočil, ki naj se sprejmejo. V bistvu gre za to, da se zagotovi, da se pravice, ki jih imamo, nadgradijo, da se ne zmanjšajo, in da se prizna, da v okviru Lizbonske pogodbe ni več treh institucij, ampak vse agencije in organi, ki jih ustanovijo, vključno z Evropsko centralno banko, v nekaterih primerih, Sodišče Evropskih skupnosti, Evropska investicijska banka, Europol in Eurojust. Vse te institucije so sedaj odgovorne v skladu z Uredbo (ES) št. 1049/2001.
Danes zjutraj mi je bilo v veselje srečati podpredsednico Komisije, Margot Wallström, in podpredsednico Parlamenta, Diano Wallis, v Medinstitucionalnem odboru za javni dostop do dokumentov. Srečanje je bilo izvedeno na pobudo švedskega predsedstva. Odbor se ni srečal že dve leti. Bilo je nekaj zelo pozitivnih in posebnih razprav od tem, kako bi lahko izboljšali priložnosti za državljane, da bi v praksi dostopali do dokumentov institucij. Srečanja bi morali imeti pogosteje in to je bil tudi eden izmed naših skupnih sklepov.
Veseli me, da Lizbonska pogodba poudarja pomen preglednosti, kritičnega nadzora javnosti in demokracije. To pozdravljamo. Kar zadeva pregled Uredbe (ES) št. 1049, ki jo imenujemo kar Uredba o preglednosti, se Predsedstvo najprej želi osredotočiti na novo zakonsko podlago za Uredbo. Ta je zajeta v členu 15(3) Lizbonske pogodbe. Najpomembnejša sprememba v novi zakonski osnovi je razširitev institucionalnega obsega. Preprosto povedano to pomeni, da medtem ko se je prejšnji člen navezoval le na dokumente Parlamenta, Sveta in Komisije, nov člen razširja pravico javnosti do dostopa do dokumentov tako, da vključuje vse institucije, telesa, urade in agencije Evropske unije. Glede dokumentov Sodišča Evropske unije, Evropske centralne banke in Evropske investicijske banke obstaja nekaj omejitev, toda vsekakor je področje dostopa veliko širše, kot je bilo prej.
Od maja 2008 je Delovna skupina za informiranje Sveta šla dvakrat skozi predlog. Drugi strokovni pregled je bil zaključen junija in julija tega leta in vključuje številne spremembe, ki jih je Parlament odobril na plenarnem zasedanju marca 2009. Maja se je Parlament odločil, da ne bo zaključil formalne obravnave predloga Komisije pred Evropskim parlamentom. Parlament bi rada spomnila, da je na začetku švedskega predsedovanja, dne 2. septembra 2009, moja kolegica, Beatrice Ask, švedska ministrica za pravosodje, razložila Odboru za državljanske svoboščine, pravosodje in notranje zadeve, da je pripravljena začeti razgovore med institucijami. Zlasti je vprašala, ali namerava novo izvoljeni Parlament nadaljevati delo na podlagi 92 sprememb, ki jih je sprejel Parlament marca 2009. Razlog za njeno vprašanje je bil ta, da moramo kot Predsedstvo poznati stališče Parlamenta, tudi če ni nujno v obliki zaključene prve obravnave.
Po mojem mnenju je člen 15(3) Pogodbe o delovanju Evropske unije popolnoma ustrezna zakonska podlaga za predlog v skladu z novo pogodbo. Drugi členi, ki se navezujejo na javni nadzor na splošno, boljšo komunikacijo med institucijami in državljani ter dobro upravljanje, so bistvenega pomena za delo institucij z namenom okrepiti demokracijo, učinkovitost in legitimnost. Prav tako se moramo dogovoriti, kako naj se ta vrsta cilja uresniči. Toda nisem prepričana, da je zanje prostor v okviru Uredbe o preglednosti. Zaradi jasnosti bi morala Uredba vsebovati pravila, ki se nanašajo le na javni dostop do dokumentov in ne tudi na druge stvari.
Prav tako menim, da imava veliko mero zaupanja, ker sva Švedinji, Cecilia Malmström in tudi jaz, in mislim, da ljudje pričakujejo, da se bova še naprej borili za odprtost in preglednost. Istočasno smo imeli nekaj sprorov, ker tudi igramo različne vloge in včasih moramo biti zelo realni glede tega, kaj lahko dosežemo, in boriti se moramo za svojo stvar v vsaki instituciji. To ni vedno lahko. Mislim, da se je celotna politična klima prav tako spremenila in spremenilo se je politično ravnovesje in to je vplivalo na naše razgovore glede teh vprašanj.
Toda rekla bi, da je naše izhodišče popolnoma enako in prav tako pravimo, da nam je ta uredba o dostopu do dokumentov vsem prišla zelo prav. V preteklosti je bilo to odlično orodje, za katerega želimo, da ga ne bi uporabljali samo lobisti in tisti, ki so plačano za to, da pregledujejo dokumente. Želimo, da bi ga lahko uporabljali širša javnost in novinarji in da bi imeli popoln dostop do dokumentov. To je moje izhodišče. Vem, da ima minister enako stališče, kot ste lahko slišali.
v imenu skupine PPE. - (DE) Gospod predsednik, s poročevalcem in poročevalci v senci iz drugih skupin smo se dogovorili, da bomo predložili vprašanje za ustni odgovor o statusu postopka in naslednjih korakih. Na podlagi odgovora Sveta in Komisije smo nameravali razpravljati o tem, kako nadaljevati. Pravkar smo načeloma prejeli ta odgovor. Ni mi povsem jasno, zakaj je poročevalec v nasprotju z dogovorom s skupinami nenadoma predložil resolucijo, v kateri je orisal svoje stališče. Kakšen odgovor želi od Komisije in Sveta? Gospod Cashman, zelo vas cenim, toda vse to se je zgodilo zelo tiho in na skrivaj, brez vsakršne preglednosti. Toliko o tem, kako si prizadevate za preglednost. Poskušali ste nas obiti. Poleg tega menim, da je legitimnost te resolucije glede na Poslovnik zelo vprašljiva. Vsekakor je vsebina resolucije ponovitev vašega obstoječega poročila iz zadnjega parlamentarnega obdobja in je zato popolnoma odvečna.
Vem, da ste se skušali pogajati s poročevalci v senci, da bi predstavili skupno resolucijo, vendar sem popolnoma proti tej resoluciji. Začetek veljavnosti Lizbonske pogodbe po mojem mnenju ni prinesel take spremembe zakonske podlage dokumenta, da bi se zato spremenila vloga Evropskega parlamenta. Poročilo je bilo in je dokument v postopku soodločanja. To prav tako pojasni zaskrbljenost moje skupine glede legitimnosti resolucije v skladu s predpisi Poslovnika.
O vsebini ne želim razpravljati. Združili ste veliko različnih stvari, vključno s citati iz Pogodbe o Evropski uniji, iz Lizbonske pogodbe in iz Listine o temeljnih pravicah, vse je vzeto iz konteksta, da bi upravičili vaš predlog resolucije. Vsekakor pravno ne vzdrži v obliki, v kateri je predstavljena. Niste vključili določbe o zaupnosti, ki je jasno potrebna vsaj do neke mere. Ta se na primer zahteva v smislu mednarodnih dogovorov s tretjimi stranmi kot conditio sine qua non. Pomislite samo na dogovor med ZDA glede SWIFT. Prav tako ni rešitve z mediacijo, na primer v obliki naknadne preglednosti. Tega niste zagotovili. Poleg tega so spregledane zakonsko zaščitene pravice, kot so varovanje podatkov in pravica do zasebnosti.
Jasno je, da z začetkom veljavnosti Lizbonske pogodbe lahko nadaljujemo z velikimi spremembami glede celotne zadeve v zvezi s preglednostjo. Kot podpredsednici Parlamenta, odgovorni za preglednost, se mi to ni vedno zdela lahka tema, vendar menim, da imamo zdaj priložnost za izboljšave in da se še bolj približamo svojim državljanom. V tem parlamentu preučujemo naše lastne dogovore za dostop do dokumentov in dostop do informacij. V veliko veselje mi je bilo, da sem se danes zjutraj srečala s Cecilio Malmström in Margot Wallström, tako da so se naše tri institucije končno lahko usedle skupaj in resnično poskrbele za napredek. Omenjeno je že bilo - in mislim, da je to za nas res velik dosežek - da smo si namesto priložnostnih srečanj tega medinstitucionalnega organa na dve ali tri leta zadale, da se po šestih mesecih ponovno srečamo in to na podlagi mnogo bolj rednega urnika. Smo resne in to je naš resen skupni znak, da želimo vzpostaviti resnično pregleden portal med vsemi nami, da želimo zagotoviti, da naši državljani lahko vidijo zakonodajni postopek, ko napreduje skozi različne faze, in da lahko resnično prispevajo in imajo pregled nad tem, kar delamo.
Gospod predsednik, po mnenju mnogih publicistov, ki se zanimajo za evropske zadeve, je nekaj, kar poznamo pod pojmom demokratični primanjkljaj, že več let mogoče opaziti v institucijah Evropske unije. Ta obtožba je včasih izrečena po krivici, včasih pa je res utemeljena. V zadnjem primeru se poudarja, da ko se zdi, da so pomembne odločitve sprejeli anonimni evropski uradniki nekje v oddaljenem Bruslju, demokratični mehanizem ne deluje pravilno. Zato je treba poudariti, da je odprtost izjemno pomemben element dejavnosti Evropske unije. Oblast mora odgovarjati družbi. Kot je zgodovina vedno pokazala, se v drugačnem primeru oblast pokvari.
Evropsko družbo sestavljajo različni narodi, ki živijo v določenih državah. Zato morajo institucije Evropske unije odgovarjati državljanom vsake države članice, način za zagotovitev nenehnega nadzora nad vsemi pooblastili, ki so zaupane Evropski uniji, pa je omogočanje polnega dostopa do dokumentov. V mislih imam predvsem delovne dokumente, analize in posvetovanja, ki jih opravita Evropska komisija ali Svet. Bistvenega pomena je, da se vpliv interesnih skupin glede razvoja uredb zabeleži in da je dostopen za vse. Pomembno je, da nima le Parlament polnega dostopa do teh dokumentov. Državljani vseh držav članic Evropske unije bi morali imeti pravico do demokratičnega nadzora, tako da jo bo uživala vsaka zainteresirana organizacija v družbi in vsak novinar. Samo preglednost lahko jamči, da bodo oblasti in osebje Evropske unije uporabili pooblastila, ki so jim bila dodeljena, v skupno dobro državljanov držav članic.
v imenu skupine GUE/NGL. - (PT) Gospe in gospodje, ta razprava se vrti okrog vprašanja zaupanja. Evropske institucije vedno prosijo državljane, naj jim zaupajo. Med postopkom Lizbonske pogodbe so prosile državljane, naj jim v vsakem primeru zaupajo. Finančna kriza se je začela in državljane so prosile, naj jim zaupajo. Vendar je zaupanje dvosmerna cesta in ne morete zmeraj prositi državljanov, naj vam zaupajo, če hkrati državljanom ne zaupate dovolj, da bi jim pokazali vse procese in notranje delovanje, ki poganja Komisijo. Tisti, ki so na oblasti, se ne morejo pritoževati, da državljani ne zaupajo politikom, če politiki sami ne zaupajo državljanom.
To je problem demokracije; pa ne le to, prav tako gre za problem tratenja. Družba sama je velik vir znanja, ki ga bomo zapravili, če državljanov ne vključimo v proces vodenja in upravljanja Evropske unije. Zato nimam nobenih pomislekov, ko rečem, da popolnoma podpiram prizadevanja poročevalca, ki dela demokraciji dobro uslugo, in da se bi mogli premakniti naprej, ne samo proti preglednosti, temveč predvsem k zagotovitvi, da preglednost ni le lepa beseda, ampak da ima določen pomen.
Za tem pa je pomembna namerilna točka, ki se je spomnim z Univerze v Harwardu, in sicer: odločitve, ki se sprejmejo brez preglednosti in brez pravega kritičnega nadzora javnosti, so praviloma slabe odločitve. Morate sprejeti, da je eden od razlogov, zakaj Komisija predloži toliko slabo premišljenih, slabo zasnovanih, neprimernih in slabo napisanih predlogov, ki jih moramo prenašati v Angliji in v drugih državah, pomanjkanje preglednosti. Zato bi glede tega pravnega okvira Komisijo pozval, naj ponovno premisli, če je ponoven premislek sploh kdaj možen v zgrešeni instituciji znotraj zgrešenega sistema upravljanja.
Danes se vsi strinjamo glede potrebe po dejanski prilagoditvi uredbe 2001, vendar se rešitev gospoda Cashmana ne zdi verjetna, saj preko vsake razumne meje razširja možnost pridobitve dokumentov, kar bi v nekaterih primerih lahko bilo celo v nasprotju s splošnim javnim interesom. Navedel bi nekaj primerov: pogajanja s tretjimi državami ali druge občutljive dejavnosti zahtevajo jasno opredelitev, protiutež med zakonito pravico do preglednosti, razkritja in poznavanja, ter zanikanjem dostopa do dokumentov v skladu s prevladujočim in priznanim javnim interesom.
Še vedno smo prepričani, da je treba spodbujati pravico dostopa do dokumentov za fizične in pravne osebe, saj se zavedamo, da moramo opredeliti razumno načelo za uskladitev nasprotujočih si potreb: razširitev vloge evropskega varuha človekovih pravic, določitev natančnih in primernih meril za dostop in uvedba prehodne ureditve, ki bo sčasoma vodila v pravila, usklajena s potrebami državljanov in skladna z ustreznim delovanjem institucij. Zanašamo se na vlogo sedanjega predsedstva, španskega predsedstva, in dejavnosti Komisije, da bo to doseženo.
(NL) Gospod predsednik, kateri dokument točno iščete? Kakšna je številka dokumenta? To je le par odzivov, ki jih lahko pričakujejo državljani, ko predložijo vprašanje Evropskim institucijam. Državljani želijo informacije in ne promocijskega gradiva ali nerazumljivih političnih dokumentov, zato je seveda potrebna drastična sprememba smeri. Osredotočenost mora biti na državljanih. To je osnova vprašanj gospoda Cashmana, kateremu se bi želel zahvaliti za odlično in - to je namenjeno gospe Sommer, ki je na žalost že zapustila sejno dvorano - izjemno pregledno sodelovanje v zadnjih nekaj mesecih.
Želel bi videti, da bi se del evropskega informacijskega proračuna porabil za zagotovitev, preko digitalnih informacijskih medijev in človeškega stika, da državljani prejmejo pristne, popolne informacije in odgovore na vprašanja, kot so "Ali mi lahko poveste, kakšen je točen napredek v zvezi z odločitvami, ki jih je sprejela Evropa glede evropskega prizadevanja med podnebno konferenco v Københavnu". To želijo državljani vedeti, zato pozivam Komisijo, Svet in zlasti poslance, da podprejo naše pobude za večjo preglednost. To je zame edino pravo sporočilo.
V primeru Avstrije je velik delež ljudi nezadovoljnih ali skeptičnih glede Evropske unije, ker imajo občutek, da ni preglednosti in dostopa do politike. Proces uvedbe in potem prebijanja skozi Lizbonsko pogodbo skupaj z izvolitvijo predsednika Evropskega sveta in visokega predstavnika sta dali državljanom občutek, da ne vidijo, kaj se dogaja, in da ni preglednosti in da sploh ne vedo, zakaj so bile te stvari storjene. Če naj bi bila Lizbonska pogodba uspeh za evropske državljane, menim, da je pomembno, da damo ljudem občutek, da lahko prepoznajo, kdo sprejema odločitve znotraj Unije in zakaj in kako se sprejemajo.
Gospa Sommer je še zmeraj v dvorani in zdelo se mi je potrebno, čeprav ne posluša, da se odzovem na njene besede. Navedla je številne obtožbe. Med drugim, da nisem bil pregleden. Ali lahko popravim zapis in rečem, da so bili vse politične skupine in vsi poročevalci povabljeni na vsa srečanja. Ko se jih niso mogli udeležiti, so bila njihova stališča na teh srečanjih ustrezno predstavljena. Vse pozneje sprejete odločitve so bile sporočene vsem poročevalcem v senci in vsem političnim skupinam.
Podan je bil predlog, da bi nekako morali umakniti ta predlog resolucije, za katerega gospa Sommer pravi, da je nedemokratičen in nepregleden - da njena skupina ni o tem nič vedela. To se mi zdi zanimivo, saj sem se to popoldne pogajal z njeno skupino, ELS, glede osnutka predloga za resolucijo glede vprašanja za ustni odgovor. Zato lahko menim le, da je napačno obveščena in se na tej radodarni osnovi veselim iskrenega pogajanja v dobri veri z ELS in z vsemi drugimi skupinami.
V pričakovanju tega lahko veliko storimo. Obe, gospa Wallström in gospa Wallis, sta omenili sestanek, ki smo ga imeli danes zjutraj in predstavlja oprijemljiv način za spodbujanje preglednosti in dostopa do dokumentov in za to, da naredimo institucije bolj prijazne do uporabnikov. Ena od stvari, o katerih smo razpravljali, je bila, kako lahko uporabimo naše računalniške sisteme na tak način, da lahko državljani, novinarji, nevladne organizacije in drugi sledijo napredku določenega dela zakonodaje od predloga Komisije pa dokler se o njem dokončno glasuje.
Na osnovi nove pogodbe prav tako menimo, da to lahko naredimo z razširitvijo obsega te uredbe. To je glavna razlika, kot na zadevo gledamo pri Komisiji. Zdaj bo pokrivala vse organe, agencije itd. Evropske unije. Tukaj smo danes, zato še vedno upamo, da bo Parlament čim prej poskrbel za prvo obravnavo. Potem lahko prav tako dobimo poglede Sveta, tako da lahko začnemo prave razprave in pogajanja in končno pridemo do odločitve.
Glede številnih zelo pomembnih vprašanj, ki ste jih prav tako izpostavili v svojem poročilu, gospod Cashman, menim, da obstajajo druga sredstva, ki jih lahko uporabimo, saj so malo izven obsega te uredbe. Vendar kljub temu gre za zelo pomembne pobude. Opraviti imajo z registri, o stvareh, o katerih smo razpravljali - danes, na primer - kjer lahko izboljšamo odprtost in preglednost preko drugih metod in ne le preko Uredbe. Tu bomo nadaljevali. Vem, da tega ne marate preveč, vendar sem dala pobudo za pripravo akcijskega načrta odprtosti in o njegovih delih razpravljamo danes, kjer si lahko s skupnimi močmi prizadevamo, da bomo nadaljevali z odprtostjo in preglednostjo in se zanju borili.
Gospod predsednik, problem dostopa do dokumentov organov in institucij EU, o katerem razpravljamo danes, je po mojem mnenju izjemno pomemben v zakonodajnem postopku Evropske unije. Preglednost je tukaj bistvena, saj ima zaradi nje vsak državljan pravico dostopa do dokumentov, ki ob razumevanju člena 15(3) Pogodbe o delovanju Evropske unije ne vključuje le delov prevladujočega pravnega reda, pač pa tudi osnutke pravnih aktov. To pomeni, da ima lahko vsaka fizična ali pravna oseba s prebivališčem ali statutarnim sedežem v EU, neposreden vpliv na novo zakonodajo, in to predstavlja posebno obliko javnega nadzora. Trenutno prevladujoča Uredba št. 1049/2001 zagotavlja ustrezen dostop do dokumentov EU, vendar smo z začetkom veljavnosti Lizbonske pogodbe 1. decembra 2009 naleteli na izjemen izziv, s katerim se je vloga in dejanska udeležba državljanov EU povečala. Neomejen dostop do dokumentov je zato pomemben dejavnik, ki bo določal prihodnjo obliko in delovanje EU.
Gospod predsednik, gospe in gospodje, gospodarska kriza je prizadela vso Evropo. Lahko bi rekli, da je prizadela ves svet, tu, v Evropski uniji pa je iz številnih razlogov verjetno še zlasti prizadela gospodarstva srednje in vzhodne Evrope, novih držav članic. Prvič, ker so očitno bolj krhka gospodarstva kot pa zrelejša, industrializirana in utrjena gospodarstva zahodne Evrope, pa tudi zato, ker so to gospodarstva, ki nimajo finančnega sistema, v katerem se je kriza začela, in so zato pri financiranju svoje rasti odvisna od visokega deleža neposrednih vlaganj od zunaj. Ko je kriza izbruhnila, in še zlasti, ko se je kriza leta 2008 še povečala, se je to vlaganje ustavilo in ta gospodarstva pustilo s potrebo po financiranju rasti, ona pa tega vira niso mogla nadomestiti z uporabo prihranjenih in mednarodnih sredstev.
Evropska investicijska banka z vrsto linij in dejavnosti posebno pozornost namenja svojim finančnim operacijam v državah srednje in vzhodne Evrope. V ta namen banka uporablja instrumente, kot so Jeremie, Jessica in Jaspers, ter druge ukrepe, ki jih je uvedla že pred krizo. Tudi Evropska banka za obnovo in razvoj (EBOR), ki ni tako strogo institucija Evropske unije, je ob spodbujanju evropskih držav in Evropske komisije, ki so delničarji te banke, pospešila svoje dejavnosti.
Kot že veste, je bila pomoč za bilance stanja instrument, ki se od leta 1993 ni uporabljal. Ta instrument se uporablja za zagotavljanje sredstev tistim državam, ki imajo zaradi plačilnih bilanc težave z zavarovanjem zunanjih finančnih sredstev, ali državam, ki imajo težave pri financiranju svojih proračunskih potreb. Njegova zgornja meja se je povečala z 12 milijard EUR na 50 milijard EUR, kar je bila pobuda Komisije, Svet pa se je z njo strinjal, in od teh 50 milijard EUR je bilo 15 milijard EUR uporabljenih za ukrepe finančne pomoči za tri države srednje in vzhodne Evrope, članice Evropske unije: Madžarsko, Latvijo in Romunijo.
Dunajska pobuda pomeni, da bi bili lahko ukrepi usklajeni, vključno z ohranjanjem položaja in tveganj, ki jih v teh državah prevzemajo zasebne banke. Finančni sistem je bilo mogoče ohranjati na najvišji ravni, ki pomaga financirati posledice krize, prav tako vlaganja, potrebna za izhod iz krize. To je najpomembnejše v napovedih o prekomernih tveganjih, ki so jih prevzele nekatere zahodnoevropske banke v teh državah. Resnica je, da nam zaenkrat ni bilo treba objokovati nobene "žrtve" med temi bankami, temveč so v okviru težkih pogojev, pod katerimi je sistem deloval, celo obdržale sprejemljivo raven kapitalizacije in finančnih dejavnosti.
Na koncu bi rad omenil pomen evra kot sidra za strategije za kljubovanje udarcem krize in izhod z nje. Evro je referenčna točka, ki usmerja ustrezne strategije za izhod iz krize. V tej regiji je država, ki se je evrskemu območju pridružila sredi krize, Slovaška, in včeraj so imele slovaške oblasti v Bratislavi konferenco, kjer so pozdravili način, kako jih je evro ubranil pred hujšimi posledicami krize in jim v boljših pogojih, kot bi jih sicer imeli, če bi ne sodili v evrsko območje, pomaga skozi krizo.
v imenu skupine PPE. - (LV) Gospod predsednik, gospod Almunia, da bi pomagali gospodarstvom v državah članicah srednje in vzhodne Evrope, obstajata dva možna pristopa: dati ribo ali dati ribiško palico. Seveda je najbolje dati ribiško palico. Težava je v tem, da je treba vedeti, kakšna ribiška palica naj bi to dejansko bila. Temelj in merilo za oživitev sta ustvarjanje novih delovnih mest. Da bi se to zgodilo, potrebujemo vlaganja. Pri vlaganju v to regijo je ena od glavnih ovir pomanjkanje jasnosti glede stabilnosti nacionalnega menjalnega tečaja in uvedbe evra. Trenutno je uvedba evra v novih državah članicah kot konjska dirka, kjer se vse države skušajo oddaljiti od tropa in doseči območje evra.
Lahko se zgodi, da si bodo nekatere države članice v teh kriznih razmerah škodovale; na primer s hitrim zmanjševanjem proračunskih izdatkov večajo brezposelnost čez raven, ki jo gospodarstva še lahko prenesejo. Prav tako se lahko zgodi, da država članica, ki se pridruži evrskemu območju, škoduje sosednji državi izven evrskega območja, ker sama privlači vlaganja ter povečuje raven brezposelnosti v sosednji državi. Evropska unija je oblikovana na podlagi načela solidarnosti. Ko je EU leta 2004 povečala število držav članic, je bila oblikovana in sprejeta enotna strategija za sprejem teh držav članic v Evropo. Mislim, da bi morala Evropska komisija še enkrat premisliti glede procesa uvajanja evra in pripraviti jasno strategijo za njegovo uvedbo, ki ne bo posredno povzročala, da bi države članice škodovale same sebi ali svojim sosedam. Pri tem ni potrebno spreminjati meril stabilnosti, treba pa bi bilo oblikovati skupni načrt in časovni razpored za vso regijo, tako da lahko v Evropi uvajamo skupno valuto in pri tem uporabljamo vzpostavljen postopek, ki je vsem jasen. To bi bila ribiška palica, ki bi gospodarstvom te regije z odprtjem vrat za vlaganja in ustvarjanjem novih delovnih mest pomagala oživiti gospodarstva.
To so države, ki so se Uniji pridružile šele pred nedavnim in so zunaj evrskega območja. Zato si jih je pomembno zapomniti in opredeliti najučinkovitejše ukrepe, tako da so lahko del Evrope kot celote in posledično živijo v Evropi pod enakimi pogoji kot drugi. V skladu s tem so potrebni posegi monetarne politike, najprej s strani Evropske centralne banke, saj če jim ne pomagamo dvigniti njihovega BDP-ja in vlagati v njihove proizvodne sisteme, ne bodo mogli odpraviti neskladij, ki jih trenutno zavirajo, in izpolniti maastrichtskih meril ter se pridružiti evrskemu območju. Kot ste omenili, je prav tako pomembno, da je prisotno drugo delovanje, kot je lažji dostop do virov, ki jih nudijo sredstva evropskih skladov in EIB.
Vendar menim, da ne smemo nikoli pozabiti, da se morajo ta dejanja izvajati v okviru hkratnega ukrepanja tudi za ostale šibke evropske države. Ne gre le za vprašanje držav, o katerih razpravljamo danes, kot se na žalost zavedamo, in zaradi vseh teh razlogov ne smemo odlašati z ustanovitvijo evropskega finančnega sistema, ki bo lahko podpiral vlaganja s celostno vizijo za Evropo. V mislih imam ustanovitev sklada, ki bi bil financiran z evroobveznicami, kar se mi zdi edina praktična rešitev, ki je na voljo državam članicam in Evropski uniji.
Mnogo težav, ki danes vplivajo na večino baltskih težav, na primer - omenili ste Poljsko, vendar bi jaz lahko seveda omenil Bolgarijo, Romunijo, Madžarsko - izhaja iz tega, da niso v evrskem območju. Zato morajo še naprej uporabljati svojo lokalno valuto, kar botruje sedanjim škodljivim, uničujočim posledicam. Lahko govorimo o gospodarski oživitvi, vendar v teh državah trenutno še ni prišlo do gospodarske oživitve. V nekaterih od teh držav je stopnja brezposelnosti nad 20 % in plače v javnem sektorju so se morale znižati za več kot 20 %. Številke, ki se nanašajo na njihovo gospodarsko rast, so resnično zelo negativne.
Pomembno je, da jim omogočimo čim prejšnjo vključitev v evrsko območje. Zdaj pa trpijo zaradi škodljivih učinkov tega položaja. Seveda zamisel ni, da bi spremenili pogoje Pakta za stabilnost in rast - tega ni nihče zahteval. Ne smejo se spremeniti, ker, kot ste prav povedali, je evrsko območje delovalo kot obramba zoper gospodarsko in finančno krizo. Kljub temu moramo tem državam pomagati na drugačen način, ne s spreminjanjem pogojev Pakta za stabilnost in rast, ampak z izravnavanjem negativnega učinka, ki ga trpijo, ker so zunaj sistema. Če tega ne bomo storili, bo preteklo še več let, preden se bodo pridružile evrskemu območju.
Dali smo več predlogov, sestavili smo načrt v šestih točkah in prosili Evropsko komisijo, da ga upošteva. Zato morajo Evropska centralna banka, Evropska komisija in Evropska investicijska banka sodelovati. Katere ukrepe je treba v zvezi s tem izvajati? Prvič, Centralna banka mora prav tako zagotoviti likvidnost lokalnim bankam. Omogočila je likvidnost bankam na zahodu Evrope; prav tako je na primer neposredno zagotovila vire švedskim bankam, toda nekatere lokalne banke niso dobile ničesar od Evropske centralne banke.
v imenu skupine Verts/ALE. - Gospod predsednik, prihajam iz Latvije, države, ki jo je finančna kriza hudo prizadela. Zaradi neodgovorne politike desničarske vlade je Latvija tvegala bankrot brez finančne pomoči od zunaj. Zdaj govorimo o različnih finančnih in gospodarskih rešitvah, ki bi položaj lahko spremenile na bolje. Seveda moramo ustrezno razpravljati o vseh rešitvah, vključno s pospešeno uvedbo evra. Medtem pa se bojim, da sta finančni in gospodarski vidik le ena stran zgodbe. Prav tako moramo razpravljati o socialnem vidiku.
Ali menim, da Latvija in druge države v regiji nujno potrebujejo pomoč EU? Da. Vendar sem trdno prepričana, da potrebujemo strogi nadzorni mehanizem in zelo stroge pogoje na področju socialne politike. Denar EU bi predvsem moral rešiti navadne ljudi, ne pa bank ali državne birokracije. Zato bi ob tej priložnosti prosila vse svoje kolege poslance, da podpišejo Pisno izjavo 0056/2009, ki so jo sprožili predstavniki treh političnih skupin, glede izpolnjevanja socialnih pogojev.
v imenu skupine ECR. - (LV) Gospod predsednik, komisar, gospod Verhofstadt, zahvaljujem se vam za predložitev vprašanja. Vendar lahko zastavitev tega vprašanja med razpravo ta večer zmede državljane Evropske unije v zahodni Evropi. "Poglejte, tudi mi trpimo zaradi finančne krize, ker sta srednja in vzhodna Evropa preko svojega nespretnega vladanja ustvarili te težave samim sebi ter prav tako nam". Takšen pogled še poslabša že tako resno načeto zaupanje v kohezijsko politiko Evropske unije. Primer baltskih držav pa kaže, da smo vsi v enakem položaju. Gonja skandinavskega bančnega sektorja za tržnim deležem in visokimi dobički je izrinila nacionalne valute baltskih držav iz trga posojil, zlasti iz domačega hipotekarnega posojilnega trga. S fiksnim nacionalnim menjalnim tečajem je bila civilna odgovornost posojilojemalcev do posojilodajalcev zelo visoka: vse tečajno tveganje v vrednosti prevelikih jamstev so nosili posojilojemalci.
Konec leta 2008 je bila v tesnih pogovorih med latvijsko vlado, Mednarodnim denarnim skladom, Evropsko komisijo in švedsko vlado sprejeta odločitev za nakup druge največje komercialne banke z denarjem latvijskih davkoplačevalcev, da bi nacionalni menjalni tečaj ostal trden. Tako smo mi Latvijci, ki smo v dolgih letih izgubili svoj dohodek, konkurenčnost in morda tudi kakovost družbe, rešili bančni sektor Skandinavcev in drugih vlagateljev, vsaj v baltskih državah, saj bi učinek domine v primeru propada bank močno presegel meje Latvije in bi dosegel tudi, recimo, skandinavske pokojninske sklade ter delničarje bank. Da, Evropska komisija nam je pomagala in mednarodni denarni sklad je financiral to odločitev, vendar levji delež posojila služi za stabilizacijo bančnega sektorja.
S tem, ko nismo dovoljevali neplačil, in z ohranitvijo trdnega menjalnega tečaja smo naše gospodarstvo devalvirali za 20 % BDP, v resnici pa smo pomagali sosedom Estoncem, katerih prednost je bila, da so imeli že vrsto let odgovorno uravnotežen proračun, da bodo uvedli evro že leta 2011. Še bolj čudno se zdi, da je za evropsko monetarno unijo primer Estonije nujno potreben. Če temu lahko tako rečem, to kaže, da maastrichtska merila za uvedbo evra delujejo tudi v kriznih časih. Ne gre za to, da nismo veseli za Estonce, toda naša požrtvovalnost, ker smo kupili banko, je bil določen solidarnostni ukrep, da nismo svoje nesreče prelagali tudi na naše sosede in agresivne vlagatelje. Želeli smo samo videti določeno solidarnost s strani evropskih oblikovalcev finančnih politik, vključno s temo ovir za nove države evrskega območja.
Politiki v Latviji so morali sprejeti izjemno težke odločitve, s katerimi se večini kolegov poslancev iz starih evropskih držav ne bi bilo treba ukvarjati niti v najhujših nočnih morah. Vendar ni v naši moči, da bi našim državljanom odvzeli breme menjalniškega tveganja zasebnega dolga in ne želimo se obnašati kot huligani z enostransko uvedbo evra ali omogočanjem, da se evro uporablja skupaj z našo nacionalno valuto. Vendar cilj naše demografsko starajoče se družbe ne more biti, da bi veliko let zamenjevali vsak drugi zasluženi lat v evre, da bi odplačali banke, in zvečer molili, da bi bil lat trden nasproti evru.
v imenu skupine GUE/NGL. - (LV) Hvala, gospod predsednik, menim, da je glede vprašanja posodobitve socialne politike in pomoči državam v srednji in vzhodni Evropi veliko povedanega, zelo malo pa je dejansko storjenega. Nova socialna politika še ni bila popolnoma uvrščena v makroekonomijo Evropske unije. Proračun je majhen in ne dohaja širitve Evropske unije. Da bi razširila svoje vplivno območje, Evropska unija pogosto pomaga državam zunaj EU bolj kot novim državam EU. Zato ni naključje, da je na primer v Latviji večina prebivalcev danes v slabšem položaju kot pred vstopom v Evropsko unijo. Več kot 90 % upokojencev se preživlja s prihodkom, ki je pod eksistenčnim minimumom.
Brezposelnost je v Latviji dosegla 20-odstotno stopnjo, bruto domači proizvod je padel za 19 %, državni dolg presega letni proračun in pokojnine so padle za 10 %. Ljudje protestirajo, zapuščajo Latvijo, napovedujejo neomejene gladovne stavke ali ponujajo prodajo notranjih organov, da bi dobili denar za vzdrževanje svojih družin. Število samomorov se povečuje. Neoliberalna socialna varnostna politika Evropske unije se mora spremeniti. Kapitalizem je povzročil krizo, vendar morajo delavci in upokojenci plačevati za izhod iz nje. Vlaganja velikih kapitalističnih večnacionalnih družb in bank v reševanje težav, ki jih je povzročila kriza, so minimalna. Evropska unija dovoljuje višjim slojem in bankam, da jih rešujejo davčni prihodki države, to je denar ljudstva.
Države vzhodne Evrope želijo enako dodelitev subvencij za kmetijstvo, saj so trenutno subvencije bolj osredotočene na starejše države članice, kar istočasno izkrivlja svobodni trg dela. Treba je končati neenakopravni pristop pri izračunu in plačilu neposrednih plačil in ločiti ta plačila od proizvodnje določenih izdelkov. Evropska komisija in Parlament morata demokratično sprejeti uredbe, da bi zaščitila ne le interese velikih proizvajalcev in bankirjev, ampak tudi pomoči potrebnih v bogati, demokratični Evropski uniji.
Gospodarska in finančna kriza je imela mnogo hujši učinek na države v preoblikovanju v srednji in vzhodni Evropi kot na stabilne demokracije zahodne Evrope. Zato je prav, da poiščemo poti za nasprotovanje temu neugodnemu gospodarskemu razvoju. Ne smemo pa pozabiti, da se čudeži dogajajo le v pravljicah. Zato je prva in temeljna zahteva glede sprememb na bolje odgovorna finančna in gospodarska politika vlade in sodobno desno usmerjeno delovno zakonodajno telo v vseh prizadetih državah. Šele takrat bo preko usmerjenih industrijskih ukrepov mogoče odigrati vlogo v postopni pomoči gospodarskemu razvoju.
(HU) Predvsem je treba najti rešitev, da bi se v prihodnje izognili takšnim krizam. Zmeda, ki jo je povzročil globalni finančni sistem, pretresa svet, kar ima neposreden vpliv na realno gospodarstvo, ker podjetja nimajo dostopa do kreditov, ki so življenjska sila gospodarstva. Nauk iz tega je očiten: jasno je, da se moramo rešiti vere v samoregulacijo in nadvlado trga ter sprejeti in uzakoniti regulativno vlogo države.
Govorimo o gospodarski oživitvi, očitno pa je končni cilj, ki ga želimo doseči preko tega, zaščita delovnih mest. To pomeni, da se prednost da majhnim in srednje velikim podjetjem tudi v Evropi, saj dejansko proizvedejo večino delovnih mest. Pogoji za dostop do kreditov so temeljno vprašanje. Seveda banke delujejo razumno, kot smo slišali od gospoda Almunie. To velja tudi za Madžarsko, kjer so na primer vse komercialne banke podružnice bank, ki so v tujem lastništvu. Zaradi svoje previdnosti so poskušale odreči kredite na način, ki je prav tako paraliziral domače gospodarstvo.
Neposredne subvencije, ki jih EU prav tako dovoljuje, so očitno potrebne, toda ne sme se jih dati tistim vladam, kot je sedanja madžarska vlada, ki v prvi vrsti raje podpirajo prihod večnacionalnih podjetij kot pa mala in srednje velika podjetja. Danes smo glede spremembe osnutka finančnega zakona Evropske komisije iz leta 2009 razpravljali o Evropskem kmetijskem skladu za razvoj podeželja. V svojem osnutku je Komisija sprejela pomemben in drastičen ukrep zadržanja teh sredstev, čeprav so posebej namenjena za ohranitev podeželskega prebivalstva.
Zakaj o tej regiji razpravljamo ločeno? Razlog za to je, ker je postala mnogo ranljivejša kot zahodni del Evrope. Vrniti se moramo nazaj v devetdeseta leta, ko je postalo jasno, da je bilo naše upanje - da bo naše gospodarstvo na Madžarskem prav tako postalo neodvisno v tej demokraciji - zaman. Ta regija je trpela zaradi vedno večjega bremena poplačila obrokov za podedovane dolgove, ter izrabe svojih poceni naravnih in človeških virov, medtem ko je vse to ustvarjalo velik finančni prihodek v zahodnih državah. Zato moram zdaj ob ustrezni obrazložitvi povedati, da bi ta regija morala prejeti več podpore, saj gre za pridobitev delne odškodnine.
(HU) Gospe in gospodje, kriza je pokazala, da so države srednje in vzhodne Evrope zunaj evrskega območja mnogo ranljivejše kot tiste, kjer se uporablja enotna valuta. Kot posledica njihove odvisnosti od močnega izvoza in tujega kapitala ter visoke stopnje deviznih obveznosti, je stopnja okrevanja prav tako počasnejša kot v državah, ki uživajo varnost evrskega bmočja. Če solidarnost med državami članicami v praksi ne bo delovala in ne bo šla dlje od izrekov in sloganov, potem se bo notranja kohezija Evropske unije zmanjšala in s tem ovirala celotno uspešnost EU.
Vendar ne potrebujemo novih instrumentov EU, da bi dosegli to solidarnost, zlasti ne miloščine. Obstoječe priložnosti in vire je treba razumno uporabiti. Glede tega lahko Evropska centralna banka pomaga pri stalnem vzdrževanju likvidnosti bank v regiji. Evropska investicijska banka lahko prav tako pomaga pri zagotavljanju ciljnih kreditov malim in srednje velikim podjetjem v regiji, medtem ko lahko institucije EU pomagajo s prilagajanjem pravil za uporabo denarja iz kohezijskih in strukturnih skladov, da bi ustrezali izrednemu položaju. Zlasti bi želela usmeriti pozornost na dejstvo, da veliko ljudi države v srednji in vzhodni Evropi obravnava kot enoto, čeprav so te države zelo različne, prav tako imajo različne strategije za izhod iz krize.
Na primer, po skoraj osmih letih nesposobne socialistične uprave je Madžarska porabila vse svoje zaloge. Trenutno je prisiljena varčevati, kar je v velikem nasprotju s praktičnimi ukrepi, sprejetimi v drugih državah članicah za obvladovanje krize, na osnovi gospodarske oživitve. Medtem ko zahodnoevropske vlade že razmišljajo, da bi ustavile svoje izhodne strategije, se nekatere države v srednji in vzhodni Evropi, ki jih je kriza najbolj prizadela, tudi v letu 2010 še vedno spopadajo z veliko recesijo. Zato je pri pripravi izhodnih strategij bistvenega pomena, da se na nek način razlikuje med državami.
Voditelji EU ne bi smeli oblikovati standardnih pravil, ki bi samo še bolj poslabšala položaj nekaterih držav in njihovega prebivalstva. Pri oblikovanju predpisov novega finančnega sistema je treba pozornost usmeriti na zagotovitev, da strožje kapitalske zahteve ne bodo ustvarile nelojalne konkurence med bankami. Banke v srednji in vzhodni Evropi, ki so se izkazale za zdrave, niso prejele nobenega vložka kapitala od nikogar. To pomeni, da bi bilo njim težje poslovati, če bi obstajale strožje kapitalske zahteve, kot rešenim banke v zahodni Evropi. To bi vodilo v upad njihove želje po kreditih, ki niti prej ni bila velika, zaradi česar bodo mala in srednje velika podjetja na koncu postala žrtve tega položaja. Temu scenariju se moramo izogniti za vsako ceno.
(ET) Gospod predsednik, najprej bi želel iskreno čestitati gospodu Almunii za zelo učinkovito delo do te točke. Vse države članice Evropske unije se srečujejo z mnogo skupnimi problemi in hkrati ima vsaka država svojo gospodarsko politiko in svoje specifične težave in pri tem moramo biti gotovo vsi samokritični. Argument, da je samo nove države članice Evropske unije kriza posebej resno prizadela, ne drži. Poglejte države, kjer so banke potrebovale ekonomsko podporo - večinoma gre za stare države članice in ne za nove. Podobno so davčne težave večje v evrskem območju kot zunaj njega.
Komisar je omenil Estonijo. Prihajam iz Estonije in ni bila lahka naloga izpolniti želje po vstopu v evrsko območje, vendar je ena stvar, ki si jo morda delimo z drugimi državami v soseščini, samoodgovornost. Besede "samoodgovornost" v tej dvorani in v tej razpravi še nisem slišal; omenja se samo "solidarnost". Kako lahko pričakujemo solidarnost, če so veliki svetovni tekmeci, kot sta Kitajska in Indija, veliko pred nami? Mislim, da bi morali biti v Evropski uniji mnogo bolj pragmatični in pomisliti, za kaj so naše vlade odgovorne.
V skladu z analizami, ki jih je izvedla Poljska nacionalna banka, je bila dinamika recesije v devetih državah srednje in vzhodne Evrope očitno močnejša kot v državah zahodne Evrope. Še huje, razlike med posameznimi državami naše regije so večje kot tiste v "stari" EU. To je delno rezultat večje stabilnosti gospodarstev stare petnajsterice in tudi, povejmo to neposredno, večje možnosti za uporabo ali izkrivljanje ustreznih finančnih instrumentov, ki jih je teoretično Evropska unija prepovedala.
Komisar je govoril o koristni vlogi evra, toda gotovo je šlo za šalo. Poljska nima evra in kriza nas je manj prizadela kot Slovaško, ki je evro sprejela in kjer so posledice krize resnejše kot na Poljskem. Pozivam k solidarnosti, o kateri je govoril predstavnik Evropske ljudske stranke (Krščanskih demokratov), vendar imam vtis, da je v tej zadevi on hinavec. V zvezi s tem hinavščina ni izkaz kreposti.
Gospod predsednik, pričakoval sem, da nam bosta komisar Almunia in tudi gospod Verhofstadt razložila in analizirala razloge za katastrofo, ki je prizadela večino držav v srednji in vzhodni Evropi v gospodarski areni. Pred dvajsetimi leti smo imeli herojsko gibanje delovnih ljudi, ki so podrli stalinistični monolit. Na žalost pa, namesto da bi zamenjali ta monolit s prehodom na resnično demokratični socializem, je sledila ponovna vzpostavitev kapitalizma. Vendar je to predpisovala celotna evropska politična kapitalistična srenja: EU, veliki poslovni mediji so vsi obljubljali, da bo kapitalizem pomenil novo svetlo obdobje za ljudi v srednji in vzhodni Evropi.
Trg bo postal Bog; konkurenčnost bo kralj. Tako imamo obvezo neoliberalnega programa, ki ga evropski komisar tako ljubi: masovna privatizacija javne lastnine - dejansko pa rop javne lastnine - in dajanje gospodarstva teh držav v milost morskim psom na mednarodnih finančnih trgih. Ustanovili smo celo posebno banko za nadzor nad tem postopkom in izkazala se je za popolno katastrofo. V Baltskih državah vrednost pada: v Latviji za 18 % v tretjem četrtletju, brezposelnost je pri 20 %.
Politike srenje EU pomenijo nočno moro za navadne ljudi teh držav - grožnja barbarskih pogojev za navadne ljudi. Zato bi priporočil ljudem v srednji in vzhodni Evropi, da zavrnejo usodni recept srenje Evropske unije, nacionalizirajo svoje banke, jih podvržejo demokratičnemu nadzoru, tako da bodo naredili naložbo za ljudi in za delovna mesta, nacionalizirajo ali ponovno nacionalizirajo večje sektorje gospodarstva, toda tokrat pod nadzorom delovnih ljudi, tako da lahko načrtujejo njihovo gospodarstvo za ljudi in niso prepuščeni na milost morskih psov, podjetniški Evropi in finančni Evropi, ki je povzročila to strašno katastrofo za ljudstva v tej regiji. Lahko se smejite, komisar, toda pričakujem vaš odgovor.
Ne smemo pozabiti na lastno odgovornost držav članic, kot je povedal moj kolega, vendar se države članice srečujejo s splošnimi težavami, ki se mi vsekakor zdijo objektivne težave. Ena takšna težava je uzakonjen postopek za dvajsetletni pristopni proces, ki je povzročil resne gospodarske težave tem državam in je pričakoval pravo socialno solidarnost njihovih državljanov. Druga je pomanjkanje obrambnega mehanizma teh držav, ki ga ponuja evrsko območje, kar je pomenilo, da so bile ob začetku krize v mnogo ranljivejšem položaju. Nazadnje gre za delež malih in srednje velikih podjetij in ljudi, ki jih ta zaposlujejo v teh državah, v primerjavi s številkami Evropske unije.
Kljub temu trdno verjamem, da moramo za dosego gospodarske oživitve v državah Evropske unije in v srednji in vzhodni Evropi združiti moči in doseči trojni cilj, ki vključuje zaposlovanje, finančno uravnoteženost in gospodarsko rast. Menim, da je sveženj za mala in srednje velika podjetja vseboval nekatere izmed teh elementov. Vsekakor moramo nekako preseči finančne težave podjetniškega sektorja malih in srednje velikih podjetij. Vsekakor bi potrebovali mehanizme za pomoč Evropske centralne banke za dosego tega. Manjše kot je podjetje, težji je dostop EU do njega.
(ET) Gospod predsednik, predvsem bi želela usmeriti vašo pozornost na tri baltske države, katerih položaj je morda najresnejši v tej regiji. Tukaj je nekaj primerov. Gospodarska proizvodnja Estonije je padla za več kot 15 %, medtem ko je povprečje Evropske unije -4,1 %. V nobeni drugi evropski državi razen treh baltskih državah ni bil upad gospodarske proizvodnje večji od 10 %. V vseh treh baltskih državah je brezposelnost do zdaj narasla na več kot 15 %.
Močno upam, da bodo predlogi zavezništva liberalcev in demokratov za Evropo za oživitev gospodarstva in izboljšanje finančnega položaja prejele zelo konkretno pozornost in odgovor Komisije. Lani je morala Estonija trikrat zmanjšati proračun in skrčiti izdatke javnega sektorja, nadaljnja zmanjšanja pa bodo poslabšala že tako resen socialni položaj. Močno upam, da se bo Estonija pridružila evrskemu območju 1. januarja 2011, da bi ustvarila območje gospodarske rasti in za rešitev finančnih težav.
(RO) V skladu z Lizbonsko pogodbo je gospodarstvo Evropske unije socialno tržno gospodarstvo. Naša prva skrb mora biti ustvarjanje novih delovnih mest, znižanje brezposelnosti in izhod iz gospodarske krize. Države članice v jugovzhodni Evropi se spopadajo z velikimi primanjkljaji. Spodbujati morajo ustvarjanje novih delovnih mest ter hkrati ohranjati dolgoročno, trajnostno davčno politiko. Izobraževanje, zdravje, kmetijstvo in razvoj prometne in energetske infrastrukture ostajajo glavne prioritete za te države članice. Za te države članice je pomembno, da je njihova stopnja kmetijskih subvencij enaka kot v starih državah članicah. Pomoč, ki jo ponuja EU v obdobju petih let za plačilne bilance, se lahko dodeli, če se države članice koristnice zavežejo k reformiranju svojega sistema davkov in dajatev ali če sprejmejo ukrepe za povečanje svoje upravne zmogljivosti, da bi povečale in dosegle maksimalno porabo evropskih sredstev. Te države članice prav tako potrebujejo podporo pri posodabljanju svojih močno onesnažujočih industrijskih sektorjev, da bi znižale emisije, toda ohranile delovna mesta in zagotovile gospodarski razvoj. Kot zadnje bi želela dodati, da verjamem, da podpora tem državam članicam zahteva kohezijsko politiko za obdobje 2014-2020 za nadaljnjo pomoč evropskim regijam, ki so gospodarsko slabše razvite.
(PT) Gospod predsednik, na začetku bi rad čestital tistim, ki so spodbudili to razpravo, ker je res zelo pomembno, da razpravljamo o položaju gospodarsko šibkejših držav in držav zunaj evrskega območja. To je še posebej res v času, ko razpravljamo o strategijah za izhod iz krize, ko se bomo morali zavedati različnih položajev, v katerih so se znašle različne države. Položaj je težak v mnogih gospodarstvih vzhodne in srednje Evrope, vendar se je položaj zdaj začel slabšati v mnogih gospodarstvih na zahodu, ki so znotraj evrskega območja. Moja država, Portugalska, je tak primer. Strategija mora upoštevati različne položaje, ki se od ene do druge države razlikujejo.
Na razpolago je več različnih poti. Izjemno pomembno je, da imamo primerno monetarno in proračunsko politiko, če je mogoče takšno, ki jo vedno bolj določajo politična merila, v katerih je upoštevana potreba po likvidnosti za podjetja in mala ter srednje velika podjetja, ki ne ustvarjajo ali ohranjajo ovir, ki jih države zunaj evrskega območja zelo težko prebrodijo, in ki izvajajo pritisk na nacionalne vlade, naj izvedejo potrebne srednje in dolgoročne reforme. Če zaključim, od besed moramo preiti k dejanjem. Kohezija mora biti učinkovita.
Posledično je Mednarodni denarni sklad preložil izplačilo tretjega dela posojila, ki znaša 1,5 milijard EUR. Vendar se je švicarska vlada odločila, da nam odobri nepovratno posojilo v znesku okrog 120 milijonov EUR. Moja država je zabeležila 8-odstotno negativno gospodarsko rast in stopnjo brezposelnosti, ki je za dve točki pod povprečjem Evropske unije. V prihodnosti EU zahteva strategijo, osredotočeno na to, da bodo vlade odstopile od podpiranja svojih nacionalnih gospodarstev. Vendar to v Romuniji ne bo mogoče do leta 2010, saj nam to prepoveduje sporazum, podpisan z MDS.
(RO) Strinjam se s pregovorom, da če prihajaš z ribolovnega potovanja in srečaš nekoga na poti, ga moraš naučiti ribariti, ne pa mu dati ribe. Vendar moramo vedeti, da jih moramo naučiti ribariti. Glede te točke imam v mislih države, ki so se nedavno pridružile EU in se morajo še vedno učiti. Vendar se ne morejo učiti brez tuje pomoči. Prav tako jim moramo za to zagotoviti sredstva. Osebno verjamem, da zdravo gospodarstvo pretežno sestavljajo srednje velika podjetja. Posledično morajo biti ekonomske, socialne in teritorialne kohezijske politike osredotočene zlasti na dodeljevanje evropskih kohezijskih sredstev tej vrsti gospodarstva. Želel bi dodati, da je bila ekonomska, socialna in teritorialna kohezijska politika nedavno zanemarjena v smislu opredeljevanja prednostnih nalog Evropske unije.
Če se vrnem k resnejšim zadevam, gospodarsko krčenje v državah srednje Evrope je doseglo skrajno razsežnost. Razlike med temi državami in bogatimi državami Zahodne Evrope se večajo. Nadalje, zmogljivosti ustvarjanja gospodarskih in finančnih spodbud teh držav ostajajo na tako nizki ravni, da je skoraj zanemarljiva. Pozornost Evropske komisije bi rad pritegnil k dejstvu, da so zaradi družbenih stroškov, znatnega povečanja brezposelnosti in močnega zmanjševanja proračuna zmanjšane tudi zmogljivosti teh držav za zagotavljanje sofinanciranja projektov iz evropskih sredstev. Vsi ti dejavniki lahko države srednje Evrope obsodijo...
(HU) Gospod predsednik, gripa zruši tiste, ki imajo slaboten organizem. Zato države srednje in vzhodne Evrope ne potrebujejo le "cepiva", ampak tudi nekaj, kar bo utrdilo njihov organizem. Veste, kaj mislim. Spremembo režima je treba podpreti, ne le gospodarstva, čeprav je treba seveda tega tudi podpreti. Razlog je, da so v velikem številu držav srednje in vzhodne Evrope gospodarstvo, mediji in politika danes še vedno v rokah tistih, ki so preteklih 40 let sistematično uničevali to regijo.
Dovolite mi, da začnem z besedno zvezo, ki jo je uporabil gospod Verhofdstadt. Dejal je, da dejstvo, da obstajajo države v srednji in vzhodni Evropi, ki niso del evrskega območja, pomeni, da obstaja "rideau de fer" (železna zavesa). S tem se ne strinjam, ker so nekatere države srednje in vzhodne Evrope, ki še niso v evrskem območju, v izredno težavnih gospodarskih razmerah, a tu so tudi druge, katerih gospodarske razmere niso nič težje kot razmere zrelih in naprednejših gospodarstev. Slednje so del Evropske unije mnogo dlje, mnogo dlje prejemajo sredstva iz Evropske investicijske banke in strukturnih skladov in so v evrskem območju, pa imajo enako resne in včasih še resnejše težave kot mnoga gospodarstva v srednji in vzhodni Evropi.
Z vsem spoštovanjem, težava ni v tem, kako so razlagana merila za vstop v evrsko območje, in o tem smo že mnogokrat razpravljali v tem Parlamentu. To ni težava. V tem Parlamentu je bilo izrečenih nekaj kritik glede tistih, ki so se takrat odločili, da nekaterim sedanjim članicam evrskega območja dovolijo, da se pridružijo, ko ni bilo popolnoma jasno, ali so bili pogoji izpolnjeni. To, kar doživljamo sedaj, je, da gospodarstva, ki niso dobro pripravljena za obvladovanje krize, kot je ta, najbolj trpijo, znotraj in tudi zunaj evrskega območja. To je težava, s katero bi se morali ukvarjati.
Ali moramo več sodelovati? Seveda moramo. Ali moramo okrepiti Evropske instrumente? Seveda moramo. Komisija poziva Svet in Parlament, naj to storita. Parlament prav tako poziva Komisijo, naj to stori, jaz pa Parlament pozivam, naj pozove Svet, da to stori, ker Svet ni sprejel predloga Komisije, da se ukrepi Evropskega socialnega slada v letih 2009 in 2010 100-odstotno financirajo iz evropskih sredstev v tistih državah, ki imajo koristi od Evropskega socialnega sklada. Hvaležen bi vam bil, če bi to povedali Svetu.
Vendar pa pomisliti, da se je z uporabo evropskih instrumentov mogoče izogniti zahtevnim prilagoditvam, da bi lahko reševali posledice recesije, kakršna je ta, kaže na pomanjkanje ozaveščenosti glede intenzivnosti recesije, ki jo trpimo, v in zunaj evrskega območja, v srednji in vzhodni Evropi in tudi v zahodni Evropi. Ta je bila tako intenzivna, da si lahko predstavljamo, kako je na primer Irska izvedla tako izredno zahtevne prilagoditve, ne zaradi tega, ker bi tako rekel Mednarodni denarni sklad, ali zato, ker ji je to vsilil kdor koli iz Bruslja, ampak zato, ker irske oblasti menijo, da je to najboljši način za čim prejšnjo prilagoditev njihovega gospodarstva in za premik naprej z enakim zagonom, kot so ga imeli pred krizo.
Družbene posledice teh prilagoditev zadevajo nas in zadevajo mene osebno, ravno toliko ali še celo bolj, kot zadevajo Parlament. Lahko vam povem, glede na to, da je to splošno znano, da je Komisija z uporabo aranžmaja pomoči za plačilne bilance zmanjšala mnogo prilagoditev, ki so jih predlagale vlade držav, ki imajo koristi od teh virov. Še naprej bomo to počeli. Prav tako smo se trudili, kolikor je bilo mogoče, ohraniti zneske v nacionalnih proračunih, da bi lahko skupaj financirali evropske sklade, ker bi imela drugače znižanja investicijskih odhodkov, ki bi jih bilo treba uporabljati za skupno financiranje evropskih skladov, zelo negativne posledice v teh državah.
Najprej v smislu našega doživetja te krize, države srednje in vzhodne Evrope potrebujejo mnogo bolj uravnotežen model rasti. Ne morejo biti odvisne samo in izključno od financ tujih naložb. Mnogi med vami ste govorili o malih in srednje velikih podjetjih in strinjam se z vami. Ta ne morejo biti odvisna samo in izključno ali skoraj izključno od tujih bank, ker, ko gre za nadzor ukrepov finančnega sistema, je zelo težko imeti nadzorne organe in finančno politiko, ki služi interesom vsake države, če dejansko vse banke niso iz te države in sprejemajo strateške odločitve, ki temeljijo na interesih njihove države izvora. Glede na povedano, je treba povedati, da se tuje banke v tistih državah vedejo izredno dobro, kot sem že povedal.
Nazadnje pa se posledice te krize v družbenem smislu bolj čutijo v državah, ki nimajo zadostnega sistema socialne zaščite ali socialne države. Tako je deloma zato, ker nimajo zadostne stopnje rasti, dohodkov ali bogastva, a deloma je tako zato, to je treba povedati, ker je v nekaterih izmed teh držav v letih pred krizo veljala davčna politika "manj je več" in ko je za financiranje javnih ukrepov potreben denar, tega ni, ker ni nikakršnih prihodkov. To je tudi nekaj, o čemer velja razmisliti za prihodnost.
V času, ko svetovna gospodarska kriza še naprej negativno vpliva na Evropo, države srednje in vzhodne Evrope čutijo njene posledice intenzivneje zaradi obstoječih razlik v gospodarskem razvoju med starimi državami članicami in tistimi, ki so se pridružile v zadnjih krogih širitve. Gospodarska kriza te razlike povečuje, kar pomeni še dodaten pritisk na vlade v teh državah, ki se morajo soočati s strogimi makroekonomskimi pogoji, družbenimi posledicami krize, prav tako pa morajo reševati tudi težave, ki nastajajo zaradi ranljivosti finančnega sistema in trajnosti javne zdravstvene oskrbe in sistemov socialnega zavarovanja. Ob upoštevanju teh pritiskov na področju gospodarske in družbene politike, upam, da bo Komisija sprejela enoten načrt, osredotočen na specifične probleme te regije. To mora biti načrt, ki podpira prizadevanja teh držav, da ohranijo gospodarsko in družbeno ravnovesje. Države srednje in vzhodne Evrope so vzele posojila, ki so jih zagotovili MDS, Svetovna banka in Evropska unija, v poskusu, da bi premagale svoje domače težave. Vendar pa se finančna sredstva ne uporabljajo v meri, potrebni za podporo ukrepov, ki so jih sprejele te vlade. Zaradi tega pozivam, naj se poskrbi, da bodo ta sredstva na voljo hitreje, in naj se sprejme načrt, s katerim bodo podprta gospodarstva na tem območju.
Romunija in Bolgarija čutita poln vpliv svetovne gospodarske recesije, ki je zadela zadnji državi, ki sta se pridružili Evropski uniji, ob razlikah z razvitimi gospodarstvi drugih držav članic. V zadnjih raziskavah Evrobarometra je izpostavljeno, da prebivalstvo obeh držav navaja, da jih zelo skrbi gospodarska pot razvoja njihove države, pa tudi način, kako kriza vpliva na vsakega državljana osebno. Poleg zaključkov raziskave Evrobarometra pa se bo vpliv krize sredi zime še poslabšal. Nacionalne vlade so dolžne sprejeti najboljše ukrepe za zagotavljanje, da bodo zimo preživele brez kakršnih koli drastičnih družbenih posledic. Mednarodni denarni sklad in Evropska komisija sta bila vključena v pomoč Romuniji in Bolgariji, finančno in tudi z zagotavljanjem strokovne pomoči s določitvijo določenih makroekonomskih kazalnikov. Večja vključenost Evropske komisije pri stabilizaciji romunskega in bolgarskega gospodarstva bo imela pozitiven vpliv po vsej Evropski uniji, ki si trenutno ne more privoščiti kakršnih koli večjih neravnovesij. Na vse države članice Evropske unije vplivajo različni vidiki krize. Vendar pa je očitno, da nove države članice preživljajo težje čase kot dobro uglašena gospodarstva starih držav članic. Solidarnost je ena temeljnih vrednot Evropske unije in gospodarska recesija je pravi čas, da se jo pokaže.
v pisni obliki. - (HU) Na začetku leta smo z zadovoljstvom ugotovili, da je bilo kot del svežnja za gospodarsko spodbudo, ki je bil takrat uveden, 3 milijarde EUR razporejenih za izboljšave na področju energije. Evropska komisija je po pravici priznala, da je bila podpora potrebna za ustvarjanje alternativnih dobavnih poti in tudi za medsebojno povezavo energetskih omrežij. Vendar pa je naše zadovoljstvo pomešano z določeno mero razočaranja. Če pogledamo posebne zneske podpore, lahko ugotovimo, da sveženj za podporo zanemarja srednjo in vzhodno Evropo, ravno tisto območje, ki je najbolj ranljivo v smislu oskrbe z energijo. Francosko-belgijska plinska povezava prejema več podpore kot povezave srednje in vzhodne Evrope. Medtem ko bo francosko-belgijska povezava sedma v vrsti, ki se bo pridružila obstoječim šestim, je takšna infrastruktura pogosto odsotna v novih državah članicah. Poleg te zadeve smo bili nezadovoljni tudi zato, ker so bile iz svežnja za podporo popolnoma izpuščene izboljšave energetske učinkovitosti. Vendar je to natanko tisto področje, kjer bi bilo najlažje doseči glavni cilj svežnja, in sicer ustvarjanje delovnih mest. Zaradi omenjenih slabosti menimo, da sta ti dve stvari najpomembnejši. Najprej, prihodnji načrti za podporo morajo biti osredotočeni na tiste regije, kjer imajo energetske naložbe najvišjo dodano vrednost. Drugič, energetska učinkovitost, ki se pogosto omenja v krogih EU, ne sme biti pozabljena, ko bodo v prihodnosti sprejemale proračunske odločitve, zlasti, če vemo, da lahko učinkovitejša raba energije že proizvede popolnoma presenetljive kratkoročne izide.
, v pisni obliki. - Čestitam Komisiji za njena prizadevanja za evropsko gospodarstvo. Vednost, da EU zagotavlja ukrepe za tiste, ki jih najbolj potrebujejo, ponovno potrjuje in jamči, da bomo iz te gospodarske krize prišli vsi močnejši kot prej. Rad bi poudaril pomembnost izgube vseh obstoječih ovir za gospodarstvo, trgovino in prost pretok na trgu delovne sile. Končanje integracije evropskega enotnega trga mora biti glavni kratkoročni cilj. Le to nam bo pomagalo, da se bomo lahko učinkovito spoprijeli z morebitno krizo v prihodnosti. Ena najmočnejših pobud, ki jih ima EU, je to, da je del evrskega območja. Evro je pomembna spodbuda za naložbe/vlaganja in gospodarsko rast, ki zmanjšuje ranljivost. Resnično upam, da bo naša država, Estonija, uspela izpolniti merila, ki so potrebna za pridružitev k evrskemu območju. Estonija ima enega najnižjih tujih dolgov v Evropi in je uspela dati na stran dovolj rezerve ob gospodarski rasti, da bi se lahko sedaj spoprijela s krizo s svojimi lastnimi sredstvi. Dalje, prepričan sem, da nam bodo sedanja sredstva iz evropskih sredstev in obeti za priključitev evrskemu območju omogočili, da naslednje leto učinkovito zmanjšamo brezposelnost.
Gospe in gospodje, več kot leto dni po največjem udarcu za ameriško družbo po 9/11, po objavi stečaja banke Lehman Brothers, smo zaradi nadaljnjih izkušenj pametnejši. Kar se je zgodilo v zadnjih 12 mesecih, je jasen dokaz o zmotnih domnevah neoliberalnih politik, in tako kot pri 9/11, nas je to prepričalo, da smo začeli na svet gledati drugače. Gospodarska kriza je v bistvu prizadela vse dele sveta, a najpomembneje zame, prizadela je več milijonov Evropejcev. Poročilo, ki ga je objavila Svetovna banka pred nekaj dnevi, ne pušča nobenega dvoma, da države članice EU v vzhodni Evropi potrebujejo pomoč in ne le na področju njihovih notranjih zadev. Če lahko ta kriza povzroči revščino 11 milijonov prebivalcev vzhodne Evrope in srednje Azije, nadaljnjih 23 milijonov pa jim lahko sledi do konca leta 2010, ne moremo biti nikakor zadovoljni. Finančna podpora je ključnega pomena, a to velja tudi za intelektualno podporo, za ustvarjanje ustreznih socialnih programov za države, ki najbolj čutijo učinke krize. Med prejšnjo krizo so se družine lahko rešile tako, da so se preselile ali pa opravljale več del. Danes ima kriza globalne razsežnosti, kar onemogoča takšne rešitve. Če ne želimo več gledati učinkov dogodkov izpred enega leta, moramo uporabiti bistveno več evropskih sredstev, poskrbeti, da bo naš cilj spodbujanje zaposlovanja in krepitev mednarodnega sodelovanja. Vsi ti ukrepi bi morali biti osredotočeni na eno stvar - socialno politiko.
Države srednje in vzhodne Evrope so izredno intenzivno čutile učinke gospodarske krize. Padajoči gospodarski kazalci pa so bili v mnogih državah tudi stvarnost lanskega leta. Vendar pa je treba poudariti, da so različne države različno uspešno obvladovale krizo. Očitno vodilna država v regiji z ugodnimi rezultati je Poljska. Kakor je v razpravi priznal gospod Almunia, je Poljska edina država, ki se je izognila recesiji in ohranila pozitivno dinamično rast skozi krizo. Kljub dejstvu, da se gospodarske razmere v regiji počasi stabilizirajo, pa velja premisliti o vrsti ukrepov, ki bi jih bilo treba sprejeti za povrnitev gospodarske rasti in v izogib podobnim nemirnim časom v prihodnosti. Kratkoročno bi morale vlade zadevnih držav sprejeti odločnejše strategije za rešitev iz krize. Uravnotežiti morajo proračunske odhodke, se aktivno boriti proti brezposelnosti in socialni izključenosti in ustvariti pogoje za razvoj podjetij na eni strani in pogoje za povečanje povpraševanja na drugi. Enako pomembna kot so ukrepi na nacionalni ravni pa je zunanja pomoč. Evropske in mednarodne finančne ustanove bi morale ustvariti posebno posojilno linijo za mala in srednje velika podjetja in za podporo infrastrukturnih projektov. Ti ukrepi bi vsekakor prinesli rast pri zaposlovanju in izboljšanje socialnih razmer. Dolgoročno se zdi najboljša rešitev vstop v evrsko območje in ustvarjanje pogojev za uravnoteženo in stabilno rast.
V preteklem letu se je boj proti krizi izvajal prvenstveno na ravni držav članic, z uporabo instrumentov držav članic. Države članice EU so v glavnem preučevale sprejemanje ukrepov na nacionalni ravni in ne na ravni EU, ko je šlo za oživitev gospodarstva, zagotavljanje pomoči podjetjem in ohranjanje delovnih mest. V nekaterih primerih ni bilo niti najmanjše pričakovane ravni usklajevanja, sporazumov ali sodelovanja. Stare države članice, ki imajo močnejša gospodarstva in več prostora za manevriranje v smislu proračuna, so izdelale svežnje, ki so bili prvenstveno osredotočeni na domače trge, in v mnogih primerih so se uporabljali protekcionistični instrumenti, ki izkrivljajo konkurenco. Očiten primer tega je bila podpora, ki jo je predsednik Francije Nicolas Sarkozy ponudil podjetju Peugeot, pri kateri je za pogoj določil ohranitev delovnih mest v Franciji, med tem ko je bilo treba presežne delavce odpustiti v bolj oddaljenem obratu v Sloveniji.
Na podobno diskriminacijo lahko naletimo v zvezi s finančnim sektorjem v srednji Evropi in v baltski regiji, saj zahodna matična podjetja še do danes preusmerjajo ustvarjene dobičke v svojih podružnicah, ki delujejo v tej regiji. Kreditni krč ima posebno močan učinek na področje malih in srednje velikih podjetij, ki zagotavlja večino delovnih mest in zaradi krčenja izvoznih trgov in zmanjšanja razvojnih priložnosti odpušča ogromno delavcev. To pomeni, da se gospodarska kriza neizogibno spreminja v krizo zaposlovanja in socialno krizo. Zaradi tega pozivam vlade EU15, naj ponovno storijo vse, kar lahko, da blokirajo protekcionistične ukrepe in se uprejo vedenju domačih bank, ki kršijo načela notranjega trga.
v pisni obliki. - (HU) Globalna gospodarska kriza je imela različne učinke na različne države Evropske unije. Države članice v srednji in vzhodni Evropi so se izkazale za najbolj ranljive. Dejansko stanje je pokazalo, da so imele države članice neenak dostop do instrumentov, ki jih vsebuje Evropski načrt za oživitev gospodarstva. Prav tako smo opazili, da so države članice v evrskem območju uživale najboljšo zaščito proti krizi. Ni naključje, da so države, ki niso imele koristi instrumentov za oživitev in niso članice evrskega območja, močneje čutile krizo. Začetek veljavnosti Lizbonske pogodbe je pomenil konec obdobja institucionalne reforme Evropske unije.
Sedaj so za krepitev kohezije Evropske unije potrebna skupna prizadevanja. To je nujen pogoj, da EU iz te krize pride okrepljena, kot ključna svetovna akterka. Vpliv socialne in razvojne krize se bo najbolj čutil v letu 2010. Nove države članice bodo zagotovo njene glavne žrtve. Potrebujemo načrt za oživitev gospodarstva, ki je dejansko enako dostopen vsem državam članicam. Poleg tega je treba poskrbeti, da bodo pogoji za pridružitev evrskemu območju prožnejši. Ti očitni ukrepi bodo prispevali k ustvarjanju močne Evrope v skupnost s pol milijarde državljanov, ki zagovarjajo enake vrednote in jih vodijo enake zamisli.
Za nas je pomembno, da se zavedamo, da so predpisi o higieni prestali premik paradigme. Okrepili smo notranji trg, izboljšali smo varnost hrane in povečali smo odgovornost proizvajalcev in dobaviteljev hrane. To je pomembna sprememba in zato smo seveda ugotovili nekaj težav, zlasti glede dodeljevanja licenc malim in srednje velikim podjetjem. Nekatere klavnice so prenehale trgovati. Ponovno bi morali pregledati položaj, saj je tako zaradi dejstva, da se pogosto prožnosti, ki je vključena v predpisih, ne uporablja, med lokalnimi nadzornimi organi in Evropskim uradom za prehrano in veterino pa ni bilo izmenjave informacij, kar mislim, da je zelo slabo.
Če se Komisija sedaj odloči, da ne želi izvesti nikakršnih sprememb, bom prisiljen nasprotovati. Mislim, da je to nujno, čeprav so to le kozmetične spremembe, da se ozremo zlasti na naslednja vprašanja. Zavedati bi se morali, da se informacije v preskrbovalni verigi s hrano razlagajo preozko in da se mora to spremeniti. Premisliti bi morali, ali bi bile primerne druge metode za nadzor mesa. Zlasti ne bi smeli nadaljevati z akreditiranjem laboratorijev za odkrivanje trihinele, opisanih v Uredbi (ES) št. 882. Potrebujemo zanesljivo načrtovanje za področja, kjer se uporabljajo predpisi. Posebno zaradi tega nasprotujem namenjenim predpisom. Izdelati bi morali kratek in jedrnat predlog sprememb, da ne bomo vključeni v odobritev predhodnih pravil do leta 2013.
Če se najprej lotim posebnih vprašanj, se zavedam problema ponovne odobritve ustanov z majhnimi zmogljivostmi. Rešitve takšnih problemov je mogoče najti v okviru določb o prožnosti v predpisih, ki jih je treba sprejeti na nacionalni ravni. V nekaterih državah članicah so se pojavile težave, kjer tega pristopa niso upoštevali. Urad za prehrano in veterinarstvo izvaja posebne misije za identifikacijo najboljših praks takšne prožnosti za klavnice z majhnimi zmogljivostmi ob upoštevanju njihovega obsežnejšega širjenja. Zaradi dejstva, da imajo države članice čas do konca tega leta, da se odločijo, ali bodo zagotovile ali zavrnile odobritve, ne morem na tej stopnji reči koliko malim in srednje velikim podjetjem je bila odobritev zavrnjena.
Posvetovanje Komisije kaže, da je bil ustvarjen napredek in da v celoti uporaba predpisov učinkovito deluje. Strah, da bi zaradi prestrogih predpisov mala in obrtniška podjetja bankrotirala, se v večini primerov ni uresničil zaradi izjem za mala podjetja. Vendar pa posvetovanja tudi jasno kažejo, da pogosto obstajajo težave pri uporabi teh pravil. To so potrdile informacije, ki sem jih prejela od podjetij in nadzornih organov v regiji, od koder prihajam.
Zaradi dejstva, da oblasti v teh regijah zelo zaostajajo pri odločanju, ne morejo izpolnjevati potreb malih in obrtniških klavnic v posameznih primerih. To je vsekakor dobro, saj je to edini način, kako lahko zagotovimo, da male klavnice, ki nudijo široko paleto izdelkov z izzivi, ki sodijo zraven glede svežine in kakovosti, ne bodo klonile teži prekomerne birokracije. Vendar pa ima ta prožnost svoje meje, ko se izjeme in predpisi razlagajo drugače glede na kaprice nadzornih organov.
Inovativen značaj predpisov je bil razlog zakaj je bilo le tri leta po njihovem začetku veljavnosti načrtovano prvotno poročilo. Države članice ter dobavitelji in proizvajalci hrane so bili na splošno zadovoljni s predpisi in so poročali o dobrem napredku pri njihovem uresničevanju. Po mnenju držav članic in zasebnih interesnih skupin ni večjih težav niti za podjetja niti za oblasti. Soglasno menijo, da so pri teh predpisih potrebne nekatere spremembe, a da ni potreben temeljit pregled. Izziv zagotavljanja, da stranke prejemajo najvišjo mogočo kakovost in varnost glede higiene izdelkov in odgovarjajočo prožnost za potrebe podjetij in zlasti za mala podjetja, izpolnjujejo sedanji predpisi.
Skladno z rekom "Ko prenehaš izboljševati, nisi več dober" bo treba raziskati probleme, prepoznane v procesu priprave poročila, kakor je omenil že gospod Schnellhardt, da bi lahko določili vzrok, in po potrebi bo treba najti rešitve. Seveda je prav tako nujno še naprej pozorno spremljati izvajanje higienskega svežnja, saj je bilo za nekatere članice prezgodaj zagotavljati uravnoteženo in podrobno oceno. Le če bomo imeli pred sabo obsežno oceno, se bomo smeli odločiti, ali naj se izvedejo spremembe predpisov o higieni živil in če je tako, katere spremembe bi to morale biti.
Zato mislim, da velja poudariti, da bo to zagotovo priložnost za vključitev tega usklajevanja, tega okvirnega programa za zaščito pravic žrtev terorizma v akcijski načrt, glede na to, da bo v naslednjem šestmesečnem obdobju nastopilo špansko predsedstvo, in glede na to, da je odločnost španske vlade in španske družbe za boj proti vsem oblikam terorizma tako ustaljena in vztrajna. Ker je to načrt za večletno zakonodajo, bo španska vlada odgovorna za njegovo pripravo, pozneje pa ga bosta morali podpreti belgijsko in madžarsko predsedstvo pri opredeljevanju zakonodaje in izvajanju ciljev stockholmskega programa.
Gospa predsednica, rad bi povedal, da je ta pobuda v skladu s predlogom spremembe, ki smo ga vložili Odbor za pravice žensk in enakost spolov in jaz glede stockholmskega programa, ker ni bil vključen vanj. Žrtve vseh vrst terorizma so to potrebovale in še več, od nas to zahtevajo. Mnogo sem se naučil o dostojanstvu, duhu skupnosti in trpljenju žrtev, s katerimi sem delal zadnja leta. Njihova pričanja me vodijo, da zagovarjam evropski standard skrbi za žrtve terorizma z materialnega, čustvenega in pravnega stališča.
V Evropi so bili umori zagrešeni v imenu vere, Marksizma, zasebne lastnine, ekologizma, neodvisnosti regije ali enotnosti države, katere del je. Celo vlade so bile vpletene v teroristična dejanja. Vendar pa tu ne gre le za vprašanje načel. Totalitaristi in skrajneži ubijajo, sprevrženost temeljnih vrednot človeštva ubija. To so stvari, ki vodijo k nasilju, svobodna izmenjava demokratičnih zamisli pa ne. Ta govor posvečam vsem žrtvam terorizma.
(ES) Gospa predsednica, gospod Barrot, ni naključje, da je govorila cela vrsta španskih poslancev EP. V baskovski državi poleg trpljenja, ki ga povzročajo teroristični napadi, žrtve po dogodku pogosto trpijo zaničevanje ali tišino. Zato nastaja gibanje, ki išče priznanje žrtev, ki mislim, da potrebuje politiko za žrtve terorizma. Če smem, bi rad temu, kar so povedali vsi moji kolegi poslanci v zagovor listine ali skupnega pristopa k tej politiki, dodal zelo kratek povzetek desetih vidikov, ki menim, da so v zvezi s tem ključni.
(IT) Gospa predsednica, gospe in gospodje, rad bi izrazil svojo podporo za predlog gospe Jiménez-Becerril Barrio za evropsko listino o pravicah družin, ki so žrtve terorizma, in poudaril, da to predstavlja izredno priložnost, da Evropa pošlje jasno sporočilo glede terorizma, pri tem pa upošteva, da je zaradi odsotnosti tega sporočila prišlo do zloma barcelonskega procesa v letu 2005, ko vodje držav ali vlad evro-sredozemskih držav niso uspeli doseči dogovora. Prav tako bi poudaril, da nam to danes nudi izredno priložnost, da obnovimo dialog na novi podlagi z drugo stranjo Sredozemlja, najprej z jasno izjavo koncepta, ki predstavlja temelj našega človeštva in naše civilizacije, namreč svetosti življenja.
Rada bi dopolnila pripombe, ki jih je podal gospod Jáuregui Atondo. Na eni strani vsekakor potrebujemo listino za žrtve in podporo za žrtve terorizma. Vendar pa hkrati potrebujemo spremni ukrep za spremembo okolja, v katerem se pojavlja nasilje, ki vodi v terorizem. Po mojem mnenju moramo začeti z izobraževanjem in obveščanjem. Poleg tega mora ta Parlament jasno zavrniti brutalizacijo jezika. Neprestano pozivamo k strpnosti na mnogih področjih. Vendar pa na enem področju ne smemo kazati nikakršne strpnosti in to velja za nasilje.
Na podlagi te študije bomo videli kako lahko uskladimo in združimo vse ukrepe, da bi izboljšali položaj žrtev terorizma v Evropi. To bo cilj akcijskega načrta in nedvomno se bomo s tem problemom zaščite žrtev ukvarjali ob upoštevanju vsega, kar je bilo povedano med razpravo, namreč potrebe po tem, da najprej poskusimo ozavestiti ljudi o tragediji in trpljenju žrtev, ki so pogosto predmet tišine, če ne celo prezira.
vprašanje za ustni odgovor (B7-0239/2009), ki so ga za Komisijo predložili Antonio Cancian, Mario Mauro, Fiorello Provera, Elisabetta Gardini, Salvatore Iacolino, Crescenzio Rivellini, Sergio Paolo Frances Silvestris, Aldo Patriciello, Paolo Bartolozzi, Cristiana Muscardini, Mara Bizzotto, Barbara Matera, Lara Comi, Antonello Antinoro, Lorenzo Fontana, Roberta Angelilli, Amalia Sartori, Iva Zanicchi, Licia Ronzulli, Giovanni Collino, Marco Scurria, Giancarlo Scotta', Potito Salatto, Pablo Arias Echeverría, Raffaele Baldassarre, Pilar Ayuso, Luis de Grandes Pascual, Pilar del Castillo Vera, Santiago Fisas Ayxela, Carmen Fraga Estévez, Salvador Garriga Polledo, Cristina Gutiérrez-Cortines, Esther Herranz García, Carlos José Iturgaiz Angulo, Veronica Lope Fontagné, Antonio López-Istúriz White, Gabriel Mato Adrover, Jaime Mayor Oreja, Pablo Zalba Bidegain, Salvatore Tatarella, Magdi Cristiano Allam, Mirosław Piotrowski in Konrad Szymański o izobešanju verskih in kulturnih simbolov na javnih mestih.
Začel bom s splošno pripombo: očitno nihče - najprej poglejmo vsebino te razsodbe - ni mogel obravnavati umika nekoga ali nečesa, kar je bilo že tam, za dejanje demokracije in svobode, kakor so trdili nekateri, ampak bolj kot ukrep miselne policije, protidemokratično dejanje. Če razpelo visi na šolski steni in je odstranjeno, ta stena ni posvetna, ampak je prazna stena, s praznino, namenjeno kot spovedni simbol, dejanje negativnega izobraževanja, najhujšega, ki si ga je mogoče predstavljati, in ga je mogoče obravnavati kot enega mnogih znakov kulturnega in duhovnega samomora Zahoda.
V razsodbi sodišča v Strasbourgu je domnevan koncept verske svobode, ki bi šel, če gremo do njegovega logičnega zaključka, tako daleč, da zagotovi, da vsili občutek prevlade nad vsakim državljanom, ki je potreben za življenje v okolju, skladnem s prepričanji sodišča. Ne zdi se mi, da je to verska svoboda: ta poguben resnični občutek verske svobode; ukvarjamo se z negativno pravico ali raje pravico, da smo svobodni izvajanja verskih praks. Ne sme priti do napačnega razumevanja, ko govorimo o verski svobodi: nikakor ne govorimo o nečem nedoločenem.
Tukaj gre za nekaj precej drugačnega: prikaz razpela ni le stvar vere v naši kulturi, ampak nekaj mnogo pomembnejšega, nekaj s splošno vrednostjo. Simbol križa, simbolizem križa razkriva sporočilo, ki je po obsegu splošno; dalje, sporočilo miru in bratstva, kakor nas je učil René Guénon, velik metafizik, da omenim le eno ime. S tradicionalnega stališča teh velikih učenjakov tradicionalne kulture, je ta vrednost izredno jasna, a istočasno je ravno toliko jasna, da se pri tej razsodbi ukvarjamo z izražanjem protitradicionalnih stališč, ki spodbujajo vse k mišljenju na enak način. To je nekaj, kar je v nasprotju z resničnim duhom Evropske unije in to je presenetljivo.
Gospa predsednica, gospod komisar, gospe in gospodje, 3. novembra 2009 je Evropsko sodišče za človekove pravice odobrilo prošnjo italijansko-finskega državljana, ki je zahteval, da se iz šolskih učilnic odstranijo razpela. Podobna dejanja so se v preteklosti zgodila v Španiji, Nemčiji, Franciji in tudi v Italiji, kjer je Državni svet leta 1988 dokazal, da razpelo ni le krščanski simbol, ampak simbol z vrednostjo, ki ni povezana s to določeno vero. Italijanski državni svet, ki je ponovno izrazil svoje mnenje leta 2006, je določil, da načelo posvetnosti države ne sme zanemariti kulturne identitete ljudstva in njegove civilizacije.
Obvezan sem se držati številnih pravnih pravil. Komisija je zelo zavezana k svobodi mišljenja, vesti in veri, kot je določena v 9. členu evropske Konvencije o človekovih pravicah in v členu 10 Listine Evropske unije o temeljnih pravicah. Vendar pa drži, da lahko Komisija ukrepa le v okviru veljavnega prava EU. Dejstvo je, da nacionalni zakoni o verskih simbolih v javnih zgradbah znotraj EU sodijo v okvir domačega pravnega sistema držav članic.
Načelo subsidiarnosti je treba uporabljati v okviru Unije. Res je, da načelo subsidiarnosti ne velja za izvajanje sodb Evropskega sodišča za človekove pravice, mednarodnega sodišča, ki je zadolženo za uveljavljanje Evropske konvencije o človekovih pravicah. Res je, da je za izvajanje sodb Evropskega sodišča za človekove pravice odgovoren Svet Evrope. Prav tako je res, da je izvajanje sodb Evropskega sodišča za človekove pravice obvezno za vse države, ki so podpisnice Evropske konvencije o človekovih pravicah, in Italija ima v okviru člena 43 Konvencije, tako kot vsaka druga stran, vključena v to zadevo, pravico, da zahteva prenos postopkov na veliki senat v roku treh mesecev od datuma sodbe. Glede na informacije, ki jih imamo - informacije, ki smo jih prebrali v časopisu - italijanska država koristi svojo pravico, da se pritoži velikemu senatu.
Ravno zaradi tega bom pojasnil svoje mišljenje s pomočjo paradoksa: kaj bi se zgodilo, če bi izvajali sodbo Evropskega sodišča za človekove pravice, to je, če bi hkrati uporabljali mišljenje, ki nas obvezuje, da umaknemo razpela iz italijanskih učilnic, na vse kraje, kjer so prikazani križi na podlagi javnega interesa? Kaj bi bilo treba storiti s to zastavo, z zastavo Švedske, in kaj bi bilo treba storiti s to zastavo, zastavo Finske, in z zastavo Slovaške republike in z zastavo Malte, in z zastavo Danske, in z zastavo Grčije in z zastavo Združenega kraljestva, ki ima nič manj kot tri križe?
v imenu skupine ALDE. - Gospa predsednica, v nekoliko zavajajočem naslovu današnje razprave je vključena beseda "subsidiarnost". Subsidiarnost, kakor jo razumem, pomeni sprejemanje odločitev na ravni, ki je najbližje državljanu in ta raven je državljan - posamezen državljan. To, kar pravite v svojih resolucijah, je, da so pravice nacionalne države nad pravicami posameznih državljanov. Naše naloga v tem Parlamentu je zaščititi pravice državljanov, ne pravice držav.
Drugič, mislim - in to je prej že povedal gospod López -, da se politiki ne smemo vmešavati v sodbe sodišča. Naj sodniki opravljajo svoje delo. Morda imamo svoje mnenje - lahko nam je sodba všeč ali pa ne - a ne smemo se vmešavati v njihovo delo. Moja skupina, skupina ALDE - Evropski liberalci -, je zagovornica Evrope, ki je za vse državljane. ALDE verjame v Evropo raznolikosti, kjer ima vsakdo pravico do svoje zavesti, svoje vere in celo svobode pred vero.
Gospa predsednica, ob upoštevanju zgodovinskega dejstva, da so bili ustanovitelji Evropske unije Krščanski demokrati: Konrad Adenauer, Alcide De Gasperi, Robert Schuman in Jean Monnet, ki so osnovali to, kar so zgradili, na krščanskih vrednotah in simbolih, vas bom spomnil, da se zastava, ki jo je sprejela Evropska unija, na kateri je prikazan krog 12 zlatih zvezd na modrem ozadju in visi za vami, gospa predsednica, nanaša na 12 zvezd nad glavo svete device Marije- Razodetje svetega Janeza, poglavje 12.
Več kot pol stoletja kasneje se velja vprašati, ali je filozofija ustanoviteljev še vedno ustrezna. V okviru škandalozne sodbe Evropskega sodišča za človekove pravice, da je treba odstraniti križe iz italijanske šole, je treba poudariti, da nobena skupina sodnikov, ki jo imenujejo politiki, niti Svet Evrope, ne more ukazati umika križa, ki ima splošen in verski pomen. Ta razsodba tepta svobodo vere in kulturne dediščine Evrope.
Glede odnosa med cerkvijo in državo so vedno potekali prepiri in ta je vodil do krvavih spopadov. Pravilno in primerno je, da je Evropska unija uspela ločiti državo od vere. To je dobro. Vendar pa imamo v Evropi širok razpon različnih modelov. Francija je vsekakor neverska država, medtem ko je v Veliki Britaniji vodja države, kraljica, tudi vodja cerkve. Imamo različne modele, kako se je razvijal odnos med cerkvijo in državo. Zaradi tega menim, da je dobro, da pozivamo k subsidiarnosti na tem področju in da lahko gre vsaka država po svoji poti.
Stvari bi rad popeljal še korak dlje. Ne želim govoriti o subsidiarnosti, ampak o osnovnem vprašanju, da si je, z mojega stališča, evropske vrednote solidarnosti, subsidiarnosti in svobode nemogoče zamisliti brez temeljev v krščanstvu in v judovsko-krščanskem razumevanju vere. Zakaj teh vrednot ne najdemo na Kitajskem ali na Bližnjem vzhodu? To je zato, ker temeljijo na naši kulturi in naših verstvih. To je mogoče omeniti, ne da bi kogar koli prisilili, da mora sprejeti isto vero. Ponosni smo na svojo versko svobodo.
Verska svoboda obstaja v smislu, da imam to možnost, da se odločim biti ateist. To je sprejemljivo in upravičeno in za to smo se borili. Vendar pa obstaja tudi pravica do verovanja. V moji regiji, kjer živi več kot milijon ljudi, je več kot 80 % katolikov. Ravno tako kot ateisti druge pozivajo, naj jim izkažejo strpnost, tako tudi katoliki, ki predstavljajo več kot 80 % prebivalstva, pozivajo nevernike, naj bodo strpni do njihove vere. Radi bi pokazali svojo vero v javnosti, jo predstavljali in radi bi, da krščanske simbole sprejme manjšina v večinski družbi. To je tudi upravičeno v smislu verske svobode.
Odločitev je preprosta, jasna in splošno doumljiva. Zato je izzvala tolikšno besnost in agresivnost med duhovščino in desno usmerjenimi politiki. Pretvarjajo se, da ne razumejo in zahtevajo pojasnila od Komisije in da Parlament sprejme uradno stališče. To je protizakonito. Institucije EU nimajo pooblastil za ocenjevanje te sodbe ali seveda katere koli druge. Ne pozabimo, da imamo tristransko razdelitev oblasti in to sodišče je telo Sveta Evrope in ne Evropske unije.
Odgovorila bom vpraševalcem, ker imajo takšne dvome: sodba o križu ne krši načela subsidiarnosti. Ravno nasprotno, pomaga pri izpolnjevanju zakona tistim evropskim državam, ki so pozabile, da je v njihovi ustavi določba, če ne o ločevanju cerkve od države, pa vsaj o nepristranskosti svetovnega nazora. Sodba sodišča pomaga nacionalnim oblastem in sodiščem, ki so podložni cerkvi, da spoznajo temeljne pravice državljanov, ki se kršijo zaradi klerikalizma družbenega življenja. Državljani cerkvenih držav ne morejo zagovarjati svojih pravic pred nacionalnimi sodišči. Dobro je, da se lahko obrnejo na Sodišče za človekove pravice in dosežejo pravico.
Ne gre za vmešavanje v odnose med cerkvijo in državo, ampak le za obrambo državljanov, katerih pravice so kršene. Tudi v naši državi napredovanje klerikalizacije omejuje temeljne pravice Poljakov. Ne morem si predstavljati, da bi Evropski parlament in Komisija preprečila kolegom Poljakom, da iščejo svoje utemeljene pravice pred sodiščem v Strasbourgu. Odločilno stališče Komisije in Parlamenta glede te sodbe bi pomenilo nepooblaščeno vmešavanje in bi nas poleg tega izpostavilo posmehu. O tem vas moram posvariti.
Nadalje, vprašanje se tudi po pravici nanaša na odnose med subsidiarnostjo in človekovimi pravicami, in opažam, da je mogoče slednje, poleg določenih temeljnih načel, ki jih je treba smatrati kot splošne in neizpodbitne, razlagati na različne načine, in človekove pravice so si lahko med sabo celo navzkriž. Zakaj bi bilo treba državi odreči možnost preko njenih zakonov, da te spore reši in da glede na etične poglede svojih ljudi razlaga in uveljavlja človekove pravice. To vprašanje zato seže dlje od vprašanja razpel.
Zato bi morali premisliti o novi in drugačni smeri, ki jo sedaj ubira sodišče. To bi bila resna zadeva, če bi nadnacionalna sila, zlasti, če bi jo izvajalo omejeno število ljudi in ne kot demokratično izražanje splošne volje, postala zatiralna in poniževalna, neobčutljiva do čustev ljudi in src in zato končno v nasprotju s svobodo. Zato upam, da bo ta resolucija, ki jo je vložila Evropska ljudska stranka (Krščanski demokrati), sprejeta z glasovi velikega števila poslancev.
Temeljne pravice v EU danes zagotavlja Listina Evropske unije o temeljnih pravicah in Evropska konvencija o varstvu človekovih pravic in temeljnih svoboščin, a zlasti izhajajo iz ustavnih tradicij, ki so skupne državam članicam, ki so se razvijale skozi stoletja. Zato verjamem, da mora EU v celoti spoštovati svojo nacionalno zgodovino, kulturo in tradicije in odločno zavrniti kaznovanje držav članic, ki zagovarjajo svojo posebno strukturo in značaj, vključno s krščansko dediščino in krščanskimi simboli. Za zaključek bi rad le dodal, da niti listina niti evropska konvencija ne povečujeta pristojnosti Unije.
(EL) Gospa predsednica, tudi jaz menim, da sodišče ni storilo prav, ko je izreklo, da je razpelo v šolskih učilnicah enako nespoštovanju verskega prepričanja drugih ljudi. Vprašanje, o katerem danes razpravljamo, je bolj družbeno kot pa pravno vprašanje. Očitno moramo biti zvesti načelu subsidiarnosti. Prisotnost verskih simbolov ni znak verske diskriminacije ali omejitve. To je rezultat tradicije in zgodovine vsake države in pogosto njene ustave, kot velja tudi za našo državo, Grčijo.
V Evropskem parlamentu je 23 uradnih jezikov, ki kažejo, da ni ničesar, kar bi združevalo Evropo, če ni to krščanstvo. Gospodu Barrotu bi rad zastavil vprašanje: zakaj so se po splošnem referendumu v Švici, kjer so bili zavrnjeni minareti, Evropska komisija, Evropska unija, Združeni narodi, Arabska liga in Organizacija islamske konference združili, da bi obsodili izid tega referenduma - čeprav Švica ni članica Evropske unije - a danes vseeno zavzemate neopredeljeno stališče v zvezi z vprašanjem, ki se nanaša na našo identiteto, na našo dušo?
(HU) Dovolite mi, da na kratko prispevam k tej razpravi kot protestantski duhovnik, katerega tradicija čisla osemkrako zvezdo in ne križa kot najpomembnejši simbol. Dejansko prihajam iz volilnega okrožja, kjer je 99 % volivcev katolikov. Moji štirje otroci hodijo v šolo s katoliškimi otroki. Križ nas ne mori. Tu bi rad pojasnil razliko - če smem, v zvezi s tehnično zadevo - med razpelom in križem. Zavedati se moramo, da čeprav mene osebno ne motita, pa obstajajo ljudje, ki jih križ ali razpelo motita, ker jih križ in razpelo spominjata na inkvizicijo.
Čutim, da je to primerno v tistih državah, kjer se je praksa razvila zaradi katoliške tradicije, da je v šolah križ, zlasti v verskih šolah. Vendar pa Parlament ne bi smel razpravljati o teh zadevah, temveč raje o revščini, gospodarski krizi in kako bo vzhodna Evropa dohitela preostalo. Sedaj imamo neproduktivno razpravo. Pogledati moramo, kdo in zakaj je protestiral v tisti italijanski šoli in zakaj. Morali bi pregledati ta posamičen primer in ne razpravljati tu o zadevi, ki sodi že v preteklost.
Zakoni o enakosti niso uspeli zaščititi kristjanov - zagotovo je bilo ravno nasprotno. Sprememba predloga zakona o enakosti, da bi se zaščitilo versko svobodo cerkev, je bila pred dvema tednoma zavrnjena v spodnjem domu med obtožbami vmešavanja Komisije EU. Komisija je s svojim razumnim mnenjem dokazovala, da mora Združeno kraljestvo zožiti varstvo verske svobode v svojih zakonih o zaposlovanju. Jaz pravim: Komisija naj se sramuje. Priznati je treba, da ljudje verujejo in da imajo pravico do izražanja te vere. Kristjane je treba z zakonom zaščititi in ne kaznovati.
Glede na povedano, sem odvetnik, in precej iskreno ne vem, kako je mogoče o tem razpravljati tu, ko bi morali o tem najprej razpravljati na skupščini Sveta Evrope in v naših nacionalnih parlamentih. Mislim, da bi morala ta razprava resnično potekati tam. Nadalje, obvezani smo - sam sem obvezan v imenu Komisije - povedati, da je Komisija vsekakor zelo zavezana k spoštovanju načela verske svobode in da bi se bila očitno prisiljena odzvati proti kakršni koli obliki diskriminacije proti osebam, ki pripadajo določeni veri.
Glede na povedano Komisija ne sme ukrepati zunaj pravnega okvira, določenega s pogodbami. Nadalje, ne sme posredovati kot varuhinja teh pogodb glede vprašanj, ki zadevajo države članice, ko se ta vprašanja ne nanašajo na zakonodajo Evropske unije. Precej preprosto sem to dolžan reči. Komisija lahko le zabeleži različna stališča, ki so bila izražena v tem Parlamentu, a ne more izraziti mnenja o vprašanju, ki ne sodi v okvir evropskega prava. Ponovno, ta vprašanja sodijo v okvir domačega pravnega sistema držav članic. To lahko povem v svojem imenu, kot odvetnik.
Kljub temu pa verjamem, da je ta razprava koristna in da je bila seveda zanimiva, čeprav bi vse tiste, ki so sodelovali pri tej razpravi preprosto spodbudil, da ohranijo potreben smisel sorazmerja in da dovolijo Svetu Evrope in Parlamentarni skupščini Sveta Evrope, da potem koristno razpravljata o razlagah, ki bi jih bilo mogoče dati o Evropski deklaraciji o človekovih pravicah. Vendar pa precej iskreno kot varuhi pogodb ne moremo posredovati v razpravi, ki se osnovi zadeva Svet Evrope in Evropsko sodišče za človekove pravice.
v pisni obliki. - (DE) Sodba Evropskega sodišča za človekove pravice je izraz agresivne posvetnosti in daje oblast tistim, ki želijo, da bi bila javna domena prosta vere. S tem, ko to počnejo, pa ne upoštevajo dejstva, da naš kontinent ne more obstajati brez krščanstva. Krščanstvo je opredelilo Evropo, njene ljudi, kulturo in umetnost in njen način razmišljanja do mere, da bi kontinent izgubil svojo identiteto, če bi morale biti odstranjene vse sledi krščanstva. Tu zagotovo ne gre za postavljanje verske svobode pod vprašaj. Ločevanje cerkve in države je glavna korist naše demokracije in rad bi, da poskrbimo, da bomo zagotovili, da obe nadaljujeta svoje naloge z medsebojnim spoštovanjem. Vendar pa je to spoštovanje natanko tisto, za kar gre. Krščanska cerkev ne sme zahtevati, da kdor koli pristane na njena prepričanja, a je upravičena, da zahteva, da jo vsi spoštujejo.
Gospa predsednica, gospe in gospodje, kaj dejansko pomeni verska svoboda? Odgovor je precej preprost. To je svoboda za izvajanje vere. Verska svoboda ni svoboda pred vero, ampak svoboda, da veruješ. Verska svoboda ne ustvarja družbe, prosto vere, ampak daje ljudem pravico, da odprto izvajajo svojo vero v družbi. Razpelo v šolski učilnici nikogar ne sili, naj veruje ali naj ne veruje. Zato ne krši verske svobode. Niti nisem slišal za pravico, ki nekomu daje pravico, da se ne srečuje z verskimi simboli. Če bi bilo tako, bi morali dejansko takoj prepovedati vse križe na grobovih in vse cerkvene zvonike. Razsodba Evropskega sodišča za človekove pravice o razpelu je zato ne le napad na načelo subsidiarnosti, ampak tudi krši pravico do same verske svobode. Mi, Evropski parlament, ne moremo in ne smemo sprejeti te razsodbe. Evropsko sodišče za človekove pravice bi moralo vršiti pravico in ne postati lutka za ideološke in protikrščanske interese. Drugače bomo morali resno razmisliti, ali ima to sodišče dejansko še sploh kakšen namen.
Po mojem mnenju razsodba sodišča nima ničesar opraviti z zaščito verske svobode. Prisotnost križa v učilnici sama po sebi ne izvaja pritiska na svetovni nazor osebe in ne krši pravice staršev, da svoje otroke vzgajajo v skladu s svojimi prepričanji, ravno tako, ko ni kršena pravica z nošenjem oblačil, ki pričajo o izpovedi določene vere. Medsebojno razumevanje in odprtost do drugih leži v temeljih skupne, združene Evrope, enako pa velja tudi za spoštovanje kulturnih razlik med državami in koreninami ter tradicijami narodov, ki sestavljajo Evropsko unijo. Ni skrivnost, da viri naše evropske identitete izhajajo neposredno iz krščanske tradicije. Zato je za jasno večino Evropejcev križ verski simbol in hkrati simbol, ki predstavlja njihove vrednote. Ne predstavljam si, da v medsebojnem dialogu, ki ga vsak dan izvajamo drug z drugim, ne bi vseboval vrednot, ki jih imamo. Niti si ne predstavljam, da bi morali biti v imenu verske svobode prisiljeni zanikati to, kar je za nas pomemben in svet simbol, ne glede na to ali je to križ, Davidova zvezda ali polmesec. Tako kot nihče nima pravice nikogar prisiliti, da se drži določene vere ali sistema vrednot, tudi nihče nima pravice, da v imenu svobode izsili od kogar koli, da odstrani simbole, ki so pomembni za celotno človeštvo. S svojo sodbo Sodišče za človekove pravice dejansko ne vzdržuje verske svobode, ampak razlikuje med vsemi tistimi, v življenju katerih imajo verski simboli pomemben pomen.
Gospod predsednik, na začetku delnega zasedanja ta teden ste odgovorili na vprašanje mojega avstrijskega kolega Jörga Leichtfrieda o novih poslancih, ki se bodo zaradi uveljavitve Lizbonske pogodbe pridružili Parlamentu, in o tem, kdaj bi se to lahko zgodilo. Vaš odgovor je bil, da je to zdaj v rokah Sveta. Strinjam se glede tega, da se Parlamentu pridružijo kot polnopravni poslanci, vendar pa nisem prepričan, da je tako tudi, ko gre za njihov status opazovalcev kot uvod k temu, da dejansko postanejo polnopravni poslanci.
Kot sem že povedal, sem vprašal glede odločitve Evropskega sveta, ta problem pa mora upoštevati in preučiti tudi Odbor za ustavne zadeve. Ni še končne odločitve o številu novih sedežev in iz katerih držav bodo poslanci. Ni končne odločitve. Vem, da je to odločitev Evropskega parlamenta, vendar ni dokončna, zato ni tako enostavno prevzeti opazovalcev brez končne odločitve o številu in državi, iz katere naj bi bili. Torej moramo počakati. Mislim na to in intenzivno se ukvarjam s tem.
Doseči je treba medinstitucionalni sporazum. V to je vključena tudi Evropska komisija. Prezgodaj je razpravljati o tem. Zelo pomembno je, da vzdržujemo ustrezno ravnotežje med trenutnim predsedstvom in voditeljem vlade ter predsednikom Evropskega sveta gospodom Van Rompuyem. Naša predsedstva se menjajo, predsednik pa ostaja isti, toda sodelovati moramo tudi z voditelji vlad. Potrebujemo sodelovanje z vladami, saj moramo kot zakonodajno telo imeti nenehen stik z vlado države, ki trenutno predseduje.
Poleg tega je način, na katerega bomo sodelovali, in koga povabimo, tudi naša odločitev - seveda ob posvetovanju z Evropskim svetom. Glede tega bomo opravili pogovore. Povedal bi vam rad, da je prezgodaj zanje. Medtem gospod Reinfeldt podaja poročilo o dejavnosti Evropskega sveta v zadnjih šestih mesecih. Gospod Van Rompuy pri tem delu ni bil udeležen, saj je bil imenovan šele pred nekaj tedni, in tako danes sploh ne bi mogel razpravljati o tem. Zadeva je povsem jasna.
Medtem ko govorimo, so predstavniki iz 193 držav zbrani v konferenčnem centru v Københavnu, kjer razpravljajo, pretresajo, pogajajo in poskušajo izpolniti pričakovanja milijonov ljudi po svetu. V samo dveh dneh bo podnebna konferenca ZN končana. Kmalu se bomo ozirali na srečanje, ki je bilo ključno ne samo za EU, ampak za svet, srečanje, ki je bilo odločilno za tiste, ki zaradi pomanjkanja vode ne morejo gojiti pridelkov, ki je bilo odločilno za tiste, ki so svoj dom izgubili v tornadu ali poplavah, in odločilno za tiste, ki brezuspešno gradijo zidove proti morski gladini, ki se vsako leto dviguje.
Boj proti podnebnim spremembam je bil na vrhu dnevnega reda skozi celotno švedsko predsedovanje, na vseh naših zasedanjih Evropskega sveta in na vseh naših vrhih z najpomembnejšimi partnerji Unije. Kot verjetno veste, smo na našem oktobrskem Evropskem svetu sprejeli celovito nalogo, da bi ohranili vodilno vlogo EU v podnebnih pogajanjih. Dogovorili smo se glede dolgoročnega cilja za zmanjšanje emisij za 80-95 % do leta 2050 in ponovili našo ponudbo, da emisije zmanjšamo za 30 %, če bodo prizadevanja drugih primerljiva. Dogovorili smo se o zmanjšanju emisij v mednarodnem prevozu in kljub odporu iz nekaterih strani smo določili številke za svetovno finančno potrebo za boj proti podnebnim spremembam v državah v razvoju. Prejšnji teden - po tednih dvostranskih posvetovanj - smo storili še en korak: kolektivno sestavljen finančni sveženj, namenjen "hitremu začetku" podnebnega ukrepanja v državah v razvoju, ki zagotavlja 7,2 milijard EUR v naslednjih treh letih.
Sestal sem se z indijskim in kitajskim vodstvom. Vem, kaj pravijo o tem. Zakaj bi se strinjali s tem, da bo njihov razvoj čist in ekološki, če smo desetletja dolgo onesnaževali svet? To je en način pogleda na zadevo, toda problem je naslednji: razviti svet problema ne more rešiti sam. Emisije sveta v razvoju že začenjajo presegati emisije razvitega sveta. Zato moramo sodelovati, da rešimo problem. Na naši strani lahko odtehtamo leta neodgovornega vedenja. Pripomoremo lahko k financiranju podnebnih ukrepov v svetu v razvoju. Evropska unija je prejšnji teden prevzela svojo odgovornost. V Københavnu ni pomembna oblika, ampak vsebina. Zadovoljni smo lahko, če se dogovorimo o zmanjšanju emisij in financiranju ter zavezi k takojšnjemu ukrepanju in, kar je še pomembneje, lahko začnemo z bojem proti podnebnim spremembam.
Lansko leto smo se nenadoma soočili z najresnejšo finančno krizo od krize v tridesetih letih prejšnjega stoletja. Tla so se dobesedno tresla pod našimi nogami. Nenadoma nam je postalo jasno, kako medsebojno povezani so finančni trgi in kako medsebojno odvisni smo bili vsi pri iskanju skupnega odziva. V samo nekaj mesecih so vlade v EU sprejele izredne podporne ukrepe. To je bil hiter in prepričljiv odziv, vendar je imel svojo ceno. Skupni primanjkljaj v javnih financah zdaj znaša skoraj 7 % BDP - kat je trikrat več kot lani. Dvajset držav članic se soočajo s postopki čezmernih primanjkljajev. Zato so bili to jesen nadaljnji ukrepi glede gospodarske in finančne krize seveda še ena glavna prednostna naloga.
Toda potem se je zgodilo nepričakovano. V pozni fazi je češki predsednik pred podpisom postavil nove pogoje. Te zahteve smo morali obravnavati na način, ki ni povzročil postavljanja podobnih pogojev s strani drugih držav članic, to pa nam je uspelo narediti na oktobrskem Evropskem svetu. Nekaj dni kasneje je češko predsedstvo podpisalo. Takoj po podpisu sem se ponovno začel posvetovati s svojimi kolegi. Dogovoriti smo se morali o visokih položajih - o predsedniku Evropskega sveta in o imenovanju visokega predstavnika. Ne pretiravam, če rečem, da sem si oddahnil, ko so bile 1. decembra priprave zaključene. Lizbonska pogodba bi končno lahko začela veljati.
predsednik Komisije. - Gospod predsednik, predsednik vlade, v zadnjih šestih mesecih smo doživeli uveljavitev nove pogodbe, s čimer se je končalo skoraj desetletje razprav in so se odprla vrata za nove priložnosti za to novo, razširjeno Evropsko unijo, ki jo imamo danes. Videli smo prve dokaze o tem, da odločno ukrepanje za stabilizacijo evropskega gospodarstva spričo krize prinaša nekatere rezultate. In ko vstopamo v zaključni krog igre v Københavnu, smo lahko prepričani, da je Evropska unija trdo delala za ohranitev zagona, za katerega se je zavzemala v zvezi z odločilnim svetovnim ukrepanjem glede podnebnih sprememb.
Zato bi želel izraziti iskreno spoštovanje do predsednika vlade Fredrika Reinfeldta in celotne ekipe švedskega predsedstva za nadvse uspešno predsedovanje. Posebno pomembno je, da je bilo švedsko predsedstvo tako učinkovito pri zagotovitvi zaključka postopka ratifikacije Lizbonske pogodbe in mu je uspel prehod na novo pogodbo ob sočasni izpolnitvi vseh drugih ciljev. Doživeli smo imenovanje prvega predsednika Evropskega sveta in prvega visokega predstavnika, podpredsednika Komisije, s strani Evropskega sveta. In ne pozabimo - ker je bil to zelo pomemben trenutek za ta Parlament po soglasnem imenovanju s strani Evropskega sveta -, doživeli smo izvolitev predsednika naslednje Komisije s strani tega Parlamenta s kvalificirano večino.
Zasedanje Evropskega sveta prejšnji teden je bilo prvo zasedanje, ko se je ta sestal kot polnopravna institucija. To je bilo tudi prvič, da se je zasedanja udeležila nova visoka predstavnica in podpredsednica Komisije Catherine Ashton. Novi predsednik Evropskega sveta bo polno funkcijo prevzel 1. januarja 2010 in je predstavil svoje zamisli o tem, kako v prihodnje organizirati Evropski svet. Pozdravljam vse predloge, ki bodo Evropskemu svetu dali večjo doslednost in kontinuiranost njegovemu delu. Pozdravljam tudi zamisli o bolj političnih, odkritih razpravah ter kratkih in udarnih sklepih.
Glede gospodarstva vzdržujemo ustrezno ravnotežje med ohranjanjem spodbude in pripravo naših izhodnih strategij. Predstavil sem okvir za našo evropsko strategijo 2020. Upam, da se bo Evropski svet osredotočil na razpravo o tej zelo pomembno agendi za prihodnost Evrope, in sicer z razpravami na naslednjih zasedanjih, na formalnem Evropskem svetu v februarju in na spomladanskem Evropskem svetu. Tu bi ponovil svojo ponudbo, da se udeležim tega plenarnega zasedanja, da bi Parlament lahko organiziral specifično razpravo o tem zelo pomembnem vprašanju. Menim, da je izredno pomembno, da Evropski parlament in, na strani Sveta, Evropski svet prevzameta lastništvo strategije Evropske unije 2020, kjer se bo odvijala naša prihodnost.
Glede stockholmskega programa so bili zdaj predlogi Komisije preneseni v dogovorjeni pristop za naslednjih pet let. Vem, da mnogi v tem Parlamentu delijo našo odločenost, da to odskočno desko izkoristimo za priložnosti Lizbonske pogodbe za postopno spremembo evropskega ukrepanja glede svobode, varnosti in pravice. To je bil eden izmed glavnih razlogov za to, da sem se odločil reorganizirati portfelje naslednjega kolegija na tem področju. To bo eno izmed najpomembnejših področij dela Evropske unije v naslednjih petih letih.
Bodimo iskreni glede tega. Nekateri izmed naših partnerjev napovedujejo svoje namere z izjavami za tisk; toda mi smo napovedali svoje namene z zakonodajo, zakonodajo, o kateri so se že dogovorile vse države članice. Razviti svet mora ukrepati, vendar pa mora tudi pomagati svetu v razvoju, da loči rast in emisije. Menim, da je prav, da se je Evropski svet prejšnji teden osredotočil na to, kako lahko to svetovno vodstvo služi ambicioznemu dogovoru v Københavnu: z zagotovitvijo pomoči državam v razvoju ne v daljni prihodnosti, ampak že naslednje leto; z razjasnitvijo, da mora biti dogovor celovit in mora imeti mehanizme za preverjanje, da bo sprejet; z ohranitvijo naše pripravljenosti do povišanja naših ciljev, vendar samo, če bodo tudi zaveze drugih ambiciozne.
Menim, da je Evropski svet dosegel zelo pomembne rezultate, in sicer glede dveh zadev. Prvič, glede financ je Svetu uspelo sestaviti sveženj zagonskega financiranja, ki je večji, kot je bilo pričakovano, in sicer z vsako udeleženo državo članico. Seveda so nekateri rekli, da to, kar ponuja Evropska unija, ni dovolj, toda 7,2 milijard EUR, v trenutnih okoliščinah več kot 10 milijard USD, tri leta dolgo je zelo resna obveznost. Upam, da je denar zdaj zagotovljen in ni samo želja. Zdaj so na vrsti drugi, da storijo enako. Evropski svet je tudi ponovil svojo zavezo srednjeročnemu financiranju, da bi zagotovil pošten prispevek, ki je potreben za leto 2020.
Vemo, da ozračje v Københavnu trenutno ni lahkotno. Vemo tudi, da je to del običajnega ritma pogajanj na vrhu. Vendar pa bo prihod voditeljev držav ali vlad v tako velikem številu močan zagon za dosego dogovora. Če ta dogovor vključuje resnično zavezanost zmanjšanju emisij razvitih držav in držav v razvoju; jasno zavezo financiranju za uresničitev tega; in sporazum o tem, kako se bo uporabljal in preverjal - če ta sporazum vključuje različne elemente iz balijskega načrta in se zdi, da je v pravih mejah, da bo spoštoval omejitev 2 °C, potem bomo lahko upravičeno rekli, da je velik dosežek. Nismo še prišli do tam, vendar pa sem prepričan, da je mogoče doseči ta sporazum.
Naslednjih nekaj dni bo pokazalo, ali se bodo ambicije, o katerih smo tako pogosto razpravljali v tem Parlamentu, uresničile, vendar pa že čutim, da obstaja nujna potreba po spremembi in da moramo uspeti v Københavnu. Na kocki je veliko. Seveda je treba najti ravnotežje, vendar pa se nam zdi, da današnja generacija ve, da obstaja izziv, ki se mu ni mogoče izogniti. Menim, da je Evropski svet prejšnji teden Evropsko unijo pripravil na soočenje s tem izzivom. Upam, da bomo z vodilno vlogo Evrope v Københavnu uspešni.
Moja skupina podpira odkrito in odgovorno obravnavanje evropskih zadev, ki je zaznamovalo švedsko predsedovanje. Odkrito obravnavanje, ker v času, ko je toliko naših prijateljev, sosedov in sorodnikov prizadela kriza, saj so izgubili svoja delovna mesta ali pa so ta še vedno ogrožena, Evropa ni dajala praznih obljub. Gradi prihodnost, našo prihodnost z zagotavljanjem, da bodo podjetja ponovno imela sredstva za ustvarjanje, inovacije in s tem ustvarjanje delovnih mest.
Toda bodimo previdni, da ne ponovimo napak lizbonske strategije, ki je bila zaradi določitve neuresničljivih ciljev bolj razočarljiva kot karkoli drugega. Bodimo natančni, da zagotovimo, da nova gospodarska strategija, imenovana "Evropska unija 2020" ne postane še ena zapletena zver. Gospod Reinfeldt, gospod Barroso, tudi glede podnebnih sprememb Evropa kaže občutek odgovornosti. S svojo odločitvijo, da tri leta zapored sprosti 2,4 milijard EUR pomoči Evropa daje zgled, saj zagotavlja tretjino mednarodne pomoči, namenjene najrevnejšim državam.
Za zaključek, skupina PPE podpira smernice Parlamenta o varnosti v skladu z novim stockholmskim programom. Naši sodržavljani hočejo večjo varnost, toda tudi spoštovanje javnih svoboščin. Hočejo zaščito v svojem vsakdanu, vedeti hočejo, kaj jedo in kaj uživajo, sočasno pa pričakujejo - in to je povsem naravno - življenje v bolj pošteni družbi, ki bolj spoštuje druge. To je točno takšna Evropa, za kakršno se mi, skupina PPE, zavzemamo in kakršno spodbujamo.
Švedskemu predsedstvu bi se želel zahvaliti za njegova prizadevanja, zdaj, ko je prišel božič, pa predvsem gospodu Reinfeldtu. V zadnjih mesecih ste trdo delali; ni bilo lahko, to vemo vsi. Veliko sreče želim tudi gospodu Van Rompuyu, ki bo prevzel delo za dve leti in pol, Svet pa prosim, naj ne pozabi, da odslej Svet in Parlament v nekoliko preglednejših okoliščinah igrata v isti ligi.
v imenu skupine S&D. - (DE) Gospod predsednik, gospe in gospodje, danes je bil nekajkrat omenjen koncept prehoda in menim, da je to ustrezen izraz za opis švedskega predsedovanja. Bilo je predsedovanje prehoda od ene pogodbe, Pogodbe iz Nice, ki se je izkazala za povsem neuporabno, na Lizbonsko pogodbo, ki je nasičena s pričakovanji, izmed katerih po mojem mnenju ni mogoče izpolniti vseh, saj Lizbonska pogodba ne more biti konec institucionalnega razvoja v Evropi. V zvezi s tem moramo biti previdni glede pričakovanj, da bo Lizbonska pogodba izpolnila vse naše želje glede rešitve vseh problemov sveta, saj lahko vidimo, kako težko je delati z Lizbonsko pogodbo glede vprašanj pravilnosti postopka, ki so bila zastavljena.
Začeti želim z institucionalnimi problemi, ki jih je ustvarila ta pogodba. Danes imamo tu še vedno švedskega predsednika vlade. Kdo bo naslednjič zastopal predsedstvo Sveta? Gospod Van Rompuy, rotirajoče predsedstvo Sveta, nato predsednik Komisije, zatem baronica Ashton - če bodo govorili vsi, potem vsaj prvič pri prvih štirih govorih ne bomo imeli te stalne konference PPE, temveč bo zraven tudi baronica Ashton in torej prava socialistka, ki bo razvnela zadeve. To je vsekakor koristno.
Švedsko predsedovanje je bilo predsedovanje prehoda, toda tudi predsedovanje, ki je moralo ponovno izkusiti skrivanje kart gospe Merkel in gospoda Sarkozyja vse do samega konca, saj sta trenutnemu predsedniku pustila, da je šel svojo pot - medtem ko je javnost govorila: "Ta ne ve nič, ne ve, kaj se dogaja, ne zna povezati koncev" - in je plačal za njuno taktično igro. Takšna je bila usoda gospoda Reinfeldta v zadnjih nekaj mesecih. Hvala bogu, da se je to zdaj končalo. To je napredek, ki smo ga dosegli z Lizbonsko pogodbo: nekoliko večja preglednost v naših institucionalnih strukturah. In zagotovo tudi nekaj drugega: povečanje pristojnosti Evropskega parlamenta. Vendar pa povečanje pristojnosti Evropskega parlamenta pomeni tudi, da bodo morale druge institucije nekako shajati s tem. Za predsednika Evropskega sveta to pomeni, da bo moral usklajevati odločitve, ki jih želi pripraviti v Svetu - vsaj zakonodajne odločitve -, s Parlamentom. Pametno bi bilo, da na predsednika Evropskega parlamenta ne bi gledal kot na gledalca na zasedanjih Sveta, ampak kot na predstavnika institucije, ki so ji bile podeljene večje pristojnosti. To je na primer tisto, kar pričakujem od gospoda Van Rompuya.
Pametno bi bilo, če bi Svet in tudi Komisija poskušala na podlagi te nove pogodbe doseči večino v Parlamentu, ki bo kos izzivom socialne okoljske in finančne politike, ki jih sama formulirata v svojih programih, saj za zakonodajo nenazadnje potrebujeta kvalificirano večino v Parlamentu, če hočeta doseči sprejetje svojih pobud. Zato bi si morala Komisija prizadevati za večino v celotnem Parlamentu, kar se morda ne sklada dobro z dejstvom, da so člani Komisije namestniki voditeljev evropskih strank in so zato dokaz za enostranskost določenih političnih teženj. To je nekaj, gospod Barroso, o čemer morate zelo dobro premisliti.
Švedsko predsedstvo si je zelo prizadevalo. To z veseljem priznam tu. Vendar pa nazadnje - in to ni vaša krivda, gospod Reinfeldt, ampak krivda sistema - ni imelo vpliva na velike odločitve, vključno s tistimi, ki se jih trenutno sprejema v Københavnu, saj eno rotirajoče predsedstvo ne more imeti velikega vpliva, lahko samo usklajuje, obstaja pa velika razlika med usklajevanjem in vplivanjem. Vplivanje na nadzor nad finančnimi trgi, podnebne spremembe, prizadevanja za oživitev gospodarstva - to so zadeve, ki jih lahko stori samo Evropa kot celota v sodelovanju s svojimi institucijami. Zato menim, da Lizbonska pogodba predstavlja napredek. Zdi se mi, da je dejstvo, da jo je švedsko predsedstvo nazadnje uveljavilo, veliki uspeh tega prehodnega predsedstva.
Gospod predsednik, prvič, to jutro ne bom govoril o institucionalnih zadevah, kot so to storili drugi pred menoj. Vsekakor bomo imeli čas razpravljati o teh zadevah, saj namerava Svet očitno uveljaviti protokol, ki zahteva medvladno konferenco. Razmisliti moramo o tem, ali hočemo konferenco ali ne. Menim, da bomo v Evropskem parlamentu imeli nekaj zamisli glede tega, da bi zagotovili doseganje napredka na področju evropske demokracije in da nadomestimo pomanjkanje preglednosti in demokracije v kooptacijah, ki so bile predlagane.
Predvsem se želim zahvaliti predsedstvu, predsedniku vlade Reinfeldtu in gospe Malmström za odlične odnose, ki so jih vzdrževali s Parlamentom, in za njihovo tenkočutno obravnavanje, vprašanj, ki so bila zelo težka - seveda govorim o ratifikaciji Lizbonske pogodbe. Premagati smo morali celo "oviro Klaus" ; odslej bomo govorili o oviri Klaus in izvrstnem načinu, na katerega je švedsko predsedstvo rešilo ta problem.
Če bodo te tri v naslednjih dveh dneh dosegle začetni sporazum, bomo imeli pomembno podlago za prepričevanje ostalih - Indije, Brazilije in drugih držav -, da se nam pridružijo pri teh prizadevanjih. Zato pozivam k proaktivnemu pristopu. Najpomembneje je, da stremimo k temu tristranskemu zavezništvu, ki je potrebno za sklenitev sporazuma, in da že na začetku predlagamo 30-odstotno zmanjšanje emisij. V tem predlogu je treba pokazati namen.
Gospod predsednik, gospod Barroso, gospod Reinfeldt, po štirih dneh v Københavnu zelo težko poslušam besede "vodilna vloga Evropske unije". Vodstvo - in tega sem se naučila že v vrtcu - se doseže predvsem z dobrim zgledom. Zdaj bi vas vprašala, gospod Reinfeldt in gospod Barroso, ali res verjamete, da lahko s strategijo, ki temelji na lažeh, samoprevari in obsežni mednarodni prevari, resnično dosežemo vodilno vlogo v mednarodnem procesu kot je proces v Københavnu.
Vedeti morate, gospod Reinfeldt - in gospod Barroso to zagotovo ve, saj je že dovolj dolgo udeležen -, da je cilj 2 °C "misija nemogoče", če bodo Evropejci izpolnili ponudbe, ki so jih predložili doslej. Cilj zmanjšanja je neprimeren. Hkrati smo Evropejci odprli vsa zadnja vrata, da bi se doma izognili politiki zmanjšanja. Za nadomestila ni več omejitev. Vroč zrak je postal tema dneva ne samo za Poljsko, ampak tudi za Švedsko. Vključitev gozdov, ki ste jo spodbujali predvsem vi in vaša vlada, gospod Reinfeldt, je še en prispevek Evrope k izogibanju, da bi imela aktivno politiko zmanjšanja.
Gospod Reinfeldt, vsekakor si zaslužite našo zahvalo. Kot je bilo povedano, je švedsko predsedovanje prišlo v težkem obdobju prehoda in pretresov, povezanem s sprejetjem Lizbonske pogodbe. To je zdaj za nami, vendar pa je predsedovanje prišlo tudi v obdobju gospodarske krize. Svoj govori, ki ne bo v celoti laskav, bi rad začel z zahvalo, da se je švedsko predsedstvo izognilo skušnjavi populizma, v katerega je tako lahko pasti, v tem težkem obdobju krize.
Gospod Reinfeldt, dokazali ste, da ni enostavnih odgovorov na zapletena vprašanja. Švedsko predsedstvo je pokazalo, da je Evropska unija v času krize sposobna poiskati dobre in nepopulistične rešitve, ki ne bodo pomagale le Evropi, ampak vsemu svetu, da se izkoplje iz tega težkega položaja. Iskreno bi se vam rad zahvalil, da ste opravili to težko delo, za vaše spoštovanje držav članic in tudi za spoštovanje, ki ste ga pokazali do Evropskega parlamenta. To so bili težki časi in menim, da ste opravili preizkus. Svojo misijo boste lahko v dveh tednih končali s popolnim zadovoljstvom.
Prvič, mislim na popolnoma nepotrebno krizo, povezano z nesrečnim člankom o izraelskih vojakih v švedskem časopisu, popolnoma nepotrebna zaostritev odnosov med švedskim predsedstvom in Izraelci pa meče senco na zadnjih šest mesecev. Povedati hočem, da je bilo napačno, da predsedstvo ni soglasno obsodilo članka v švedskem časopisu. Skupaj s celotno skupino menimo, da izraelski vojaki ne branijo samo Izraela, ampak našo celotno civilizacijo. Menim, da je zadnjih šest mesecev primanjkovalo jasne podpore našemu glavnemu zavezniku na Bližnjem vzhodu, Izraelu. Dokaz tega je izid zadnjega Evropskega sveta v zvezi z Bližnjim vzhodom, ki nam ne daje vodilne vloge na Bližnjem vzhodu, čeprav je po mojem mnenju boljši kot tisto, kar je bilo predlagano. Evropska unija bi morala voditi mirovni proces in biti glavna sila, ki si prizadeva za mir na Bližnjem vzhodu. Če hočemo igrati to vlogo, moramo premagati svoje razlike. Ne moremo zavzeti enostranskih propalestinskih stališč. Zadnjih šest mesecev zunanje politike žal ni zaustavilo tega.
O tem smo govorili včeraj med razpravo o Gruziji. Menim, da je naraščajoči ruski imperializem eden izmed najresnejših problemov Evropske unije. Nevaren ni samo za sosede Rusije, ampak za celotno Evropsko unijo. Kljub temu bi se vam, gospod Reinfeldt, zahvalil za vaše vodenje in za švedsko vodenje Evropske unije. Vloga Parlamenta je pritegniti pozornost k zadevam, ki po našem mnenju niso vedno najboljše. Menim, da je bilo kljub mojim negativnim pripombam švedsko predsedovanje pozitivno.
Gospod predsednik, moja kolegica gospa Svensson bo govorila o švedskem predsedovanju. Izpostavil bi dve točki iz zaključkov prvega vrha po uveljavitvi Lizbonske pogodbe. Prvič, obžalujem, da Evropski svet ni poslal jasnih sporočil v zvezi s prihodnjo strategijo EU. Prav nasprotno, prilagodil se je stari Komisiji, ki se je hotela držati osnovnih načel neuspele lizbonske strategije.
Moja druga točka se nanaša na to, da v levici v Evropskem parlamentu pozdravljamo dejstvo, da Svet končno izpolnjuje zahtevo po davku na prenos kapitala. Veselilo nas je, da smo v včerajšnji razpravi slišali gospoda Barrosa obljubiti, da bo nova Komisija pod njegovim vodstvom v bližnji prihodnosti podala zadevne predloge. Še naprej bomo izpostavljali to temo in naše mnenje še naprej ostaja, da Evropska unija lahko in mora narediti prvi korak v primeru dvoma. Čakanje na nekoga drugega, ki bo na svetovni ravni prevzel to našo vlogo, ni nekaj, kar bi lahko počeli še naprej.
Še vedno čakamo jasen znak, da bomo doživeli uvedbo evropskega pravnega sistema proti tej vrsti organiziranega kriminala, ki je zelo močan v številnih državah - če ne v vseh državah Evropske unije. Ker lahko ta vrsta kriminala deluje preveč svobodno, je izkoristila naše svoboščine in se kot se mu zdi premika med finančnimi trgi, davčnimi oazami in trgi, ki trgujejo z nepremičninami in drugim premoženjem. Prav na tem področju bi si želeli precej več jasnosti, bolj opredeljeno področje ukrepov švedskega predsedstva. Javno obtožujemo švedsko predsedstvo.
In nato naletimo na izjave določenih predstavnikov tega predsedstva o še enem pomembnem in simboličnem vprašanju, vprašanju švicarskega referenduma o minaretih. Švedsko zunanje ministrstvo je "ne" gradnji minaretov opredelilo za "izraz predsodka". Šlo je še dlje in trdilo, da je vprašljiva že sama odločitev Berna o izvedbi referenduma o tem. Tako imamo tu vprašanje, ki ne sodi v področje referenduma, in to je vprašanje o tem, ali izvesti referendum ali ne.
(NL) Na srečo se je švedsko predsedovanje ta teden končalo, saj nam Švedska ni dala prav veliko dobrega. Ni bilo trdnega stališča glede Turčije, ki še naprej nezakonito zaseda Ciper. Švedska je Izrael pustila na cedilu, njen predlog o razdelitvi Jeruzalema pa kaže njeno naivnost glede sporne, barbarske ideologije, kakršna je islam. Bolje bi bilo, če bi Švedska močno podprla izvedbo evropskega referenduma v vseh državah članicah, kot je to storila Švica glede prepovedi minaretov. To je tisto, kar hoče evropska javnost.
predsedujoči Svetu. - Gospod predsednik, imam dve kratki pripombi. Najprej bi se želel poslancem zahvaliti za njihove prijazne besede - tudi druge besede, toda predvsem prijazne besede in prijazne pripombe. Zdaj imamo novo Evropsko unijo, ki temelji na Lizbonski pogodbi, zaradi vključenosti v rotirajoče predsedstvo pa bi lahko rekel, da bo izgradnja Evrope, ki bo delovala v prihodnosti, morala biti kombinacija prevzemanja odgovornosti s strani držav članic, Komisije in tega Parlamenta. Če vse te strani ne bodo prevzele odgovornosti, bo zelo težko začeti s tem delom.
Moja druga pripomba zadeva København. Nenehno poslušam: Evropa ne vodi, v moji državi pa opozicija pravi, da ne vodi Švedska: gre za pripravljenost, da kritiziramo sami sebe. Potem mi pokažite, kdo je voditelj. To bi rad vedel, ker bi bilo čudovito videti tega voditelja in slediti njegovim pobudam. Tega še nisem videl. Zavezujemo se zmanjšanju, pravno utemeljenemu, predlaganemu prej, s konkretnim financiranjem, česar nisem doživel s strani drugih delov sveta v razvoju.
Ko gre za København, menim, da je zelo pomembno zapomniti si, da moramo vztrajati pri cilju 2 °C. Nisem prepričan, da nam bo ta cilj uspelo doseči. Vem, da je Evropa storila svoj del in se je pripravljena premakniti k 30 %, vendar pa problema ne moremo rešiti sami. Naše emisije predstavljajo samo 13 % svetovnih emisij. Če naj bo to svetovni odgovor, mora biti svetovni odziv, vendar pa morajo tudi drugi veliki onesnaževalci sprejeti večje obveznosti.
Nekaj besed o Švedski, ki je bila omenjena. Menim, da je zelo pomembno, da po sprejetju takšnih zavez - naj gre za Kjoto ali zdaj za sporazum v Københavnu - odidemo domov in opravimo svoje delo. Ravno včeraj smo posodobili zmanjšanja emisij, ki se na Švedskem izvaja od leta 1990. Zdaj smo dosegli zmanjšanje za -12 %. Spremljamo, kako se to spoštuje na mednarodni ravni, način, na katerega se predstavlja. Vedno bi lahko rekli, da je to napačen način za obravnavanje tega, toda to je svetovni sporazum, ki ga ima svet. Glede na to smo predstavili takšne številke.
predsednik Komisije. - Gospod predsednik, samo dve pripombi: prva je o Københavnu, druga pa o uspešnem švedskem predsedovanju. Prvič, v zvezi s Københavnom sem zelo presenečen, ko slišim številne evropske kolege s porazno retoriko. Če obstaja področje, na katerem smo lahko ponosni na vodilno vlogo Evropske unije, potem so to vsekakor podnebne spremembe. Pokažite mi enega pomembnega akterja ali skupino držav, ki so se zavezale v takšnem obsegu kot mi.
Kot sem dejal že prej, so tudi nekateri drugi v tiskovnih izjavah napovedali svoje namere. Evropska unija je napovedala svoje namere z zakonodajo, ki je že zavezujoča: zakonodajo, ki jo je ustvarila Evropska komisija, ki je dobila podporo Evropskega sveta in tega Parlamenta, in - enostransko in brezpogojno - Evropska unija je že določila zmanjšanje emisij toplogrednih plinov za 20 % do leta 2020. Noben drug akter doslej ni naredil česa primerljivega. Zato pozovimo druge, naj storijo nekaj podobnega našim prizadevanjem.
Je to dovolj za dosego 2 °C? Ne, ni dovolj. Zato drugim govorimo, da se lahko medsebojno pogajamo. Pogajajo se lahko politiki in diplomati, ne moremo pa se pogajati z znanostjo; ne moremo se pogajati s fiziko. Zato imejmo svetovni dogovor, ki nam bo omogočil skleniti sporazum, skladen s tem, kar nam govori znanost. Tega ne more storiti samo Evropa, ker je Evropa odgovorna za približno 14 % svetovnih emisij, težnaj pa je konkretno zmanjšanje. Celo če Evropa jutri popolnoma ustavi svoje emisije toplogrednih plinov, ne bo rešila problema.
Naj nazadnje povem še nekaj besed predsedniku vlade Reinfeldtu in švedskemu predsedstvu. To je zadnjič, da bomo imeli predsednika Evropskega sveta samo za šest mesecev, zato je to konec mnogih let dela Evropske unije. Povedati želim - in v teh šestih mesecih sem to povedal tudi predsedniku Reinfeldtu -, da je bil enajsti predsednik Evropskega sveta, s katerim sem delal, zato resnično pozdravljam dejstvo, da bomo zdaj imeli stalnega predsednika Evropskega sveta.
Prvič, pogodba, ki je zdaj uveljavljena, spreminja institucionalno ravnotežje te Unije, vendar pa jo dela tudi zmožnejšo doseči naše politične cilje. Omenil bi, da smo začeli širitveni proces s sporazumom med Slovenijo in Hrvaško, ki je pomemben za slednjo, toda tudi z vidika Zahodnega Balkana in prihodnjega širitvenega procesa. To je ena izmed prednosti Evropske unije, toda tudi priložnost za vse nas.
Menim, da je pomembno omeniti tudi, da je Evropska unija med tem predsedovanjem prvič postala vodilni svetovni akter v eni izmed najpomembnejših mednarodnih zadev, s katerimi se sooča človeštvo, in ima to vlogo tudi medtem ko stojimo tu. To je novo in nalaga veliko odgovornost za prihodnost, saj je očitno, da je Evropska unija ne glede na to, kaj bo doseženo v Københavnu, igrala temeljno in ključno vlogo pri določanju načrta za zadeve, ki jih moramo doseči. Ne glede na to, kako uspešni bomo, delo ne bo končano, vendar pa poudarja veliko odgovornost Evropske unije.
(SV) Gospod predsednik, za začetek bi povedala, da je predsedstvo izpolnilo naša visoka pričakovanja kot učinkovit diplomatski stroj. To zelo cenimo, zlasti glede na zmešnjavo, ki je včasih vladala med češkim predsedovanjem. Tudi zaključni krog pogajanj v zvezi z Lizbonsko pogodbo je bil obravnavan na zelo pozitiven način. Predsedstvu je uspelo tudi uvesti funkcijo stalnega predsednika Evropskega sveta in novega visokega predstavnika Unije za zunanje zadeve in varnostno politiko.
Da Švedska nima pomembnejše vloge na podnebni konferenci, ki trenutno poteka v Københavnu, je verjetno krivda predsednika vlade Reinfeldta, ki je iz strankarskih političnih razlogov že kmalu zmanjšal pričakovanja v zvezi s konferenco. To je bilo v nasprotju s pogajalsko strategijo EU in je ogorčilo veliko število drugih evropskih voditeljev. Resnejše od tega je, da je spodkopalo priložnost za sklenitev dobrega sporazuma o podnebnih spremembah.
(SV) Gospod predsednik, švedsko predsedstvo je dobro delovalo v praktičnem in institucionalnem smislu. Bilo je dobro naoljen, učinkovit stroj - in kljub temu nikoli ni teklo. Kaj se je zgodilo s socialno zakonodajo? Delo na protidiskriminaciji se je ustavilo. Predlog o uvedbi evrovinjete za ustavitev emisij težkih tovornih vozil je zastal, prav tako pa tudi podnebna politika. Glede teh zadev so vodilno vlogo prevzeli raziskovalci in Evropski parlament - Svetu je spodletelo!
Svet je v podnebnih pogajanjih zagotovil vrzel za gozdarstvo, pomorski promet in letalske družbe. Kje je denar za države v razvoju - točno določenih 30 milijard EUR, h katerim je pozval Parlament? Kaj se je zgodilo s cilji za emisije? Parlament je pozval k 32-odstotnemu do 40-odstotnemu zmanjšanju. Zdaj slišimo, da dokumenti, na katerih dela Svet, še bolj slabijo naše cilje za emisije. Podnebna politika Sveta ima tako velike luknje, da jo je mogoče primerjati samo z ribiško mrežo za lov na kite!
V tem Parlamentu sem večkrat govoril o potrebi po ponovnem zagonu lizbonske strategije; Evropska unija si je predolgo prizadevala za politično in institucionalno reformo z energijo in odločnostjo, ki enostavno nista mogli zadostovati za gospodarsko reformo. Vendar pa so ogroženi naš trgovinski položaj, relativna gospodarska teža in mednarodna konkurenčnost. Zato pozdravljam pobudo Komisije EU 2020, ki jo je zdaj sprejel Evropski svet, zlasti pa čestitam gospodu Barrosu za njegovo vlogo pri tem.
V zvezi s sprejetjem stockholmskega programa podpiramo načelo, da morajo države članice bolj sodelovati pri boju proti problemom, povezanimi s priseljevanjem, čezmejnim kriminalom in terorizmom. Vendar pa so to tudi področja v središču nacionalne suverenosti; in zaščita zakonodaje in zagotavljanje varnosti ter varstvo javnosti so med najpomembnejšimi nalogami demokratične države. Zato moramo uravnotežiti potrebo po skupnem ukrepanju in spoštovanje pravic naših držav članic. Deli stockholmskega programa enostavno ne morejo vzpostaviti pravilnega ravnotežja. Nekateri izmed predlogov bodo zgolj centralizirali oblast, povzročili nepotrebne izdatke in še povečali birokracijo za zelo majhno dodano vrednost. Naše prednostne naloge morajo biti primernost za konkurenco, deregulacija, inovacije in ustvarjanje delovnih mest. Ljudje Evrope si ne zaslužijo nič manj.
Kritizirati moram predvsem dve področji. Prvič, vprašanje preglednosti in odprtosti. Švedska običajno daje zgled na tem področju, vendar pa je namesto tega sprejela pasiven pristop - in to je še posebno resno, ko je ogrožena svoboda komunikacije naših državljanov. Dovolite mi, da v zvezi s tem omenim direktivo o hranjenju podatkov, telekomunikacijski sveženj in tajni sporazum ACTA. Zahtevalo se je, naj predsedstvo ukrepa, da bodo dokumenti na razpolago, kot je bilo mogoče od spremembe iz leta 2001 uredbe o preglednosti - ki navaja, da ima javnost dostop do vseh dokumentov v zvezi z mednarodnimi pogajanji, ki so v teku. Zakaj švedsko predsedstvo ni ukrepalo v zvezi s tem?
Drugo področje so podnebne spremembe in po mojem mnenju način, na katerega se izneverja revne države z uporabo sredstev za pomoč za ublažitev najhujše škode, za katero je bil odgovoren in še vedno je bogati svet. In to kljub dejstvu, da konvencija o podnebju, balijski načrt in Kjotski protokol vsi navajajo, da morajo biti sredstva za financiranje podnebnih ukrepov nova sredstva. Ponovno so najbolj ranljivi tisti, ki morajo poravnati račun za ukrepe bogatih držav. Tisti, ki nimajo čiste vode, tisti, ki jih ogroža malarija, tisti, ki trpijo zaradi virusa HIV, in zlasti najrevnejše ženske in otroci sveta, morajo zdaj plačati za to. Ta politika je sramoten način za obravnavanje revnejših delov sveta.
(DE) Gospod predsednik, švedsko predsedovanje se zdaj zaključuje - brez velikih polomov, toda po mojem mnenju tudi brez izrednih uspehov. Ambicioznega cilja obvladanja gospodarske krize ni bilo mogoče doseči. Sistemu, od katerega imajo korist samo nekateri, smo namenili milijarde, javnost pa mora nositi tveganje in stroške. Nesprejemljivo je, da težko prisluženi denar evropskih davkoplačevalcev pristane v nagradnih skladih vodilnih bančnih delavcev.
(DE) Gospod predsednik, najprej bi se rad zahvalil. Kljub številnim problemom je švedsko predsedovanje Svetu opravilo odlično delo. Švedska je srednje velika država v Evropski uniji, na to pa moramo gledati kot na nekaj pozitivnega z vseh vidikov. Zahvalil bi se vam, gospod Reinfeldt, in vaši celotni vladi. S podnebjem, krizo finančnih trgov, Lizbonsko pogodbo in novo Komisijo ste imeli resnično težke naloge in vprašanja, ki ste jih morali obravnavati. Izpostavil bi dve vprašanji.
Drugo področje je podnebna politika. Poslušali smo kritike komunistov in zelenih. Nikjer v Evropi nimajo dejanske odgovornosti. Lahko si prizadevamo za podnebno politiko v slogu Kitajske ali ZDA in dajemo velike izjave, toda ne dosegamo nobenih rezultatov. Evropa je dosegla rezultate. Nasprotujem trditvi, da je Greenpeace merilo za evropsko podnebno politiko. Ostati moramo realistični! Tudi tu je švedsko predsedstvo skupaj s Komisijo presenetljivo doseglo zelo dobre rezultate med svojim mandatom. Iskreno se želim zahvaliti tudi za to.
Zato menim, da je zdaj najpomembnejše vprašanje: kako in kaj lahko naprej gradimo na dosežkih švedskega predsedstva? Prva zadeva je izvajanje Lizbonske pogodbe. Pogodba nikoli ne zadostuje za rešitev problema. Vedno je potrebna politična volja za njeno ustrezno izboljšanje, vendar menim, da v tem primeru potrebujemo celo več kot voljo. Potrebujemo pogum in domiselnost - domiselnost, da zapolnimo vrzeli ali razjasnimo nejasnosti pogodbe. Zato upam, da bo švedsko predsedstvo z izkušnjami, ki jih je pridobilo, še naprej ostalo udeleženo v podpori vzpostavitvi nove institucije, ki jo je ustvarila Lizbonska pogodba, in sicer stalnega - ali dolgoročnega - predsednika Evropskega sveta in funkcije visokega predstavnika s Službo za zunanjepolitično delovanje.
Toda zaključek je naslednji, z njim pa bom tudi končal. Menim, da so naslednji korak pogumnejše in bolj vsebinske politike ozemeljske, gospodarske in socialne kohezije v Evropi - in ne manj številne tovrstne politike - skupaj s pogumnimi reformami, finančnimi in gospodarskimi reformami, ki nam bodo omogočile, da ne ponovimo krize, in politikami za obnovo po krizi. V tem okviru je treba pohvaliti zadnjo izjavo Komisije o gospodarski podpori vzhodnim državam in tudi pripravljenost, ki jo je izrazil gospod Barroso, za razpravo o strategiji 2020.
Vlada in škotski parlament sta sprejela najbolj ambiciozen akt o podnebnih spremembah na svetu, v katerem sta določila cilja zmanjšanja emisij 42 % do leta 2020 in 80 % do leta 2050. To sta cilja, ki ju nameravamo doseči, toda vlada Združenega kraljestva je zavrnila utemeljeno zahtevo, da bi bil škotski minister del uradnih postopkov v Københavnu. Takšno vedenje samo izpostavlja dejstvo, da bo lahko samo z neodvisnostjo - običajnim neodvisnim statusom - Škotska ustrezno prispevala k mednarodni skupnosti, in upam, da bo Evropski svet kmalu razpravljal o notranji širitvi Evropske unije, pri kateri bo Škotska kazala pot.
Gospa Malmström, dobro se vas spominjam iz časov, ko ste bili poslanka Evropskega parlamenta. Med tem predsedovanjem ste bili nekoliko drugačna oseba. Resnično upam, da boste, ko se boste vrnili, nadaljevali tam, kjer ste končali, ko ste bili tu, namreč da vas bo navdihoval parlamentarni sistem. Zakaj ste v tako pozni fazi sprejeli SWIFT? Zakaj imamo zdaj nekakšen izvršilni odbor na ravni EU - kar je bil eden izmed ciljev Švedov, prav njih, z njihovo preglednostjo? Prosim, uporabite prihodnost za to, da se vrnete k svojim koreninam.
(HU) Gospod predsednik, v zadnjih dveh in pol urah te razprave je bilo veliko povedanega o Københavnuin pogajanjih v Københavnu. Povedati moram, da švedsko predsedstvo v tem pogledu ni bilo povsem uspešno, saj v Københavnu ne bo predstavljeno skupno stališče Evropske unije. To ni nujno krivda švedskega predsedstva, prej krivda Evropske komisije. Kaj se dogaja in zakaj ni skupnega stališča? Ni skupnega stališče o vsaj dveh vprašanjih. Eno izmed njih je, ali je mogoče kvote ogljikovega dioksida prenesti po letu 2020 in ali jih je nato mogoče tudi prodati.
Evropska komisija to možnost kritizira na nepojmljiv, kratkoviden in ozkogleden način. Madžarska, Poljska, Romunija in druge nekdanje socialistične države so izpolnile svoje kjotske zaveze. Pravzaprav jih niso samo izpolnile, ampak celo presegle. Upravičeni smo do prodaje presežnih kvot. Vendar pa nam hoče Komisija to še vedno vzeti. Z drugimi besedami, kaznovati hoče spoštovanje pogodbe, ki ga je pokazala tudi Madžarska. Drugim ni uspelo izpolniti svojih zavez in so celo povečali svoje škodljive emisije, vendar pa jih nihče noče kaznovati. Kako lahko po tem pričakujemo, da bodo podpisnice spoštovale novi sporazum, seveda če bo v Københavnu nadaljevanje Kjota?
Pozivam Evropsko komisijo in bi, če bi bil tu, pozval in rotil predsednika Barrosa, naj spremenita ozkogled odnos, ki ga je predsednik pokazal doslej, in se zavzameta za stališče, ki je skladno s trenutno veljavnim Kjotskim protokolom. Vašo pozornost bi pritegnil tudi k dejstvu, da ne smemo pozabiti, da brez novih držav članic EU15 ne bi mogla izpolniti svoje zaveze za zmanjšanje emisij za 8 %. Brez njih bi imela Evropska unija v Københavnu precej šibkejše in slabše pogajalsko izhodišče.
Tu bi omenila, da bo Parlament zagotovo vzpostavil ravnotežje glede predlogov, ki so mu bili predloženi, da bi finančne trge naredil trdnejše. Enako velja za finančne obveznosti za južne države, ki naj bi pripomogle k njihovemu boju proti podnebnim spremembam. Čeprav revne države v Københavnu potrebujejo resnične zaveze za dolgoročno financiranje, je Svetu uspelo zagotoviti 7,2 milijard EUR v treh letih. Res je, da je to prvi korak, vendar pa je zelo oddaljen od zahtev, in sicer še toliko bolj, ker del tega izhaja iz prestrukturiranja.
Na finančnem področju pozdravljamo voljo za uveljavitev pravil in odločno ukrepanje v zvezi z nadzorom in obdavčenjem. V sklepih Sveta opažam predvsem sklicevanje na svetovni davek na finančne transakcije. To je nekaj, glede česar smo socialdemokrati gojili upanje in molili več kot 10 let. Še vedno obstaja delo, ki ga je treba opraviti. Iskanje novih finančnih virov za spodbujanje zaposlovanja, solidarnosti znotraj in zunaj Evrope in financiranje boja proti podnebnim spremembam je velik izziv. Ker bo kmalu božič, Svet pozivam, naj nam poveri odločanje o lastnih sredstvih v prihodnjih letih.
(NL) Gospod predsednik. Gospod Reinfeldt, edini resni madež vašega predsedovanja so odločitve v zvezi s programom SWIFT. Lizbonska pogodba je začela veljati 1. decembra, 30. novembra pa ste vi in vaši voditelji držav ali vlad uveljavili ureditev in Združenim državam dali naše bančne podatke. Če to nakazuje prihodnji razvoj stockholmskega programa - programa, namenjenega zagotavljanju naših državljanskih pravic, varnosti in svobode -, potem se mi zdi, da bo njegovo izvajanje resnično prevesilo tehtnico in ogrozilo svobodo in državljanske pravice.
(HU) Gospod predsednik, radi bi ocenili rezultate švedskega predsedstva z vidika 10-20 let. Najpomembnejši dogodek, ki ga bomo omenili, je uveljavitev Lizbonske pogodbe. Ta Pogodba vzpostavlja pravni okvir za naddržavo, v kateri se z osrednje točke nadzoruje življenje 500 milijonov ljudi in slabi nacionalne države. Pot, ki nas je vodila sem, je bila nedemokratična. Ta koncept so zavrnili trije referendumi, vse dokler ni vsiljeni irski referendum in pridobljeni podpis Václava Klausa ustvaril priložnosti za njegovo uresničitev. Večina prebivalcev Evrope je zavrnila ta koncept in ohraniti hočejo nacionalno državo. Zato sem prepričan, da bo zgodovina to obdobje prikazala kot jalov poskus vzpostavitve imperija.
Institucionalna razprava je bila končana, novi položaji zasedeni in glede nekaterih pomembnih točk je Svet zavzel stališče, ki nam bo omogočilo nadaljevati z delom. Zazrimo se v prihodnost. Nekdo je dejal, da imamo velik problem, ker Lizbonska pogodba še ni bila upoštevana v delovnih metodah Sveta. Svet ima več priložnosti za vplivanje na Evropski parlament in odbore Evropskega parlamenta, kot jih ima Evropski parlament za vplivanje na delovne skupine in zasedanja Sveta. Tudi v zvezi s tem zahtevamo enakopravno obravnavo obeh institucij, saj imamo enakopraven položaj kot zakonodajalci.
Da, bila je napaka - razpravljamo lahko o vsebini -, da smo SWIFT uveljavili pred spremembo pristojnosti soodločanja Parlamenta dan kasneje. Sklep o nadzoru finančnih trgov še vedno ni dokončan. Uvesti moramo izboljšave, potrebujemo izvršilne pristojnosti, potrebujemo večji evropski nadzor, kjer gre za čezmejne institucije, in doseči moramo boljšo usklajenost med državami članicami, Komisijo in Evropsko centralno banko v Baselskem odboru, drugače bo vzpostavljena vzporedna struktura.
Drugi vidik, za katerega menim, da je v tem obdobju gospodarske krize, ko še vedno ne vidimo svetlobe na koncu predora, prednosten, je ponovni zagon lizbonske strategije. Čim prej se moramo vrniti k tekmovanju z rastočimi silami na finančni in trgovinski ravni: samo najsodobnejše raziskave in informacijski sistem nam bosta omogočila storiti ta korak, ki je tako pomemben za nas in predvsem za nove generacije.
Drugič, da bi nadzorovali finančno krizo, so Evropska unija in njene države članice izvajale veliko število izrednih ukrepov, kar je zelo pozitivno. Stabilizacijo gospodarstva je že mogoče videti. Sočasno se strinjam s Svetom, da položaj še ni dovolj varen, da bi opustili podporne ukrepe. Posledica krize je po mojem mnenju vsekakor dejstvo, da so banke nujno potrebne, prav tako pa so nujno potrebne storitve, ki jih zagotavljajo. Zato ni potrebno pretiravati pri njihovem kaznovanju, vendar pa bi morale bančne dejavnosti temeljiti na tistem, kar se dogaja v realnem gospodarstvu in ne na medbančnem virtualnem trgu, ki je bil glavni vzrok za nedavno krizo. Sočasno moramo upoštevati plačilo nagrad bančnikom, vprašanje, ki je postalo posebno pomembna tema v Estoniji.
Naša ocena švedskega predsedovanja je, da je bilo skoraj popoln uspeh na štirih temeljnih področjih. Prvič, na institucionalnem področju je bil prispevek švedskega predsedstva k uveljavitvi Lizbonske pogodbe, k zelo uspešni izvolitvi predsednika Komisije in k vsemu, kar je povezano z ratifikacijo, zelo profesionalen in na ravni, ki smo jo pričakovali za najboljšo prakso v Evropski uniji. Seveda je bil za državo kot je Portugalska, ki je igrala odločilno vlogo pri sprejetju Lizbonske pogodbe, prispevek švedskega predsedstva neprecenljiv.
Moja tretja točka je finančna ureditev. Predvsem s tem zadnjim Svetom je bil narejen korak naprej, za katerega menimo, da je odločilen, in ki ima lahko velik vpliv na naš izhod iz krize. Zato bi posredoval tudi naše čestitke za dosego sporazuma na tem področju. Nazadnje bi omenil področje, ki je zame osebno zelo pomembno: stockholmski program in območje svobode, varnosti in pravice. Spremljal sem tamperejski proces in tako tudi predvsem haaški proces. Menim, da je stockholmski program absolutno nujen, in bi rad zanj čestital švedskemu predsedstvu in predsedniku vlade Reinfeldtu.
Kar je seveda pomembno za državljane Evropske unije, je predvsem ukrepanje s ciljem zmanjšanja učinkov gospodarske in finančne krize. To je povezano s podporo poslovnega sektorja, da se ponovno ustvari delovna mesta in vzpostavi pogoje za razvoj malih in srednje velikih podjetij ter odpravi vzroke krize, zlasti na finančnih trgih, da se v prihodnosti ne bodo ponavljali. Zdi se mi, da je evropski nadzor na tem področju nezadosten in da moramo tu kot demokratično izvoljena institucija vplivati tudi na etične standarde, ki jih morajo spoštovati tisti, ki nadzorujejo banke in finančne institucije.
V zvezi s komitologijo so se v skladu z Lizbonsko pogodbo začela pogajanja o institucionalnem sporazumu o pristojnostih in postopkih, ki jih poverja Komisija. Ob upoštevanju tega, da Lizbonska pogodba ustvarja novo podlago za podnebne spremembe in skupno energetsko politiko, upam, prav tako pa pričakujemo od Evropske komisije, predsednik Barroso, da nam boste predložili delovni program za naslednjih pet let, tako da se bodo lahko tudi komisarji, ki jih poslušamo, odzvali na te izzive.
Trčili ste tudi na grenko spoznanje o tem, kje so meje skupnega v Evropski uniji, zlasti ko smo izbirali vodstvo Evropske unije. Postavili ste nekaj novih standardov na področju zunanje politike, na primer na Bližnjem vzhodu, in hvala vam za to. Hvala vam tudi za pozornost, ki ste jo posvetili širitvi Evropske unije in reševanju, skupaj s Komisijo, nekaterih odprtih vprašanj, ki so stala na poti tega procesa. The job well done!
(FR) Gospod predsednik, gospod Barroso, gospod Reinfeldt, izvedel bi rad tudi vaše stališče, gospod Reinfeldt, glede sklepov trojke, saj so se voditelji držav ali vlad odločili ustvariti koncept te trojke, da bi predsedstvu dali občutek kontinuitete. Ker sklepate trojko med Francosko republiko, Češko republiko in Kraljevino Švedsko, kakšno je vaše mnenje o tem instrumentu in kakšne zaključke lahko potegnete iz tega?
Švedsko predsedstvo se bo zapisalo v zgodovino, saj je med njegovim mandatom prišlo do uveljavitve evropske ustave, za katero so si nekateri prizadevali skoraj 10 let in ki je v svoji trenutni obliki znana kot Lizbonska pogodba. To je bilo storjeno proti volji mnogih narodov. Izidi referendumov v Franciji, na Nizozemskem in na Irskem so bili oblastno prezrti. Uvedeno je bilo načelo demokratičnega primanjkljaja, ki dovoljuje nadzor od zgoraj, da bi se domnevno izboljšalo upravne mehanizme EU. Prve spremembe, povezane z izbiro oseb za nove položaje v Uniji, so trenutno prinesle organizacijsko zmedo in povzročile splošno zabavo v Evropi in po svetu. Švedsko predsedstvo Evropsko unijo dejansko zapušča v negotovosti in zmedi.
(HU) Švedsko predsedstvo je opravilo odlično delo in za to želim čestitati predsedniku vlade. Dokončanje ratifikacije Lizbonske pogodbe je rešilo obžalovanja vredno in sramotno manjšo krizo, v katero je bil vpleten češki predsednik Klaus. Ta situacija je bila posledica politične napake, storjene med procesom širitve, v katerem Evropska unija ni prej izjavila, da je 13 diskriminatornih Beneševih dekretov moralno nesprejemljivih. Drugi pomembni dogodek je, da je EU uspelo oblikovati enotno stališče za pogajanja o podnebnih spremembah. ZDA in Kitajska še vedno nista dojeli tega dejstva, vendar pa Evropska unija jasno razume, da prihodnost pripada tistemu, ki zdaj kaže pot v ekološkem gospodarskem razvoju. Ne pozabimo, da je edini razlog za to, da je EU lahko izpolnila svoje cilje, ta, da so nove države članice močno zmanjšale svoje emisije. Nazadnje, tretji pomemben dogodek je bil ta, da so se začela pristopna pogajanja s Srbijo, Srbiji, Makedoniji in Črni gori pa so bila odobrena potovanja brez vizumov. Zahvaliti se želim švedskemu predsedstvu, da je ustvarila odlično priložnost za predsedniški trio Španija-Belgija-Madžarska.
(PL) Med švedskim predsedovanjem se je zgodilo veliko dobrega v Uniji v težkem obdobju krize in pričakovanj v zvezi s sprejetjem Lizbonske pogodbe. Vendar pa se ne strinjam z mnenjem, da imamo drugačno Unijo ali novo Unijo. Menim, da je največ, kar imamo obnovljena Unija. Splošne določbe pogodbe je treba dopolniti ne samo s podrobno vsebino, ampak tudi s praktičnimi rešitvami. Pomembno je razjasniti delitev pristojnosti med ključnimi položaji in vzpostavljanje odnosov med institucijami EU, vključno z novo vlogo Evropskega parlamenta.
Strah mi vzbujajo morebitne omejitve funkcije rotirajočega predsedstva, ki jo zaporedno izvršujejo države članice. Ta vodilna vloga je nekaj, za kar se države članice pripravljajo in kar opravljajo z veliko odločnostjo. Če poleg stalnega predsednika Evropskega sveta ne bomo imeli tudi voditelja države, ki je trenutno prevzela vodenje in tu podaja poročila, bo Unija nepopolna in bo izgubila nekaj svoje raznolikosti. Države, ki prevzamejo vodenje, morajo še vedno ustvarjalno navdihovati novo ukrepanje, stalni predsednik Evropskega sveta pa bo moral zagotoviti usklajevanje, kontinuiranost in povezanost dela Unije.
Predsednik vlade, v dveh tednih se bo končalo vaše predsedovanje Evropski uniji. Zahvaljujem se vam za vašo dejavnost in energijo. To ni bilo lahko predsedovanje; to vemo. Kot smo slišali od naših poslancev in je bilo razbrati iz mnogih izraženih mnenj, je to bilo uspešno predsedovanje. Osebno bi se zahvalil vam in celotni švedski vladi. Prvič v zgodovini smo v zadnjih nekaj tednih izkusili nove odnose zaradi Lizbonske pogodbe.
Gospod Severin je na primer govoril o gospodarski, socialni in ozemeljski koheziji, in poudariti želim njegovo izhodišče. Pri prvi izmenjavi mnenj v Evropskem svetu o prihodnji strategiji Evropske unije 2020 smo se dogovorili - glejte točko 18 sklepov -, da si je treba prizadevati za zagotovitev gospodarske, socialne in ozemeljske kohezije ter tudi enakost spolov. Menim, da je pomembno, da imamo to od samega začetka razprave o strategiji Evropske unije 2020. Seveda je poudarek na konkurenčnosti in potrebi po odzivu na svetovne izzive, s katerimi se soočamo zdaj, vendar pa bi morali to storiti v povezavi s spodbujanjem gospodarske, socialne in ozemeljske kohezije v Evropski uniji. To bo zelo pomembno ne samo za opredelitev te strategije, ampak tudi za naslednje finančne perspektive.
Gospod Karas in tudi gospa Dati sta načela še eno konkretno vprašanje v zvezi z evropskimi nadzornimi organi. Naj bom glede tega zelo jasen. Pozdravljamo, da je Evropski svet lahko dosegel soglasen dogovor. Če sem odkrit, bi bilo nekaj časa nazaj nepredstavljivo, da bi se vse države članice strinjale o besedilu o finančnem nadzoru na evropski ravni. Čeprav cenim občutljivo naravo nekaterih izmed tem, na katere se nanašajo naši predlogi, menim, da je bilo besedilo Komisije nekoliko preveč oslabljeno. Komisija je v svojem predlogu predvidela enostavno in izvedljivo finančno zaščitno klavzulo prav zato, ker gre za občutljivo zadevo. Obžalujem črtanje predlaganih pristojnosti organov, da odločitve naslovijo neposredno na posamezne finančne institucije, v dveh izmed treh situacij, kjer jih je predlagala Komisija.
Še naprej bomo ocenjevali ublažitvene načrte iz drugih držav in to odločitev v Københavnu sprejeli ob ustreznem času. Med Evropskim svetom sem omenil možnost manjše spremembe v naši ponudbi, namreč možnost izgradnje nekaj poti po letu 2020. To ni razprava samo o letu 2020; je razprava za čas po letu 2020. Zato bi morali biti prožni glede poti, ki jih lahko opredelimo po letu 2020. V tem duhu odhajamo v København ne samo, da bi dosegli najbolj ambiciozen sporazum, ampak da dosežemo resnični svetovni sporazum.
Med švedskim predsedovanjem je bila sprejeta strategija EU za regijo Baltskega morja. Zadovoljna sem, da je bila za izvajanje strategije EU za regijo Baltskega morja namenjena finančna podpora. Kot Litovka še predobro poznam izzive, s katerimi se danes sooča regija Baltskega morja. Eden izmed njih je, kako rešiti nujen in resen problem varstva okolja Baltskega morja. Drugi je, kako regijo Baltskega morja spremeniti v močnejši stroj za gospodarsko rast in razvoj.
Razprava o skupnem patentu za celotno Unijo traja že nekaj časa. Skrajni čas je, da opredelimo določena pravila o tem, saj odsotnost enotnih predpisov predstavlja oviro razvoju evropskih podjetij in jim otežuje konkurenco na primer z ameriškimi podjetji. V preteklosti smo pogosto videli, kako težko je uskladiti interese vseh držav članic v zvezi s patentom EU, zato sem švedskemu predsedstvu še toliko bolj hvaležna za kompromis, za pomen, samo na politični ravni, ki je bil dosežen.
v pisni obliki. - Lizbonski pogodbi, ki je ustvarila vse potrebne pogoje za institucionalne reforme, je bila dana zelena luč. Vloga švedskega predsedstva je bila utiranje poti za izvajanje določb Lizbonske pogodbe. Zmoglo je ta izziv. Naloga naslednjega predsedstva je zagotoviti, da nove strukture učinkovito delujejo. V tem okviru si je treba prizadevati za zagotavljanje gospodarske, socialne in ozemeljske kohezije ter enakosti spolov. Zdi se mi pomembno poudariti, da bo s Pogodbo Listina o temeljnih pravicah postala zavezujoča, zato bodo človekove pravice (vključno z enakostjo spolov) protidiskriminacijska vprašanja imeli boljšo možnost, da se jih podpre z zakonodajo.
Lizbonska pogodba je okrepila vlogo Parlamenta v evropskem postopku sprejemanja odločitev in posledično legitimnost te institucije v očeh evropskih državljanov. Zato švedskemu predsedstvu čestitam za pomembna prizadevanja za uveljavitev nove Pogodbe. Enako pozdravljam tudi razvoj na področju pravosodja in notranjih zadev. Stockholmski program, ki je bil sestavljen v zadnjih mesecih in o katerem se je glasovalo na Evropskem svetu, ki je potekal 10.-11. decembra, določa novi referenčni okvir na tem področju za obdobje 2010-2014. Veseli me, da je Svet upošteval priporočila Parlamenta. Mislim predvsem na razširitev schengenskega območja na vse države EU, ki je po spremembah, ki smo jih predložili, postala prednostna naloga notranje politike Evropske unije.
Čestitati želim švedskemu predsedstvu za šest mesecev ambicioznega dela, ki ga je opravljal v težkem ozračju gospodarske in finančne krize, priprav na vrh v Københavnu in sprejetja Lizbonske pogodbe. Zaradi Lizbonske pogodbe imamo končno jasen institucionalni okvir za boj proti vsem izzivom, s katerimi se sooča sodobni svet. Nova Pogodba EU omogoča, da trdno zavzame pionirsko vlogo v boju proti podnebnim spremembam in tudi položaj svetovnega akterja ne samo v odnosu do Združenih držav in Ruske federacije, ampak tudi v odnosu do držav v vzponu. Poleg tega bosta novi funkciji stalnega predsednika Sveta in visokega predstavnika zagotovili kontinuiranost dejavnosti zunanje politike EU, kar zaznamuje napredek pri utrjevanju vloge EU na svetovnem prizorišču. Zaradi vseh teh institucionalnih sprememb bo EU učinkovitejša in bo imela na razpolago večji izbor metod za reševanje glavnih problemov, s katerimi se sooča mednarodna skupnost, kot so boj proti terorizmu, prilagajanje na podnebne spremembe, zagotavljanje energetske varnosti in boj proti učinkom gospodarske in finančne krize. Prepričan sem, da bo špansko predsedstvo izpolnilo pričakovanja in uspešno nadaljevalo ukrepanje in dejavnosti, ki jih je začelo švedsko predsedstvo.
v pisni obliki. - (FR) Čestitati želim švedskemu predsedstvu za njegovo delo, zlasti na tistih področjih, za katera je pristojen Odbor za državljanske svoboščine, pravosodje in notranje zadeve. Izzivi so bili ogromni: bil je prehod s pravnega sistema Pogodbe iz Nice na pravni sistem, ki ga zagotavlja Lizbonska pogodba, in tudi priprava osnutka naslednjega večletnega programa, ki bo opredelil prednostne naloge za območje svobode, varnosti in pravice za naslednjih pet let. Pohvalila bi stockholmski program, ki bo spodbudil ambiciozna politična prizadevanja za krepitev tega območja do leta 2014. Vendar pa je treba doseči še velik napredek in to predvsem na področju azila. Pozdravljam vzpostavitev Evropskega urada za podporo azilu, saj je ključnega pomena približevati ne samo zakonodajo, ampak tudi prakse držav članic. Druge predloge v azilnem paketu bo treba sprejeti čim prej, da bi preprečili, da bi bilo treba razviti tretjo fazo skupnega evropskega azilnega sistema. S pomembnimi institucionalnimi spremembami, ki jih uvaja Lizbonska pogodba, se lahko zdaj veselimo takojšnjega sprejetja bolj ambicioznih in bolj kakovostnih zakonodajnih instrumentov pod prihodnjimi predsedstvi.
v pisni obliki. - (RO) Švedsko predsedstvo je pomenilo napredek s tremi pomembnimi dejanji: - izvolitvijo predsednika EU in visoke predstavnice EU za zunanje zadeve in varnostno politiko po začetku veljavnosti Lizbonske pogodbe; - sprejetjem "Stockholmskega večletnega programa za obdobje 2010-2014"; - pripravo in usklajevanjem pogajanj COP 15 o podnebnih spremembah v Københavnu. Pozdravljam odločitev Sveta o pripravljenosti EU in njenih držav članic, da prispevajo s hitrim začetnim financiranjem 2,4 milijard EUR letno za obdobje 2010-2012, da bi podprle države v razvoju pri prilagoditvi na podnebne spremembe. Komisijo pozivam, naj oblikuje ustrezen mehanizem za porazdelitev finančnega bremena med državami članicami v skladu z gospodarsko močjo vsake posamezne izmed njih.
V zvezi s posvetovanji, ki trenutno potekajo, o prihodnji strategiji, bi rada pozornost pritegnila k dvema vidikoma: izboljšanju izobraževalnega sistema v Evropi in enakosti spolov na trgu dela. Izobraževalni sistem v Evropi se mora spremeniti. Vzpostavitev sodobnega, na znanju temelječega gospodarstva ni mogoča brez mladih, dobro izobraženih delavcev. Zagotoviti moramo večjo finančno podporo za trenutne programe EU (Erasmus, Erasmus Mundus, Leonardo da Vinci) in začeti nove pobude, ki bodo mladim pomagale do znanja in pridobivanja izkušenj v tujini in bodo zagotavljale tudi finančne in upravne možnosti, potrebne za uporabo te podpore pri delu v svoji državi.
Unija mora kot prednostno nalogo postaviti potrebe državljanov in sprejeti program, ki na vseh področjih svojega delovanja spodbuja enakost spolov, predvsem na področju boja proti brezposelnosti. Pri načrtovanju nove strategije moramo posebno pozornost posvetiti povečanju deležu žensk v zaposlovanju, saj raziskava, ki jo je opravil Eurostat, kaže, da je kriza zaposlene ženske prizadela bolj kot moške med drugim tudi zato, ker so zaposlene na delovnih mestih, ki so precej manj varna. Diskriminacija na trgu dela ostaja resen problem, nova strategija pa se mora soočiti z njim.
Kljub težavam zaradi odloga začetka veljavnosti Lizbonske pogodbe je švedsko predsedstvo doseglo nekaj opaznih uspehov. Ti vključujejo sveženj o energetski učinkovitosti in telekomunikacijski sveženj, vzpostavitev organa za bonitetni finančni nadzor, dogovor o proračunu za leto 2010, predvsem v zvezi s financiranjem načrta za oživitev gospodarstva, strategije za Baltsko morje in uskladitev za podnebno konferenco v Københavnu ta teden. Špansko predsedstvo, ki bo mandat prevzelo leta 2010, bo vodilo prehod s Pogodbe iz Nice na Lizbonsko pogodbo ter bo nadaljevalo strategijo za pospeševanje zaposlovanja s spodbujanjem in podpiranjem evropskih gospodarstev ter obravnavanje drugih pomembnih izzivov kot so finančna ureditev in podnebne spremembe. Zaradi svoje geografske in zgodovinske bližine si morajo Portugalska in zlasti najbolj oddaljene regije kot je Madeira, ki bi rade videle, kako uspešno bo špansko predsedstvo, prizadevati, da kar najbolj izkoristijo priložnosti, ki bodo zagotovo ustvarjene. Pionirsko srečanje na vrhu EU-Maroko bo na primer primeren forum za spodbuditev evro-afriškega atlantskega območja sodelovanja, ki bo vključevalo Madeiro, Azore, Kanarske otoke in sosednje države, predvsem Maroko. Vanj bom vložil vsa svoja prizadevanja in ga bom pozorno spremljal.
Gospod predsednik, sklepi, sprejeti na vrhu, kažejo zaostritev politike Evropske unije, ki je naravnana proti navadnim ljudem, in buržoaznih vlad ter ostrih ukrepov proti delavskemu razredu in razredu navadnih ljudi v družbi, da bi se okrepila donosnost in položaj evropskih monopolov, oba v okviru enotnega notranjega trga in mednarodne imperialistične konkurence. Strategija EU za leto 2020, poglobljena različica lizbonske strategije, kot prednostne naloge določa hitrejša kapitalistična prestrukturiranja in uničenje preostalih plačnih, delavskih in socialnih pravic delavcev. Temelj izstopne strategije EU iz kapitalistične krize so hitre spremembe v sistemih socialne varnosti, povišanje upokojitvene starosti in drastično zmanjšanje plač, pokojnin in socialnih ugodnosti. Za ideološko teroriziranje delavcev se uporabljajo primanjkljaji in javni dolg ter postopki za nadzor gospodarstev različnih držav članic, vključno Grčije. Ta politika EU, naravnana proti navadnim ljudem, nosi tudi pečat PASOK in strank Nove demokracije, ki še naprej podpirajo izbire kapitala, medtem ko posledice krize prelagajo na ramena delavcev. Grška komunistična stranka poziva delavski razred, naj organizira svoj protinapad, naj obsodi stranke evropske enosmerne poti in naj se v čim večjem številu udeleži shoda o brezposelnosti, ki ga 17. decembra organizirajo razredne sile sindikata Vsedelavska bojna fronta.
(CS) Glasoval sem proti poročilu gospoda Bögeja o uporabi sredstev Evropskega sklada za prilagoditev globalizaciji, saj predvsem v primeru avstrijske vloge vključuje nadvse nesistematičen pristop, ki se odraža v brezprimerno visoki ravni podpore na osebo. Če mora biti časovno omejena individualna podpora namenjena podpora za delavce, ki so postali presežni zaradi globalizacije, se mora takšna podpora nanašati na resnične individualne potrebe in resnični gospodarski kontekst. Vendar pa se to ne dogaja in je bil postopek za določitev te podpore celo nesistematičen in samovoljen. Zato je po mojem mnenju treba določiti trdna merila. Uporaba sredstev na ta način ni rešitev problema, ampak je dejansko zapravljanje denarja davkoplačevalcev.
Vendar pa se moramo ozreti tudi znotraj naših meja, da vidimo, kako postavljamo ovire pospeševanju trgovine z revnejšimi državami. V mnogih primerih revnejše države vidijo trgovinska pravila kot naperjena proti njim in gledajo zadeve kot so skupna kmetijska politika, subvencije za bombaž, sanitarni in fitosanitarni standardi ter tarife za uvoze večje vrednosti v EU. Pomembno je, da pokažemo, da je trgovinski sistem resnično odprt, in da čim bolj pomagamo najrevnejšim državam pri izkoreninjenju krize.
Tri leta po njegovi vzpostavitvi leta 2006 in v trenutnem okviru svetovne gospodarske in finančne krize je bilo ključnega pomena ublažiti pogoje za uporabo tega evropskega sklada. Švedska, Avstrija in Nizozemska so danes cilj teh učinkovitejših in hitrejših ukrepov in veselim se, da bodo vse države članice EU imele večji dostop do teh financ. Glede na povezavo s finančnim okvirom za obdobje 2007-2013 maksimalni znesek sklada letno ne sme preseči 500 milijonov EUR, vendar pa je ključnega pomena, da se ta sredstva porablja v celoti, do česar danes ne prihaja.
Globalizaciji se žrtvuje švedske, avstrijske in nizozemske delavce. Ponavljamo naše močno nasprotovanje filozofiji, na kateri temelji ta sklad, ki iz evropskih delavcev dela zgolj "prilagoditvene spremenljivke" za omogočanje nemotenega teka oblike neoliberalne globalizacije, v katero se nikoli ne dvomi. Interesi velikanov kot so ameriško podjetje Ford, trenutni lastnik Volvo Cars, ki je imel v tretjem četrtletju leta 2009 skoraj 1 milijardo EUR dobička, ali Aviva, Axa in BlackRock, glavni družbeniki Heijmans NV, danes izpodrivajo splošne interese evropskih državljanov. Sklad prispeva k temu ropanju.
Posledice globalizacije je ponovno treba ublažiti z uporabo Evropskega sklada za prilagoditev globalizaciji (ESPG). Tokrat je bila močno prizadeta tudi avstrijska Štajerska. Skupno 774 oseb iz devetih različnih podjetij je v zadnjih nekaj mesecih izgubilo svoje delovno mesto, zato je zvezna dežela avstrijska Štajerska EU prosila za pomoč. Tako kot predhodne vloge so bile tudi te natančno preučene in vesel sem, da ljudje avstrijske Štajerske izpolnjujejo vse zahteve. Negativni učinki globalizacije se nam ponovno jasno kažejo predvsem med trenutno finančno in gospodarsko krizo.
Trenutni položaj na finančnih trgih zahteva, da podpiramo več milijon ljudi, ki so v zadnjem letu izgubili delovno mesto. Seveda ne govorim samo o pomoči pri iskanju dela, ampak tudi o uporabi prožnosti trga dela, o pomoči delavcem pri pridobivanju kvalifikacij in o organizaciji ustreznega usposabljanja, na primer za uporabo računalnika ali dajanje kariernih nasvetov. Večino denarja v ESPG je treba nameniti za spodbujanje podjetništva in pomoč pri samozaposlovanju, saj osnovanje podjetja in ustvarjanje lastnega prihodka za ljudi, ki so izgubili delovno mesto, predstavlja priložnost za ohranitev finančne stabilnosti in razvoj.
Komisija glede presežnih delavcev v podjetju Volvo Cars meni, da imajo "pomemben negativen učinek na lokalno in regionalno gospodarstvo" na zahodu Švedske. Podjetje Volvo Cars je pomemben delodajalec na zahodu Švedske. Če Evropski parlament ne bo ukrepal, bodo močno prizadeti delavci v podjetju Volvo Cars in njegovi dobavitelji. Tveganje socialne marginalizacije in trajne izključenosti je zelo veliko, tega pa kot liberalci moremo sprejeti. Iskreno sočustvujemo z vsemi, ki jih je prizadela brezposelnost, in bi si želeli, da jim je na razpolago usposabljanje.
Samo poročilo opravičuje naše stališče, ko poudarja, da "obstajajo različni razlogi za očitno upočasnitev plačil v primerjavi s pričakovanim ritmom, odvisno od zadevne države članice. Prvič, trenutna gospodarska situacija je v nekaterih primerih povzročila težave pri zagotavljanju nacionalnega sofinanciranja. Drugič, dejstvo, da izvajanje razvoja podeželja v letu 2009 kaže manj dinamičen profil kot zadevno leto predhodnega programskega obdobja, se razlaga s pozno odobritvijo določenih programov in v primeru Romunije in Bolgarije tudi s pomanjkanjem zadostnih predhodnih izkušenj z izvajanjem programov za razvoj podeželja."
Glasoval sem proti predlogu resolucije, ker na splošno spodbuja liberalizacijo trgov in trgovinski sistem, ki je v škodo revnim državam in državam v razvoju ter ne kaže prave skrbi za okoljske potrebe planeta. Menim, da bi bilo treba zavrniti liberalizacijo trgovine in njene katastrofalne rezultate, ki so doprinesli k trenutni finančni, gospodarski in podnebni krizi in krizi s hrano ter k izgubi delovnih mest, revščini in deindustrializaciji. Proti predlogu resolucije sem glasoval tudi zato, ker ne zagotavlja popolnega spoštovanja pravic vlad, da zaščitijo svojo zmožnost urejanja in zagotavljanja temeljnih storitev, predvsem na področju javnega dobra in storitev kot so zdravstvo, izobraževanje, kultura, komunikacije, promet, voda in energija.
v pisni obliki. - (FR) Glasovala sem proti resoluciji o možnostih za razvojno agendo iz Dohe po sedmi ministrski konferenci STO. To sem storila s splošnega vidika, ker je jasno, da ji manjka vizija v smislu spodbujanja razvoja in spoštovanja držav v razvoju, predvsem pa zato, ker je sicer ključnega pomena, da uspešno zaključimo krog pogajanj v Dohi, vendar ne za vsako ceno. Mednarodna trgovina mora upoštevati dolgo tradicijo sodelovanja Evrope z najrevnejšimi državami. Poleg tega v zvezi s kmetijstvom in liberalizacijo storitev ne podpiram pristopa, ki ga priporoča ta resolucija, to pa še toliko bolj, ker niso bile sprejete vse spremembe, ki so bile oblikovane za uravnoteženje besedila. Dogovor o pospešitvi pogajanj v storitvenem sektorju (da se doseže večja stopnja liberalizacije) je na primer izključen.
Zavzemam se za to, da Evropska unija igra vodilno vlogo v trenutnih pogajanjih STO, da bi zaključili krog pogajanj v Dohi, ob tem pa moramo upoštevati nove svetovne izzive kot so podnebne spremembe, varnost in neodvisna preskrba s hrano. Upam, da bodo rezultat nove tržne priložnosti in krepitev pravil o večstranski trgovini, da bi trgovina služila trajnostnemu razvoju. STO bi lahko bolje obvladala globalizacijo. Vendar pa priznavam, da so v okviru trenutne gospodarske krize pravila in obveznosti, sprejeti znotraj STO, v veliki meri preprečili, da bi se njene članice poslužile omejevalnih trgovinskih ukrepov, in so vodili k sprejetju ukrepov za oživitev gospodarstva.
Z zavrnitvijo naših predlaganih sprememb so rekli ne veliki spremembi v pogajanjih, katere prednostna naloga bi bili razvoj in socialni napredek, ustvarjanje delovnih mest s pravicami in boj proti lakoti in revščini. Obžalovanja vredno je, da glavna prednostna naloga ni bila odprava davčnih oaz, spodbujanje neodvisnosti in varnosti preskrbe s hrano, podpora kakovostnih javnih storitev in spoštovanje pravice vlad, da ohranijo svoja gospodarstva in javne storitve, predvsem na področju zdravstva, izobraževanja, vode, kulture, komunikacij in energije.
Ne, svetovna prosta trgovina ni rešitev za trenutno krizo. Nasprotno, je eden izmed glavnih vzrokov zanjo. Krog pogajanj v Dohi je bil negotov od samega začetka in je eno leto miroval zaradi osnovnega problema, saj je sistem dosegel meje sprejemljivosti za vse - naj bodo razviti, v vzponu ali najmanj razviti, kar je mednarodni žargon za tiste države, ki jih ogroža revščina in so se prisiljene vključevati v nadvse konkurenčen svetovni trg, ki jih pogoltne. V Evropi živimo v skladu s protislovjem, ki ga ohranjajo psevdo elite, ki nam vladajo in ki hočejo, da smo vsi hkrati bogati in revni: revni, ker moramo biti slabo plačani, da konkuriramo v trgovinski vojni, ki nas hujska proti državam z nizkimi ravnmi dohodkov, in bogati, da lahko porabimo poceni in pogosto nizkokakovostne uvoze, ki preplavljajo naš trg.
Upam, da bo krog pogajanj o razvojni Agendi v Dohi vodil k vzpostavitvi poštenih in uravnoteženih trgovinskih odnosov. Zato sem podprla spremembe moje politične skupine, katerih cilj je izboljšanje te resolucije, da bi okrepili zahteve v zvezi z razvojem; da bi zahtevali, da se v pogajanjih o storitvah ne postavlja pod vprašaj javnih storitev; da bi v zvezi z industrijskimi tarifami zahtevali, da se prizna potreba po upoštevanju stopnje razvoja vsake države in potreba po tem, da se teh sektorjev ne odpre nenadoma konkurenci; in nazadnje, da bi ohranili posebno in raznoliko obravnavanje določenih vrst pridelave v kmetijskem sektorju.
v pisni obliki. - (ES) Po 30 letih fundamentalizma prostega trga se svetovno gospodarstvo sooča z najhujšo krizo vse od velike depresije v tridesetih letih prejšnjega stoletja. Neoliberalna agenda Svetovne trgovinske organizacije (STO), ki vključuje deregulacijo, liberalizacijo in privatizacijo storitev, je večini svetovnega prebivalstva v državah v razvoju in tudi industrializiranih državah prinesla še večjo revščino. Moja skupina je vedno zavračala liberalizacijo trgovine in njene uničujoče učinke, ki prispevajo k trenutni finančni, gospodarski in podnebni krizi in krizi s hrano.
Skupni predlog resolucije skupine Evropske ljudske stranke (Krščanskih demokratov), skupine Evropskih konzervativcev in reformistov ter Skupine zavezništva liberalcev in demokratov za Evropo o razvojni agendi iz Dohe in STO nadaljuje težnjo svetovne liberalizacije na vseh gospodarskih področjih. Ni dvoma, da odprava ovir v trgovini in povečanje trgovine na nekaterih področjih prinašata večjo blaginjo. Videli smo, da je prosta trgovina, predvsem med podobno razvitimi državami, tudi koristna.
Če pa se trgovinska partnerja preveč razlikujeta v smislu stopnje razvoja, pride v mnogih primerih do negativnih učinkov za obe strani. Popolno odprtje trgov držav v razvoju izvozom iz industrializiranih držav je včasih imelo za posledico uničenje lokalne gospodarske strukture, povečanje ravni revščine za ljudi in posledično se je več ljudi hotelo preseliti v zahodne države. Po drugi strani je bila Evropa preplavljena s cenenim blagom z Daljnega vzhoda, proizvodnja katerega je v mnogih primerih vključevala izkoriščanje delavcev. Domača proizvodnja je bila preseljena ali zaprta, to pa je povzročilo brezposelnost v Evropi. S tega vidika so zato določene ovire v trgovini, na primer za ohranjanje neodvisne preskrbe s hrano v Evropi, povsem smiselne. Ne smemo pozabiti, da je liberalizacija storitev na finančnih trgih igrala veliko vlogo pri trenutni finančni in gospodarski krizi. Kljub temu predlog resolucije zagovarja nadaljevanje procesa liberalizacije in večjo vlogo STO kot del politike novega svetovnega reda, iz tega razloga pa sem glasoval proti.
Danes sem glasovala proti resoluciji o razvojni agendi iz Dohe, ker nasprotujem kakršni koli liberalizaciji javnih storitev. V mislih imam predvsem liberalizacijo oskrbe z vodo, zdravstvene storitve in storitve v energetskem sektorju. Za kohezijo družbe je bistvenega pomena, da imajo vsi državljani dostop do javnih storitev. Zagotoviti je treba visoko kakovost teh storitev ob spoštovanju načela univerzalnosti, predvsem pa morajo biti cenovno dostopne. V zvezi s tem morajo imeti nacionalni organi obsežne diskrecijske pravice in priložnosti za oblikovanje svojih storitev.
V tem času globalizacije je učinkovit sistem za ureditev trgovine pomembnejši kot kdaj koli prej. To je vloga Svetovne trgovinske organizacije, ki je bila ustanovljena leta 1995, da bi nadomestila GATT. Kot je poudarjeno v skupnem predlogu resolucije, ki ga je predložila desnica v Parlamentu in za katerega sem glasoval v času kosila, mora STO odigrati pomembno vlogo pri zagotavljanju, da se globalizacijo bolje obvladuje in da so njene koristi bolj enakomerno porazdeljene. Seveda so tisti, ki zagovarjajo protekcionizem, zaprtost vase, izbrali napačen cilj, ko iz STO delajo smrtonosno orožje nenadzorovane liberalizacije. Trenutni generalni direktor tega organa Združenih narodov Pascal Lamy je bil tisti, ki je začrtal pot po letu 1999: pot nadzorovane globalizacije.
v pisni obliki. - (PL) Z zadovoljstvom pozdravljam resolucijo o STO, saj je to trenutno izredno pomemben problem. Narava krize je svetovna, čim hitrejši izhod iz nje pa je v interesu vseh. Menim, da je eden izmed načinov za učinkovito omejitev krize, širitev svetovne trgovine. Lažja je omejitev reforme gospodarstev na regionalno ali nacionalno raven, vendar pa dolgoročno to ni dober način za boj proti krizi, ki je zajela ves svet, zato boj proti njej zahteva skupne instrumente, ki se jih uporablja na svetovni ravni. Zato bi naredili vse, da bi pospešili pogajanja znotraj okvira Svetovne trgovinske organizacije, saj ta pogajanja liberalizirajo trgovino. Sočasno moramo sprejeti dobra načela konkurenčnosti. V teh načelih so posebno pomembni proizvodni standardi in pogoji za kakovost proizvodov, vključno v okviru boja proti podnebnim spremembam in zmanjšanja emisij CO2. Zelo občutljivo blago, kot so kmetijski in živilski proizvodi, zahteva izredno temeljit pristop. V prihodnje moramo razmisliti o tem, ali ne bi skupaj z liberalizacijo trgovine s kmetijskim blagom v okviru STO na svetovni ravni uvedli tudi standardizacije nekaterih elementov kmetijske politike na svetovni ravni. Upoštevati je treba posebno naravo kmetijskega sektorja - njegovo odvisnost od podnebnih pogojev, vprašanja kakovosti, povezana z varnostjo preskrbe s hrano, pogoje za proizvodnjo in problem zagotavljanja svetovne preskrbe s hrano. V pogajanjih STO moramo pokazati večje razumevanje za druge in več naklonjenosti.
Glasoval sem proti predlogu, ker v celoti temelji na doktrini in politiki "vojne proti terorju", ki se jo še vedno uporablja za upravičevanje omejitve pravic in svoboščin ter za legalizacijo vojaških posredovanj in akcij, uvedenih z Lizbonsko pogodbo. Evropski parlament je bil nazadnje tudi izključen iz sourejanja, preučevanja in nadzora nad ukrepi, povezanimi s posameznimi pravicami in protiterorističnimi politikami, s čimer je bila oslabljena njegova vloga glede ključnih zadev. Nazadnje bi poudaril, da je bila ne glede na vse drugo sprejeta sprememba, ki izkrivlja vlogo nevladnih organizacij in jih spreminja v informatorje in nosilce različnih "protiterorističnih" varnostnih storitev, namesto v pomočnike v družbi, v kateri so dejavne.
Javni dostop do dokumentov je ključni dejavnik pri zagotavljanju obstoja demokratičnega nadzora institucij in njihovega učinkovitega nadzora, s čimer se povečuje zaupanje državljanov. V okviru stockholmskega programa je Svet ponovno potrdil pomen preglednosti in Komisijo pozval, naj preuči najboljši način za zagotavljanje preglednosti v postopku sprejemanja odločitev, dostopa do dokumentov in dobrega upravljanja glede na nove priložnosti, ki jih prinaša Lizbonska pogodba. Ne dvomim, da je treba spremeniti pravno podlago uredbe, ki zadeva dostop do dokumentov, in tudi pravni okvir, v katerem naj bi se uporabljala, predvsem v zvezi z odnosi med institucijami Unije in državljani.
Zavedamo se, da je potreben dodaten okvir skladnosti z mednarodnim pravom. Ne sprejemamo politike dvojnih standardov v odnosih do vlad tretjih držav, fizičnih ali pravnih oseb, skupin ali nedržavnih subjektov, oblikovanih glede na interese Združenih držav ali glavnih evropskih sil. Primerov ne manjka. Če jih omenim samo nekaj, imamo primere nezakonite zasedbe Zahodne Sahare, Aminatouja Haidarja in druge Saharce, ki so zaprti v Maroku, in ukrepe Turčije proti Kurdom in Cipru.
Glasovala sem za to resolucijo, ker je pomembno, da poslanci Evropskega parlamenta izvajamo parlamentarni nadzor nad odločitvami o uvedbi sankcij proti osebam, povezanim z Al Kaido in Talibani, in tudi osebam, ki ogrožajo pravno državo v Zimbabveju in Somaliji. Izbrana pravna podlaga je nesprejemljiva; zahtevamo posvetovanje z nami po rednem zakonodajnem postopku in obveščanje o delu Odbora ZN za sankcije. Nazadnje v zvezi s tem obžalujem nadvse upravljavski pristop, pri katerem vztraja Svet, čeprav tu govorimo o ukrepih, ki se nanašajo na posamezne pravice.
v pisni obliki. - Skupina ECR je najodločnejši zagovornik ukrepov proti teroristom v EU in je prepričana zlasti, da morajo nacionalne vlade v Evropski uniji sodelovati v boju proti nenehni grožnji terorizma. Vendar pa se je skupina ECR odločila vzdržati glasovanja o tej resoluciji iz dveh posebnih razlogov: prvič, nasprotujemo kakršni koli zakonodaji, ki nas pomika k skupni evropski zunanji in varnostni politiki, toda, drugič, namesto tega želimo izboljšano in okrepljeno usklajevanje in sodelovanje med EU in nacionalnimi vladami in smo zelo razočarani, da ta resolucija tega ni odrazila v zadostni meri.
v pisni obliki. - (PT) Skupni pomen vprašanj, ki so bila zastavljena, presega le ovrednotenje doktrine in doslednosti med izraženimi namerami in njihovim tolmačenjem. Obstaja tudi praktična posledica, ki izhaja iz starega reka, da tisti, ki zmore veliko, vsekakor lahko naredi tudi manj, in je povezana z naslednjim: kakšen smisel ima organ, ki ima pristojnosti v kazenskih zadevah ter pri preprečevanju in v boju proti terorističnim napadom, s tem ko je vključen v postopek soodločanja, če je potem a priori izključen, kadar je govora o drugih ukrepih, ki bi lahko, s tem ko vplivajo na pravice državljanov, v tem kontekstu bili celo pomembni?
Ključnega pomena je, da je način, na katerega je v zakonodaji tolmačena Lizbonska pogodba, v resnici skladen z navedeno krepitvijo pristojnosti in pooblastil Parlamenta. Vsaj v nekaterih primerih, ko so ogrožene pravice državljanov in protiteroristične politike, kot je bilo zastavljeno v vprašanjih, bi morala biti zagotovljena dvojna pravna podlaga. V drugih primerih, kot sta na primer Zimbabve in Somalija, bi moralo biti predvideno opcijsko posvetovanje, kot je dejansko tudi navedeno v deklaraciji iz Stuttgarta o Evropski uniji, ki je prav tako bila omenjena v vprašanju.
V zadnjih letih je bilo vse več pravic zmanjšanih v imenu boja proti terorizmu. S sporazumom SWIFT in stockholmskim programom postaja vse resničnejša "pregledna oseba". Seveda je v času moderne tehnologije, globalizacije in EU brez meja pomembno, da organi sodelujejo in se tudi ustrezno pripravijo. Vendar pa se država ne more spustiti na raven teroristov. Pomisliti moramo samo na vprašljivo vlogo EU in posameznih držav članic v zvezi s preleti CIA in tajnimi zapori ZDA.
Organizacija Memorial meni, da to ni nagrada samo zanjo: nagrado se podeljuje celotni skupnosti, ki se v Rusiji bori za človekove pravice, in širše, omembe vrednemu delu ruske družbe. Zagovorniki človekovih pravic se zdaj že 40 let, najprej v Sovjetski zvezi in zdaj v Rusiji, zavzemajo za "evropske" - to je univerzalne - vrednote. Ta boj je bil vedno tragičen in je v zadnjih letih zahteval življenje najboljših in najbolj neustrašnih. Prepričan sem, da je Evropski parlament pri podeljevanju nagrade Saharova organizaciji Memorial imel v mislih predvsem njih - naše mrtve prijatelje in soborce. Nagrada jim pripada po pravici. In prvo ime, ki ga bom navedel, je ime Natalije Estemirove, kolegice iz organizacije Memorial, ki je bila letos poleti umorjena v Čečeniji. Ne morem nadaljevati, ne da bi omenil še druga imena: odvetnik Stanislav Markelov in novinarki Ana Politkovska in Anastazija Baburova, umorjeni v Moskvi; etnolog Nikolaj Girenko, ustreljen v Sankt Peterburgu; Farid Babajev, umorjen v Dagestanu; in mnogi drugi - žal bi se lahko ta seznam še dolgo nadaljeval. Prosil bi vas, da vstanete in se poklonite spominu na te ljudi.
Andrej Saharov, ki je umrl pred 20 leti, je bil pomemben zagovornik človekovih pravic in tudi pomemben mislec. Zagovarjal je dve pomembni trditvi. Prva je bila, da ima človeštvo samo s tem, da premaga politično neenotnost in sovraštvo, možnost preživeti in se razviti ter priložnost za obvladovanje svetovnih izzivov časa in zagotovitev svetovnega miru in napredka na našem planetu. Druga trditev je bila, da so edina zanesljiva podpora našim prizadevanjem za premagovanje politične neenotnosti modernega sveta človekove pravice in predvsem intelektualna svoboda.
V zadnjih časih sta si Rusija in Evropa vse pogosteje nasprotovali. V Rusiji je postalo moderno govoriti o "posebni poti Rusije", "posebni duhovnosti Rusije" in celo "posebnih nacionalnih vrednotah". In v evro-atlantskem svetu pogosto slišimo o Rusiji govoriti kot o državi, ki izstopa izmed držav, državi, katere politični razvoj določa njena zgodovina in posebne značilnosti, ter podobne konstrukte. Kaj je mogoče povedati v zvezi s tem? Rusija ima kot vsaka država svojo pot do ureditve življenja na podlagi univerzalnih človekovih temeljev. Noben narod na svetu svojega življenja ne organizira v skladu z zamislimi in načrti, ki si jih v celoti sposodi od zunaj, toda povezave Rusije z Evropo še zdaleč ne opredeljuje samo to, kdo si sposoja in od koga. Vprašanje se lahko zastavi drugače: je Rusija kakor koli prispevala k vseevropski in univerzalni civilizaciji, ki se oblikuje pred našimi očmi? In tu bi rad izpostavil edinstveni prispevek Rusije k duhovnemu in političnemu napredku Evrope in človeštva: ključno vlogo, ki jo je sovjetsko gibanje za človekove pravice odigralo pri oblikovanju moderne politične kulture.
Saharov je vlogo človekovih pravic in intelektualne svobode v sodobnem svetu domislil že leta 1968. Njegove ideje so organizacije za človekove pravice, ki so jih ustanovili sovjetski disidenti, prenesle na praktično raven - predvsem moskovska Helsinška skupina, ki jo danes tu zastopa Ljudmila Aleksejeva. Te organizacije so bile prve, ki so javno izjavile, da lepo zveneče deklaracije o mednarodnem varstvu človekovih pravic ne morejo ostati samo deklaracije. Uspelo nam je mobilizirati svetovno javno mnenje in zahodna politična elita je bila prisiljena odmakniti se od svojega tradicionalnega pragmatizma. Seveda je ta razvoj povzročil tudi številne nove probleme, ki še vedno niso v celoti rešeni - primer tega je doktrina humanitarne intervencije. Kljub temu je bilo v zadnjih tridesetih letih doseženo veliko, čeprav je treba v prihodnosti storiti še več. Ruski zagovorniki človekovih pravic v sedemdesetih letih prejšnjega stoletja so začeli ta proces in že samo iz tega razloga Rusije ni mogoče črtati s seznama evropskih držav.
V zadnji tretjini 20. stoletja je v Rusiji kot nikjer drugje gibanje za človekove pravice postalo sinonim za državljanstvo, rusko mišljenje o človekovih pravicah pa se je lahko razvilo vse do svetovnih zaključkov Saharova in prevzelo kakovost nove politične filozofije. To je povezano z edinstveno naravo tragične zgodovine Rusije v 20. stoletju, s potrebo po razumevanju in premagovanju krvave in umazane preteklosti. Če je bila druga svetovna vojna spodbuda za povojno politično modernizacijo zahodne Evrope, saj je bila ta logičen zaključek sorazmerno kratkega obdobja prevlade nacističnega režima v Nemčiji, potem so potrebo ZSSR in Rusije po obnovi narekovale izkušnje s sedemdesetimi leti prevlade komunističnega režima, vrhunec katerega je bila Stalinova diktatura strahovlade. Ključna sestavna dela oživljajočega se ruskega državljanstva sta bila pravna zavest in zgodovinski spomin. Gibanje za človekove pravice se je od samega začetka opredelilo kot gibanje za premagovanje stalinizma v javnem, političnem in kulturnem življenju države. V enem izmed prvih javnih besedil tega gibanja - letaku, ki so ga razdeljevali organizatorji zgodovinskega srečanja 5. decembra 1965 v obrambo zakonodaji - je bilo v zvezi s tem nadvse preprosto in jedrnato zapisano: "Krvava preteklost nas poziva k odločnosti v sedanjosti".
Menim, da so zdaj, ob 20. obletnici smrti Saharova, tudi poslanci Evropskega parlamenta pri izbiri prejemnika nagrade čutili in razumeli ta posebni vidik. Vsi se spominjamo resolucije o evropski zavesti in totalitarizmu, ki jo je Evropski parlament sprejel aprila. Ta resolucija, tako kot resolucija OVSE, ki je sledila julija, o ponovni združitvi razdeljene Evrope, kaže, da združena Evropa razume smisel in gonilo našega dela. Organizacija Memorial se vam zahvaljuje za to razumevanje. Absurdnost sedanje politične situacije v Rusiji jasno prikazuje dejstvo, da je naš parlament - parlament države, ki je najbolj in najdlje trpela zaradi stalinizma in komunistične diktature - ti resoluciji, namesto da bi ju toplo podprl, razglasil za "protiruski"!
V zadnjih letih je bilo v Strasbourgu v "čečenskih" zadevah, ki so se nanašale na huda kazniva dejanja, ki so jih nad državljani izvršili predstavniki države, izdanih več kot 100 sodb. In kaj se zgodi? Nič. Rusija žrtvam plača nadomestilo, ki ga odredi Evropsko sodišče kot neko vrsto "davka za nekaznovanje", in zavrača preiskavo kaznivih dejanj in kaznovanje krivcev. Ne samo, da se pred sodišče ne postavi vseh generalov, ki so poimensko navedeni v sodbah iz Strasbourga, ampak se jih celo predlaga za napredovanje.
Drugi, splošnejši primer zadeva odnose med Rusijo in Evropsko unijo na področju človekovih pravic. Danes so zmanjšani na posvetovanja Evropske unije z Rusijo o tej zadevi vsakih šest mesecev. Kako se uporablja to priložnost? Uradniki, ne najvišji, se nekaj ur pogovarjajo za zaprtimi vrati - Evropa sprašuje o Čečeniji, Rusija odgovori z vprašanjem o Estoniji ali Latviji, in njihove poti se za naslednjih šest mesecev spet razidejo. Ruske in tudi mednarodne nevladne organizacije organizirajo obrobne dogodke in obravnave ter podajajo poročila. Na srečanjih z zagovorniki človekovih pravic predstavniki Bruslja žalostno vzdihujejo: "Kaj lahko storimo?" - in ostajajo tiho.
Kaj naj torej Evropa stori glede Rusije? Z našega stališča je odgovor enostaven: z Rusijo mora ravnati enako kot s katero koli evropsko državo, ki je sprejela določene obveznosti in je odgovorna za njihovo izpolnitev. Danes Evropa vse redkeje oblikuje svoja priporočila Rusiji na področju demokracije in človekovih pravic in jih včasih raje niti ne omeni. Ni pomembno, zakaj je tako - ali gre za občutek jalovosti prizadevanj ali pragmatične pomisleke, povezane z nafto in plinom.
Marsikdo bi se vprašal, kako misli niso svobodne, kdo lahko omeji njihovo svobodo in kako? Obstaja način - to je strah, ki postane del osebnosti človeka in ga prisili, da razmišlja in celo občuti tako, kot se od njega zahteva. Ljudi ni samo strah; dajo si duška s tem, da imajo "radi velikega brata", kot je opisal George Orwell. Tako je bilo, ko je Rusija imela Stalina, in tako je bilo, ko je Nemčija imela Hitlerja. To se zdaj ponavlja v Čečeniji pod Ramzanom Kadirovom. Takšen strah se lahko razširi po vsej Rusiji.
Potrebna je splošna pobuda. Vsi moramo storiti več in to bolje. Junija je Svet pozval sekretariat Sveta, naj poda določena priporočila in določi politične prednostne naloge za krepitev in izboljšanje naše obveznosti v regiji. Rezultat je bil akcijski načrt EU za krepitev udeležbe EU v Afganistanu in Pakistanu. Sprejet je bil oktobra. Menim, da je ta akcijski načrt dobro orodje. Osnovna strategija je že določena. Akcijski načrt nam bo omogočil, da instrumente, ki se trenutno uporabljajo, prilagodimo našim političnim prednostnim nalogam.
Afganistan vstopa v odločilno obdobje. Ni potrebe po nadaljnji razpravi o postopku volitev. Te so za nami. Bile so daleč od tega, kar bi si želeli, in upamo, da se to ne bo ponovilo. Menim, da je takšno tudi mnenje Afganistancev. EU je pripravljena podpreti delo, ki ga je še treba opraviti, med drugim v zvezi s priporočili opazovalcev volitev EU. Upamo, da bo kmalu sestavljena nova vlada. To predstavlja priložnost za soglasje o novi agendi in nov dogovor med afganistansko vlado in mednarodno skupnostjo. Predsednik Karzai je v svojem inavguracijskem govoru dal dobrodošlo obljubo o novem začetku. Upamo, da bo konferenca, ki bo v kratkem v Londonu, dala nekaj zagona.
EU pričakuje močno zavezo in vodenje s strani predsednika Karzaija in njegove vlade. Pet let brez sprememb ni opcija. Zdaj se je treba osredotočiti na to, da Afganistan postopoma prevzame več odgovornosti, pri čemer bo mednarodna skupnost prevzela podporno vlogo. S tem ne mislim umika. Naslednje leto bo v Afganistanu precej večje število mednarodnega vojaškega osebja. ZDA pošilja dodatnih 30 000 pripadnikov vojske kot dodatek k 68 000, ki so že v državi. Druge države članice Nata in zavezniki so obljubili vsaj 7 000 dodatnih pripadnikov vojske k 38 000 tistim, ki so že tam.
To vojaško zavezo morajo spremljati državljanske pobude. Ne more priti do trajnega vojaškega umika iz Afganistana, če ni vzpostavljen civilni okvir za stabilnost. Učinkovite državne institucije, boljše oblike vlade, dostop do osnovne blaginje, pravna država in delujoča civilna država so vsaj tako pomembni kot močna varnost. V to nihče ne bi dvomil. Varnost, dobro upravljanje in razvoj morajo iti z roko v roki. Naša obveznost do Afganistana je dolgoročna. Vendar pa morajo Afganistanci zagotoviti, da bo izboljšanje življenjskih standardov omogočila njihova vlada in ne mednarodne organizacije. To je edini način, da bo prebivalstvo ponovno zaupalo svojim voditeljem. Mednarodna skupnost je tam. Narediti bomo morali več in to bolje. Podpreti moramo proces, ki je v teku - afganizacijski proces, ki je tako pomemben za državo.
To je jedro našega akcijskega načrta. Krepimo prizadevanja EU za izboljšanje afganistanskih zmožnosti in sodelujemo z vlado glede spodbujanja učinkovitih državnih institucij, ki jih je mogoče poklicati na odgovornost, na lokalni in tudi regionalni ravni. Velik pomen pripisujemo načelu pravne države, dobremu upravljanju, boju proti korupciji in izboljšanju položaja človekovih pravic. Kmetijstvo in razvoj podeželja sta nadaljnji prednostni področji za Evropo. Zelo pomembno je, da se dvigne življenjski standard za veliko večino Afganistancev, ki živijo na podeželju. Pripravljeni smo tudi podpreti postopek rehabilitacije nekdanjih borcev, ki ga vodi Afganistan. Tistim, ki so v preteklosti sodelovali v konfliktu, je treba zagotoviti alternative. Seveda bo visoko na agendi tudi podpora volilnemu sistemu.
Povedati želim tudi nekaj besed o Pakistanu. Pakistan je država, ki je v zadnjih letih prestala velike spremembe. Volitve leta 2008 so ponovno vzpostavile demokracijo in civilno vodenje države. Prehod na demokracijo je bil osupljiv. Vendar pa je demokracija trenutno v krhkem in nestabilnem položaju. Sočasno so pakistanski Talibani postali resnična grožnja za mir in stabilnost v državi. Skorajda ne mine teden brez poročil medijev o nadaljnjih samomorilskih napadih. V zadnjem tednu je bilo v napadih, ki so jih izvedle militantne skupine, ubitih več kot 400 ljudi.
EU hoče pripomoči k podpori pakistanskih civilnih institucij. Posebno pomembno je nadaljevati priporočila našega opazovalca volitev leta 2008 Michaela Gahlerja. Te zagotavljajo osnovni okvir za prihodnjo demokracijo, volilno reformo in vzpostavljanje institucij. Pakistanska vlada ve, da je to treba storiti. Navesti mora področja, na katerih želi sodelovati. EU bo s Pakistanom razvila strateško partnerstvo, ki je posledica uspešnega posebnega vrha junija 2009. Okrepiti hočemo demokracijo in doseči stabilnost. Zato si prizadevamo za civilno državo, boj proti terorizmu in trgovino. Seveda je osrednji element tega delujoča vlada, ki prevzema odgovornost za svoje ljudi in kaže vodstvo, potrebno za premik države naprej.
V partnerstvu z vlado Pakistana bo EU podpirala krepitev demokratičnih institucij in struktur te države. To bosta prinesla tudi gospodarski razvoj in trgovina. Pozdravljamo dejstvo, da Pakistan prevzema večjo odgovornost za svojo varnost. Pričakujemo, da bo država uporabila enak pristop v zvezi z vsemi oblikami terorizma, vključno z militanti, ki pakistansko ozemlje uporabljajo za napade znotraj Afganistana. Prizadevanja vlade proti pakistanskim Talibanom predstavljajo pozitivno potezo. Sočasno je treba zaščititi državljane in spoštovati mednarodno pravo. Vlada mora biti tudi pozorna na potrebo po humanitarni pomoči in obnovi na prizadetih področjih.
Nova vojaška strategija, ki jo je napovedal predsednik Obama in ki je jasneje določena v kasnejši izjavi zunanjih ministrov držav ISAF, je odpošiljanje novih enot povezala s prvotnim ciljem zaščite prebivalstva ter krepitve zmogljivosti varnostnih sil in afganistanskih institucij. Ta dobrodošla velika sprememba upošteva nesmiselnost, rekel bi celo protiproduktivnost, konvencionalnega tipa vojaških prizadevanj, ki se v celoti osredotočajo na zadušitev gverilskih dejanj.
Da pa bi zagotovili, da je ta nova smer produktivna in spodbuja prehod k varnemu, uspešnemu, stabilnemu in s tem samozadostnemu Afganistanu, je zelo jasno, da mora vojaško razsežnost posredovanja mednarodne skupnosti spremljati vse večja zaveza na civilni in politični fronti. Po eni strani moramo spodbujati gospodarski razvoj in krepiti institucije, upravljanje in pravno državo, po drugi strani pa moramo pospešiti proces notranje sprave in pripomoči k stabilizaciji položaja v Pakistanu.
Vendar pa se zmožnost Evrope, da bi povzročila pomembno spremembo v regiji, zdi zelo majhna, če upoštevamo količino uporabljenih človeških in finančnih virov. Zaradi tega moramo okrepiti naša prizadevanja, z drugimi besedami, vodilno vlogo Evrope, ki mora biti doslednejša in učinkovitejša z vidika civilne strategije in političnih prizadevanj. S tega vidika predstavlja akcijski načrt velik korak naprej, Skupina naprednega zavezništva socialistov in demokratov v Evropskem parlamentu pa ga podpira in zahteva njegovo dosledno izvajanje.
Sestavljam vse potrebne koščke informacij. Najprej moram povedati, da je zelo težko pridobiti celo najosnovnejše podatke o tem, koliko je EU potrošila v Afganistanu po zasedbi leta 2001, kam je prispela pomoč EU in koliko jo je mogoče upravičiti. Vemo, da se tam vsako leto porabi skoraj 1 milijardo EUR, kar je velika vsota. Afganistanski BDP znaša samo 6,9 milijarde. Naša civilna pomoč torej znaša več kot 20 % letnega afganistanskega BDP, kar je znesek, ki lahko spremeni usodo države, če se ga pravilno uporabi.
Afganistanska policija nam je bila nedavno opisana kot topovska hrana za Talibane. Mnogi izmed nas se še vedno sprašujemo, kaj smo mislili, da bomo dosegli, če posredujemo. V smislu mednarodnega odziva pozdravljam, da komisarka govori o zagonu sodelovanja in omenja zlasti Indijo. Regionalni pristop je pomemben in veselim se, da bom slišala, kako bomo obravnavali druga področja resničnih napetosti kot je Kašmir, za katerega nam je afganistanski veleposlanik povedal, da resnično predstavlja problem za vse, kar ljudje poskušajo narediti v regiji.
v imenu skupine ECR. - Gospa predsednica, ne moremo si privoščiti, da vojaška misija Nato-ISAF v Afganistanu ne bi uspela. Z zadostno politično voljo, pravo vojaško opremo in številčnejšimi enotami iz vseh držav članic lahko Nato porazi Talibane, to pa je treba povezati tudi s kampanjo za srce in dušo. Toda v soseščini je Pakistan morebitna katastrofa v nastajanju - država z jedrskim orožjem, ki jo trpinči islamistična radikalizacija, korupcija in slabo vodstvo, ki pa ji moramo pomagati iz strateških razlogov.
Težavo imam s pomanjkanjem izkušenj naše visoke predstavnice za zunanje zadeve Cathy "zvrni krivdo na drugega" Ashton, ki to nedvomno rada počne. Potrebujemo nekoga z več izkušnjami. Ni imela nobenih izkušenj v zunanjih zadevah; ni bila ministrica za zunanje zadeve in mislim, da ni niti delala s krajšim delovnim časom v potovalni agenciji. Dajte no! To je občutljiva funkcija; funkcija, ki mora spremeniti stvari na bolje, ona pa enostavno nima dovolj izkušenj.
Gospa predsednica, na prvi pogled so sklepi Sveta o Afganistanu dobrodošlo nasprotje bojevitega odnosa Združenih držav in Združenega kraljestva. Če pogledamo natančneje, gre za mešanico naivnosti in sokrivde v njunih metodah. Svet je resnično naiven, če poskuša občutljivo cvetlico zahodne demokracije posaditi v neprijazna tla afganistanskega tribalizma. Navpična ločevanja v družbi in prevlada plemenske zvestobe nad osebno presojo bi to onemogočila. Odpraviti hoče korupcijo, vendar preprosto ne razume, da birokratski model objektivne presoje ter finančne odločitve in odločitve o virih nimajo možnosti, da se jih spoštuje. To ni zato, ker so Afganistanci pretežno nepošteni, ampak zato, ker afganistanska plemenska družba skrb za lastno družino in pleme smatra za samoumevno vrlino.
Svet bi rad preprečil pridelavo maka za opij. Vendar pa odstranitev Talibanov iz vlade ni bil najboljši način za zmanjšanje te pridelave. Talibanska vlada jo je zmanjšala za 90 %, vendar pa je vse od vdora Afganistana ta država ponovno vodilni svetovni proizvajalec opija. Poročilo pravi, da "negotovosti v Afganistanu ni mogoče rešiti samo z vojaškimi sredstvi". To lahko pomeni samo, da mora vojaško ukrepanje odigrati legitimno vlogo. Po mojem mnenju ni tako. V 19. in v začetku 20. stoletja smo izgubili tri vojne proti Afganistanu; morali bi se bili že naučiti lekcijo.
V zvezi s tem imam dve pripombi, gospa Ashton. Leta 2005 sem vodil misijo Parlamenta za opazovanje volitev in sem se imel priložnost sestati z voditeljem Mednarodne varnostne podporne sile (ISAF) generalpolkovnikom Grazianom, katerega služenje v začasnih silah Združenih narodov v Libanonu (UNIFIL) se končuje. Današnjih 44 držav v ISAF (28 jih je držav članic Nata) predstavlja heterogeno silo, ki ne zagotavlja učinkovitega odziva v trenutnem boju proti upornikom.
Spričo takšne žrtve smo v tem Parlamentu dolžni zagotoviti, da bomo storili vse, kar lahko, za spodbujanje miru in blaginje v Afganistanu. Če nameravamo resno vzeti nove spremembe, ki jih prinaša Lizbonska pogodba, in skupno zunanjo politiko EU, se moramo dokazati predvsem v afganistanski puščavi, da najprej zagotovimo ustrezno uskladitev dejavnosti posameznih držav članic, ki se skrivajo za to novo strategijo, in da nato pozdravimo današnjo zavezo visoke predstavnice Ashton, da bomo v začetku novega leta v Afganistanu imeli pomembnega novega predstavnika z deljeno odgovornostjo. To je preskusni kamen za učinkovitejše delo EU v sladu s pogodbo in pokazatelj naše prihodnje rešitve za Afganistan.
Gospa predsednica, eden izmed štirih otrok ne doživi petega leta starosti v Afganistanu, državi, ki jo zaznamujejo socialni in zdravstveni primanjkljaji, h katerim je mogoče dodati demokratične in predvsem varnostne primanjkljaje. Verjetnost soočenja s Pakistanom zagotavlja pobudo za Talibane, da se mobilizirajo, in poudarja potrebo po obravnavanju problemov Afganistana z regionalnega vidika. K temu bi morali dodati še, da nezmožnost premagovanja situacije samo z vojaškimi sredstvi vnaprej določa, da bo Evropska unija s svojim velikim izborom orodij igrala posebno vlogo.
Bolj se moramo zanašati na civilno družbo v nastajanju in na afganistanske reformiste. Zakaj je Evropa v Afganistanu? Ker so Združene države rekle tako ali da bi Afganistan rešili pred nazadnjaštvom in nasiljem? Okrepiti moramo najučinkovitejše afganistanske strukture, kot prednostno nalogo opredeliti naložbe v javne storitve - izobraževanje, zdravstvo in promet - in podpreti dobro upravljanje lokalnih organov, saj nam kultura teh držav narekuje, da upoštevamo pomen nacionalne države. Evropa mora na primer podpreti Habibo Sarabi, guvernerko province Bamian. Njeno imenovanje je prvo v zgodovini te države, v katero smo, kot se spomnite, šli leta 2001, da bi pomagali ženskemu prebivalstvu.
Menim, da bi lahko Evropska unija koristno, praktično prispevala, vendar pa je treba to postaviti v okvir širših, mednarodnih prizadevanj in mora biti osredotočeno na nekatere določene dejavnosti, kjer bi udeležba EU lahko resnično dodala vrednost. To je preveč resna zadeva za takšno nastopaško držo EU. V dokumentu z več kot ducat stranmi sem našel samo štiri kratke omembe Združenih držav in, kar je morda pomembneje, eno omembo Nata, nenazadnje pa je misija Nata ISAF tista, ki je ključna za uspeh naših prizadevanj.
Zato je najpomembnejše sporočilo Konfederalne skupine Evropske združene levice/Zelene nordijske levice, da potrebujemo radikalno spremembo strategije. Potrebujemo radikalno spremembo strategije stran od vojaške in predvsem proti strategiji, bolj osredotočeni na ljudi. Štirideset odstotkov Afganistancev je brezposelnih in več kot polovica jih živi v najhujši revščini brez zdravstvenega varstva ali ustreznega izobraževanja. Osredotočiti se je treba na socialno vprašanje in to pričakujem od Sveta, Komisije in vseh udeleženih akterjev.
Prvič, kot pravijo vsi, moramo ključe predati samim Afganistancem; zagotoviti moramo, da je konflikt afganistanski konflikt. Drugič, vzpostaviti je treba dialog z vsemi uporniki, in zapomnite si, da nisem rekel "s Talibani", ker je beseda "Talibani" zelo omejujoča. Tretjič, sprejeti je treba socialno raven, ki ni popolna. Ne mislimo, da so naša evropska merila tista merila, ki jih je treba prilagoditi Afganistanu. To moramo sprejeti.
(DE) Gospa predsednica, stvar, ki je resnično ne potrebujemo v grenki realnosti v Afganistanu, so domišljavi govori. Ko to govorim, gledam v vašo smer, baronica Ashton. Govorili ste o zavezi držav članic misiji EUPOL za usposabljanje policije. Je to res? Če je, kako to, da tam še vedno nimamo niti 400 policistov? To je kombinacija nepoštenosti in absurdnosti. Smo pošteni v svojih izjavah?
Želim si, da bi bila v odzivu Sveta in Komisije na to razpravo skupna strategija jasneje razložena, ker moramo na primer priznati, da imamo v tej regiji tisoče kilometrov dolgo mejo, ki je na nobeni strani ni mogoče ustrezno nadzorovati, saj bo politika, ki jo bomo izvajali na eni strani meje, neposredno vplivala na drugo stran. Kakšne strukture hočemo dejansko vzpostaviti? Kako bomo vzpostavili dialog med afganistansko in pakistansko vlado? Kako lahko zagotovimo, da bodo naše politike sprejelo lokalno prebivalstvo? To so vprašanja, na katera še vedno potrebujemo odgovore, in upam, da jih bomo dobili.
Gospa predsednica, akcijski načrt za Afganistan in Pakistan, sprejet oktobra lani, je sam po sebi dober dokument. Njegov cilj je ustvariti pogoje za prenos odgovornosti z mednarodne skupnosti, vključno z EU, na Afganistan, mednarodna skupnost pa bo imela podporno vlogo. Enako nameravajo storiti ZDA v varnostnem sektorju. Upa se, da bo dodatnih 30 000 enot ZDA ustvarilo položaj, v katerem bo mogoče odgovornost prenesti na afganistanske sile do leta 2011, ko se bo začel umik ZDA.
Kredibilnost Nata in tistega, kar imenujemo zahod, je v veliki meri odvisna tudi od rezultatov v Afganistanu. Ne sme nam spodleteti. Da bi uspeli, moramo podpreti naše državljane, kot je tudi že bilo povedano. Ta podpora je pogojena s preglednostjo in jasnostjo. Pojasniti moramo, da so naši rojaki v Afganistanu v resni nevarnosti, vendar pa moramo poudariti tudi pomen tamkajšnje misije in da neuspeh ni prava izbira. Kot sem povedal, gre za mnoge pomembne dejavnike.
Talibansko gibanje dejansko upravlja 80 % države, vojaško vodstvo ZDA in tudi evropski obrambni ministri pa pravijo, da te vojne ni mogoče dobiti z vojaškimi sredstvi. Kaj je potem cilj? Države, ki je nimamo pod nadzorom, ni mogoče centralno obrniti k demokraciji in čemur koli drugemu, če ta država nikoli ni bila vodena centralno. Z drugimi besedami, ali se ne bi bilo smiselno osredotočiti na al Kaido in terorizem in se potem umakniti? Na ta vprašanja je treba odgovoriti.
Najpomembneje je, da spremljamo notranji razvoj. Ko tuje vojaške sile zapustijo državo, potem ko so usposobile vojake in policiste, ki nimajo svojega cilja, nisem še nikoli doživel, da bi ti vojaki in policisti opustili ideologijo državljanske vojne, ki pa ima cilj. Ta vedno zmaga! To kaže tudi zgodovina, zato sem zelo zaskrbljen, da temu, kar delamo tu, primanjkuje kontinuiranosti. Resnično moramo preučiti, kakšen načrt bi nam omogočil umakniti naše enote na sprejemljiv način in hkrati končati terorizem.
(PL) Gospa predsednica, menim, da gre akcijski načrt Evropske unije v pravo smer, saj mora naša pomoč zadevati dve področji. Prvo je izboljšanje varnosti. Drugo je izboljšanje pogojev, v katerih živijo ljudje. Rečemo lahko, da bo imel napredek na prvem področju - ki zadeva varnost - pozitiven učinek na pogoje, v katerih živijo ljudje, medtem ko bo napredek na drugem področju - ki zadeva izboljšanje pogojev, v katerih živijo ljudje - povzročil izboljšanje varnosti.
(FR) Gospa predsednica, veliko je bilo povedano o akcijskem načrtu za Afganistan. Če govorim zase, obžalujem, da današnje predstavitve niso vsaj malo bolj poudarile povezave med misijo EUPOL in misijo Nata v Afganistanu. To je misija, ki jo moramo izpeljati. Številčne in kakovostne težave, s katerimi se sooča, so v glavnem povezane z Natom, in da bi bili učinkoviti, jih moramo rešiti čim prej. Želel bi si, da bi o tem povedali kaj več.
Moje vprašanje zadeva Pakistan, katerega kronična nestabilnost je, kot vsi vemo, dejavnik v krizi celotne regije in tudi Afganistana. V akcijskem načrtu vidim, da se predvideva sodelovanje s Pakistanom na področju protiterorizma in varnosti. V tej državi obstaja, kot vemo, pomembna ideološka in včasih strukturna in organizacijska povezava med radikalnimi islamskimi gibanji, ki delujejo v Kašmirju in na afganistanski meji. Prepričati sem se želel, da so metode, narava in časovni okvir pomoči, ki jo pripravljamo, ustrezno usklajeni, da bi preprečili izredno negativen in škodljiv učinek te povezave.
(PL) Gospod predsednik, položaj v Afganistanu je danes najpomembnejši problem, s katerim se soočajo mednarodne institucije in zdaj, ko je začela veljati Lizbonska pogodba, predvsem Evropska unija. S tem izzivom se ni mogoče soočiti brez treh elementov v naši strategiji: prvič, uspeha zelo ambiciozne, dvoletne vojaške misije, ki se mora končati s porazom al Kaide in sprejetjem dela talibanskega vodstva v vlado. Drugič, stabilnosti v Pakistanu in celotni regiji, vključno z Indijo - to je drugi, ključni izziv -, in tretjič, potrebe po izgradnji civilne družbe. Trideset let vojne je velik problem. Gre za neizobraženo družbo - več kot 90 % ljudi ne zna brati. V zvezi s tem je potrebno veliko socialne pomoči, da bi vzpostavili pravno državo, dobro upravljanje in socialno varstvo.
(DE) Gospod predsednik, morda mi boste kot člani iranske delegacije dovolili kratko pripombo. Pred časom je Evropski parlament v Bruslju razpravljal z iranskim ambasadorjem v Bruslju. Ko mu je bilo zastavljeno vprašanje, zakaj se je število smrtnih kazni v Iranu štirikrat povečalo, odkar je delo začel opravljati iranski predsednik, je to pripisal povečanju trgovine z drogami v mejni regiji med Iranom in Afganistanom. Omeniti sem vam hotel to izjavo, da bi poleg korupcije v akcijskem načrtu ustrezno obravnavali morda tudi ta problem.
Gospod Kasoulides: izhodiščna točka akcijskega načrta je regionalni vidik. Je osrednji vidik. Velik poudarek se namenja dobremu upravljanju, boju proti korupciji in načelom pravne države, in to je delo, ki vodi EU. Na teh področjih bosta Afganistan in Pakistan še dolgo potrebovala našo podporo. Gospod Kasoulides ima prav, ko pravi, da vprašanju drog nismo namenili dovolj pozornosti. Podpiramo prizadevanja, na primer sodelovanje UNIDOC in tehnično pomoč. Ta se morajo nadaljevati. Najpomembneje je seveda podpreti delo afganistanske vlade pri vzpostavljanju večje blaginje in dobrega socialnega upravljanja.
Gospod Arlacchiju bi povedala, da se strinjamo, da dosedanja prizadevanja niso bila dovolj usklajena. To je problem za EU in zato je tako pomembno, da imamo zdaj ta načrt. Tudi švedsko predsedstvo si je jeseni močno prizadevalo pridobiti informacije takšne vrste, o katerih sprašujete - kdo dela kaj in koliko -, in dobiti splošni pregled nad tem, kar se dogaja. Zdaj imamo boljšo predstavo in se zelo veselimo vašega poročila, ki nam lahko pomaga pri nadaljnjem delu, in tudi sodelovanja z vami in Odborom za zunanje zadeve.
Gospodu Danjeanu bi povedala, da je EUPOL zelo pomemben element v našem sodelovanju in najpomembnejši element za afganistansko vlado v zvezi s civilnim policijskim delom. Izkazalo se je, da tu obstaja zelo močno vodstvo. Kakovosti EUPOL priznavajo vse strani - Afganistanci, ZDA in druge strani. Delovno silo smo okrepili z nadaljnjimi 280 ljudmi v mednarodnem osebju. Obžalujemo, da države članice niso mogle zagotoviti 400 oseb, ki jih potrebujemo, trenutno pa pozivamo k nadaljnjemu prispevanju, ker želimo, da so države članice vključene v to.
Strinjam se s tem, kar pravijo spoštovani poslanci o pomenu civilnih vprašanj. Pravzaprav smo dosegli pomemben napredek; zaradi tega so bili zaskrbljeni številni poslanci. Samo en primer: leta 2002 je prebivalstvo porabilo 7 % podpore za zdravstveno varstvo; v letu 2009 znaša 58 %. Dam lahko še druge primere; to je samo en, za katerega mislim, da lahko vsekakor pokažemo, kaj delamo in kako učinkovito je to bilo na zadevnem območju. Tudi jaz se strinjam s tem, kar so povedali poslanci kot je gospa Lambert o tem, da je izobraževanje absolutno ključen del tega, kar delamo v smislu podpore za otroke in tudi v smislu usposabljanja za zaposlovanje odraslih.
Skladi: z veseljem lahko povem, da so zelo dobro upravljani. Upravljajo jih ZN ali Svetovna banka in mislim, da spoštovani poslanci prejemajo poročilo o stanju. Zadnje, ki ga imam tu, nosi datum julij 2009. Za tiste, ki ga niso videli, lahko priskrbimo fotokopije. Z zelo jasnimi podatki kaže, kam gre denar, za kaj se ga porablja in kaj upamo, da bomo s tem dosegli. Vendar pa se strinjam, da moramo biti učinkovitejši. Za to je vedno prostor. Eden izmed izzivov moje vloge je, da združim, kar se dogaja na območju, to naredim skladnejše in poskrbim, da deluje učinkoviteje. Številni kolegi so omenili potrebo po tem, da zagotovimo izpolnjevanje obveznosti glede EUPOL.
Novi akcijski načrt EU za Afganistan in Pakistan je oblikovan za izvajanje strateških ambicij EU, da bi imela še dejavnejšo imperialistično vlogo v Afganistanu in Pakistanu ter na celotnem območju. V Pakistanu spodbuja sporazum o prosti trgovini, ki bo omogočil večji vdor monopolov za poenotenje na evropski ravni v južno Azijo. V Afganistanu si prizadeva še bolj stabilizirati svojo prisotnost tako neodvisno, z misijo EUPOL za usposabljanje policistov v Afganistanu, in znotraj Nata, z razvojem evropske policije. Imperialistični notranji boj za del dobička se razplamteva kljub strategiji sodelovanja z ZDA in Natom. EU si s svežnjem denarja, vrednim 1 milijardo EUR letno, in različnimi "razvojnimi programi" prizadeva okrepiti položaj evropskega kapitala z ropanjem zasedenega ozemlja države in ustvarjanjem odskočne deske za izkoriščanje narodov in bogastva na ozemlju kot celoti. Sočasno si politika "izvoza demokracije" prizadeva razširiti podporo demokraciji na imperialistično zavojevalsko strukturo. Ljudje ne smejo izbrati "boljšega imperialista". Okrepiti morajo svoj boj proti načrtom vseh imperialistov, da bi se otresli jarma okupacije v Afganistanu in na območju kot celoti.
Problemi, ki so prizadeli Afganistan in Pakistan, niso omejeni samo na ti dve državi. Zadevajo vse nas. Zaključiti je treba misijo, začeto v Afganistanu. Glede na to Romunija javno preučuje možnost povečanja svoje udeležbe v tej državi, vključno z okrepitvijo usposabljanja vojske in zagotavljanja medicinske in institucionalne podpore. Romunija ima trenutno v Afganistanu 1 020 vojakov, katerih prispevek k zagotavljanju miru in stabilnosti složno cenijo naši zavezniki. Udeleženi moramo biti ne samo na vojaški fronti, ampak tudi pri krepitvi institucij Afganistana z zagotavljanjem upravljanja na lokalni in regionalni ravni, boja proti korupciji in trgovini z drogami, usposabljanja policistov in tehnične pomoči za razvoj kmetijstva. V zvezi s tem bi omenila napoved Catherine Ashton o povečanju sredstev, ki jih Evropska komisija namenja za razvoj v Afganistanu. Ukrepe Evropske unije v Afganistanu in Pakistanu je treba uskladiti. Situaciji v obeh državah sta tesno povezani in je uspeh ene odvisen od uspeha druge. Evropska unija mora nadaljevati svoje partnerstvo s Pakistanom in tej državi pomagati v njenem boju proti ekstremizmu in terorizmu in tudi v zvezi z gospodarskimi odnosi in spodbujanjem človekovih pravic.
Če kje na svetu obstaja odličen primer nezmožnosti EU, da zavzame neodvisno stališče v zvezi s problemom, ki so ga ustvarile Združene države, potem je to trenutna žalostna situacija v Afganistanu: uničena infrastruktura, več generacij z minimalnimi možnostmi za pridobitev izobrazbe, srednjeveški pogoji v smislu enakosti spolov in globalni standard za popolno korupcijo. To je situacija, ki skupaj s proizvodnjo več kot 70 % svetovne proizvodnje opija in povečano dejavnostjo terorističnih skupin kaže popolno nesposobnost okupacijske sile. Dobro znani primeri nepravičnosti, tudi do izvoljenih predstavnikov, skupaj z nezakonitimi praksami administracije ZDA so ustvarili nestabilno okolje. Nenehno sklicevanje na pomanjkanje spoštovanja človekovega dostojanstva pod sovjetsko okupacijo je jalov poskus prikrivanja trenutne zmede in anarhije. Z več kot dvema milijonoma beguncev v Pakistanu in prepustno mejo med državama so ustvarjeni odlični predpogoji za vdor oboroženih skupin v južne in vzhodne dele države. Pleme Paštun je dolgo živelo na obeh straneh meje, v trenutni zmedi pa je težko ugotoviti, kdo prihaja od kod. Resolucija Evropskega parlamenta iz leta 2008 to situacijo pravilno opisuje, vendar pa je treba povedati, da optimistične izjave niso na mestu. V trenutni situaciji so krepitev vojaške prisotnosti in nadaljnji prenosi finančnih sredstev ter odpošiljanje ekip strokovnjakov popolnoma nesmiselni. Situacija se je v zadnjem letu občutno poslabšala, optimistične izjave Evropske komisije pa ne temeljijo na trenutni resničnosti v Afganistanu.
Nujno je, da ukrepamo glede izboljšanja situacije v Afganistanu. Pomembni so predvsem naslednji ukrepi: usposabljanje policistov, vojaškega osebja, oseb, zaposlenih v pravosodnem sistemu, in učiteljev ter boj proti proizvodnji drog in trgovini z njimi. To bo omogočilo stabilizacijo socialnega sistema v Afganistanu. Nedvomno je potrebno povečati tudi vojaški in policijski kontingent in podvojiti prizadevanja na območjih, ki mejijo na Pakistan, da bi preprečili pretok orožja in drog med obema državama. Splača se že razmišljati o smeri, v katero se mora v prihodnosti razviti afganistansko gospodarstvo, da bodo ljudje lahko opustili pridelavo maka in trgovino z opijem. Če povzamem, vojaške in policijske ukrepe morajo spremljati civilni ukrepi: podpora pri vzpostavitvi struktur države in razvojna pomoč.
članica Komisije. - Gospod predsednik, dragi kolegi, predsednik Sveta, spoštovani poslanci, v zadovoljstvo mi je danes z vami razpravljati o zelo pomembnem, toda tudi zelo zahtevnem odnosu z Belorusijo. Menim, da je pomemben, saj Belorusija leži na sečišču naše celine; in je zahteven, ker lastna izbira Belorusije glede njene prihodnosti in njenih odnosov z EU ostaja nejasna. Ugotoviti je še treba, kakšni bodo, zato bomo morali še naprej sodelovati.
Toda da bi spodbudil demokratičen napredek, je Svet podaljšal tudi začasno prekinitev omejevalnih ukrepov. Svet pa je sprejel tudi dodatni dve odločitvi, da bi Belorusijo spodbudil k nadaljevanju v smeri reform. Toplo pozdravljam dejstvo, da se lahko Komisija zdaj začne ukvarjati z vprašanjem vizumskih olajšav in akcijskim načrtom ESP v senci, "skupnim vmesnim načrtom". Ti koraki predstavljajo spodbudo v smeri demokracije v Belorusiji, ki jo bo po mojem prepričanju dobro razumela vlada na eni strani ter predvsem ljudstvo na drugi strani.
Toda če se želi Belorusija približati EU, je jasno, da mora to pokazati skozi svoja dejanja. Narediti mora konec političnim zapornikom in politično motiviranemu preganjanju. Reforma volilne zakonodaje v skladu s priporočili OVSE/ODIHR je nujno potrebna. Svoboda tiska, svoboda govora in zbiranja mora biti omogočena in mora postati norma. Evropska unija tudi spodbuja Belorusijo, da ukine ali razglasi moratorij na smrtno kazen. Pozivamo k boljšim pogojem za nevladne organizacije, civilno družbo in borce za človekove pravice. Vsi ti ukrepi lahko pripomorejo k pospeševanju razvoja tesnejšega partnerstva med Belorusijo in Evropsko unijo.
v imenu skupine PPE. - Gospod predsednik, zakaj je moja politična skupina zahtevala resolucijo po razpravi? Ne le zato, da bi izrazili našo podporo odločitvi Sveta - ki je modra in ustrezna odločitev ter se strinjam z obema vašima trditvama -, temveč je glavni razlog vse večje zatiranje, ki se v Belorusiji dogaja zadnje čase. Resolucija se bo nanašala na vse te primere in če bo kateri izpuščen med sestavljanjem resolucije, ste lahko prepričani, da bo predlagan kot sprememba, bodisi jih bo predlagala EPP v pisni obliki ali pa jaz v ustni obliki jutri.
Zakaj se te zadeve dogajajo v Belorusiji? Moje osebno mnenje je, da so deloma za to krivi nepremišljeni - recimo nespametni - obiski predsednika vlade Silvia Berlusconija, ki se je sestal z Aleksandrom Lukašenkom in ga hvalil kot demokratično izvoljenega vodjo, ni pa našel časa, da bi se sestal z opozicijo, pa tudi predsednik Litve, ki je malo pred tem povabil Lukašenka v Litvo, po mojem mnenju nepremišljeno.
Želimo, da bi bili ukrepi, ki jih sprejemata Evropska komisija in Svet, vsebinsko nekoliko bogatejši kot tudi, da bi bil malce večji poudarek na samih državljanih Belorusije, saj se na ta način lahko državljane pripravi, da se zberejo na shodu za namen, ki ga poskušamo podpreti v dialogu z beloruskimi organi, to je demokratizacija, odprtost ter svobodne in demokratične volitve. V Evropi današnjega dne je nepredstavljivo, da ta proces ni mogoč v evropski državi.
v imenu skupine ALDE. - Gospod predsednik, rad bi predložil še en predlog, saj so odnosi med Parlamentom in oblastmi sicer zamrznjeni, imamo pa odnose z opozicijo. Predlagam, da se organizira konferenca v Latviji ali kje drugje, ki se je bodo udeležile oblasti in opozicija. Teme konference bi bile, prvič: energija, varnost, gospodarstvo, problem tranzita, ki je zelo pomemben v Belorusiji, pa tudi za EU; drugič: vprašanje glede vizuma, sosedska vprašanja glede državljanov; tretjič: težave z demokratičnimi razmerami, težave s strankami in človekove pravice; ter četrtič: realen pogled z beloruske strani - kako vidijo vzhodno partnerstvo v bližnji prihodnosti. V končni fazi mislim, da je to eden od načinov, s katerim lahko odtalimo zamrznjeno stanje, ki dejansko obstaja. To mora biti dvosmerna ulica, saj enosmerna ne bo uspešna.
Gospod predsednik, gospe in gospodje, pred približno dvema tednoma je italijanski predsednik vlade postal prvi zahodni voditelj države, ki je po dolgih letih obiskal Belorusijo. Hvalil je delo in politike predsednika Lukašenka in dejal, da je visoka udeležba na volitvah izraz velikega občudovanja in naklonjenosti ljudstva njihovemu predsedniku. Na žalost je pozabil obiskati opozicijo, kar bi bilo sicer običajno. Posledično ni bilo priznano, da so bili izvedeni ukrepi za liberalizacijo v Belorusiji, temveč je odnos do opozicije postal manj strpen. Prišlo je do zatiranja, pa tudi do prerivanja, prepiranja in podobno.
Tudi zato smo vložili to resolucijo danes, da bi razjasnili, katero oblast in pristope civilne družbe podpiramo, in pojasnili dejstvo, da bomo o partnerstvu - ki je zaenkrat seveda še zamrznjeno - lahko govorili, ko bomo lahko nadaljevali s popolnim dialogom o človekovih pravicah z Belorusijo. To pomeni svobodo govora, svobodo izražanja, svobodo opozicije do dela, dopuščanje opozicijskih strank in tako dalje. Mislimo, da je to pomembno in da mora opredeljevati naše partnerstvo v prihodnosti. Upamo, da bo Evropska unija pri tem našla skupno pot in da bo prihodnji visoki predstavnik vložil veliko truda v njeno spodbujanje.
Temeljito sem prebral osnutke resolucij o zadevnem vprašanju in z zanimanjem poslušal razpravo. Rekel bi, da je namen večine predloženih osnutkov uvesti pozitivno spremembo v sicer hladne odnose med EU in Belorusijo. Projekt vzhodnega partnerstva se mi zdi dobra priložnost, da v veliki meri izboljšamo naše odnose. Najprej bi rad poudaril, da na gospodarskem področju prevladuje pragmatičen pristop, vendar to ne more biti zgolj enostranski proces. Tudi EU se mora odpreti za belorusko blago in storitve. Drugič, po mojem mnenju je nujno, da se hitro sprostijo finančni viri za Belorusijo v okviru vzhodnega partnerstva. Tretjič, k dialogu lahko pripomore sprostitev vizumske politike EU. Četrtič, več podpore moramo zagotoviti okoljskemu vidiku našega sodelovanja. Vsi vemo, da je Belorusija utrpela černobilsko nesrečo in naša pomoč bo več kot dobrodošla. Čeprav poznam zgodovinske in politične okoliščine Belorusije, trdno verjamem, da je prišel čas, da se Belorusija pridruži tistim državam, ki so prepovedale smrtno kazen.
Zato pozdravljam povabilo Belorusiji, da se pridruži skupni parlamentarni skupščini Euronest pod jasnim pogojem glede delegacije v sestavi 5+5, ki jo Evropski parlament močno podpira. Po drugi strani je groba kršitev načela o uradnih obiskih predstavnikov članic EU obžalovanja vredna. Eno izmed takih načel, ki velja za uradni obisk v Belorusiji, je srečanje z opozicijo. Točno to načelo je bilo očitno kršeno, ko se voditelj vplivne države članice EU na svojem nedavnem obisku ni sestal z opozicijo. Takšno vedenje izničuje naš trud, škodi dobremu imenu Evropske unije in njenih institucij ter vsekakor ne pripomore h krepitvi demokracije v Belorusiji.
Ko so se pred dvema letoma nove države EU pridružile Schengenskemu sporazumu, se je preostanek berlinskega zidu, če se izrazim metaforično, premaknil na vzhod. Pred tem so lahko prebivalci Litve, Latvije, Poljske in Belorusije, pogosto v sorodstvenih vezeh, potovali drug k drugemu brez vsakršnih davkov, medtem ko morajo zdaj Belorusi plačati skoraj polovico mesečne plače za schengenski vizum. Takšne birokratske in finančne ovire je treba čim prej odpraviti. Po drugi strani pa ukrepi Minska, ki zadržujejo sporazum z Litvo in drugimi državami o lažjem prehodu prebivalcev iz obmejnih regij, mečejo senco dvoma na dobre namene oblasti.
Prepričan sem, da številni ljudje tako v opoziciji kot vladnih taborih čakajo, da bomo govorili o svobodnih volitvah. Tudi oni čakajo na ta signal. To vem iz lastnih izkušenj. Zaslužijo si jasen in preprost odgovor. Borimo se, da bi imela Belorusija svobodne volitve in da bi bila svobodna partnerica v Evropi. Včeraj smo uspeli dobiti izjavo gospe Ferrero-Waldner o Sarkozyjevem načrtu, za katero se ji zahvaljujem.
(NL) Gospod predsednik, na začetku letošnjega leta, natančneje 14. januarja, sem imel čast sodelovati v razpravi, na kateri je bil prisotna tudi komisarka Ferrero-Waldner. Ob koncu parlamentarnega leta je običajno preveriti, ali so bile kakšne bistvene spremembe v odnosih med EU in Belorusijo; po mojem mnenju je bil za leto 2009 značilen status quo med Minskom in Brusljem. Kakšne zaključke naj evropske institucije potegnejo iz tega? Kot prvo, ostaja nevarnost, da bo režim predsednika Lukašenka v Belorusiji preprosto še naprej omahoval med Moskvo in Brusljem ali pa med zaigranim povezovanjem z Rusijo in zaigranim zbliževanjem z Evropsko unijo. Na eni strani je gospodarska afektivnost Evrope, na drugi strani pa želja beloruske politične elite, da utrdi svojo moč. Zadnje spremembe v položaju na političnem vrhu v Minsku kažejo na trše poteze.
(PL) Poskus odmrznitve odnosov med Unijo in Belorusijo še naprej daje dvoumne rezultate. Političen pritisk Evropske unije je torej nujen pogoj za vzdrževanje zelo šibko začrtane smeri sprememb v Minsku. Odpiranje kanalov za komunikacijo z oblastmi mora iti z roko v roki z zavrnitvijo nedemokratičnega parlamenta v Minsku. Moramo pa tudi dosledno skrbeti, da se Belorusi ne čutijo zavržene, zato je nepremišljena opustitev srečanj s predstavniki opozicije izjemno neodgovorna.
(PL) Gospod predsednik, znašli smo se v situaciji, ki kaže na nekakšno shizofrenijo v naših stikih z Belorusijo. Evropski voditelji namreč govorijo s predsednikom in belorusko vlado, ki zastopa beloruski parlament in politični sistem. To je dobro. Vendar ne želimo govoriti s parlamentom, ki je bil izvoljen na slabo vodenih volitvah, ki niso bile ne svobodne ne pregledne, saj imamo svoja načela. Ta shizofrenija se mora enkrat končati in to je treba jasno povedati.
Gospod predsednik, EU že dolgo opazuje Belorusijo in pomembno je, da se z njo ukvarja, saj ta srednje velika evropska država postaja vse bolj izolirana po lastni volji in se spreminja v nekakšno Kubo Evrope. Predsednik Lukašenko, ki je v bistvu tip Homo sovieticus, pa povsem razume, za kaj gre pri politiki moči, zato moramo imeti med EU in Belorusijo razumno trgovino ter politične stike in odnose. Zato se strinjam, da je treba ciljne sankcije sčasoma ukinili ter sporazum o partnerstvu in sodelovanju sčasoma ratificirati.
(PL) Tu se je govorilo o tem, da je potrebna izmenjava mladih in kulture med Unijo in Belorusijo. Bojim se, da bo to zelo težko. Ime Tatiane Szapućko, govornice opozicijske organizacije Mlada fronta, je bilo 3. decembra črtano s seznama študentov Pravne fakultete Beloruske državne univerze. Zakaj je bilo njeno ime črtano? Ker je sodelovala v forumu o vzhodnem partnerstvu v Bruslju. Organi univerze so bili mnenja, da je odšla tja brez njihovega soglasja, in so jo zato izključili iz univerze.
Za žensko v Belorusiji to morda ni tako nevarno, za moške, ki so izključeni iz univerze v Belorusiji, pa so lahko posledice mnogo bolj boleče, saj se služenje vojaškega roka tam šteje za kazen, kot nadomestilo za zapor. Mlade vojake, kot sta Franek Wieczorka, vodja mladinske organizacije Beloruska mladinska fronta, in Ivan Szyła, tudi iz organizacije Mlada fronta, preganjajo med služenjem vojaškega roka, saj sta odrezana od dostopa do informacij in to se šteje za kazen. Proti temu se moramo boriti in podpreti tiste, ki so kaznovani na ta način.
Upam, da bo uspel ta dvojni pristop k Belorusiji - mislim, da ga je gospod Tannock poimenoval "palica in korenček". Kaže, da smo dejansko predani, iztegnili smo roke. Gospodu Lukašenku in beloruskemu režimu lahko pokažemo, da če se giblješ proti demokraciji, če se giblješ proti spoštovanju mednarodnih vrednot, imaš na voljo še eno pot. Na voljo je pot proti evropskemu povezovanju, na voljo je pot proti sodelovanju z Evropsko unijo, proti vizumskim olajšavam in poglobitvi evropskega partnerstva.
EU je načeloma pripravljena tesno sodelovati z Minskom in podpreti nujno potrebne politične in gospodarske reforme. Če bi belorusko vodstvo izvedlo pomembne korake v smislu demokratizacije, bi bila EU pripravljena Belorusijo šteti za polnopravno članico evropskega partnerstva. Do takrat pa EU poziva Belorusijo, da sprejme dodatne nepovratne ukrepe v smeri demokratičnih standardov, brez katerih se naš odnos ne more razviti v popolnosti. Iskreno upam, da bomo leta 2010 lahko postopno in pametno sodelovali z Belorusijo in beloruskemu ljudstvu ponudili vizijo in oprijemljive koristi tesnega odnosa z EU.
Kaj lahko EU stori za Belorusijo? Kaj nudi? Komisija verjame, da bo najbolj produktiven pristop k Belorusiji temeljil na pragmatizmu. Napredno sodelovanje EU z Belorusijo mora odražati pozitivne korake same Belorusije, vendar moramo tudi mi pokazati prilagodljivost. Sklepi Sveta za splošne zadeve in zunanje odnose (GAERC) iz novembra 2009 EU omogočajo, da ponudi spodbude Belorusiji za korake, ki jih želimo videti, obenem pa ostanemo zvesti svojim načelom. To mislim, ko omenim pragmatizem.
Demokratične vrednote in spoštovanje človekovih pravic in svoboščin posameznika predstavljajo temeljni kamen, na katerem je zgrajena EU. Ker je naš osnovni cilj pomagati sosednjim državam, da postanejo demokratične, in ker je Belorusija ena izmed zadnjih držav v Evropi z diktatorskim režimom, mislim, da bi morali postaviti zelo jasne in stroge politične pogoje za Belorusijo, preden se vzpostavi kakršen koli političen stik. Belorusija je izvedla nekaj reform, vendar le-te zbledijo v primerjavi s težavami, ki obstajajo, zlasti v zvezi s spoštovanjem človekovih pravic, svobodo tiska in izražanja. Podporo je treba zagotoviti aktivistom, ki si prizadevajo za spoštovanje človekovih pravic in svoboščin posameznika. Podpiram zamisel o vzpostavitvi stikov z opozicijo in sem naklonjen predvsem posameznim stikom med državljani EU in Belorusije. Tako bodo lahko državljani Belorusije odkrito govorili z ljudmi, ki si delijo demokratične vrednote. To bi prispevalo k razvoju civilne družbe in olajšalo proces demokratizacije, ki bi užival javno podporo in bi ga sprožilo ljudstvo samo. Samo na ta način je mogoče ustvariti zdravo demokracijo, kjer se spoštujejo pravice vseh. Zato je treba sankcije kot sredstvo za vršenje pritiska združiti s spodbujanjem stikov med državljani EU in Belorusije.
Rada bi pozdravila konstruktivno sodelovanje Belorusije v procesu vzhodnega partnerstva kot tudi dejstvo, da je bil med EU in Belorusijo vzpostavljen dialog o človekovih pravicah. V zadnjem letu so bili v državi oblikovani pozitivni procesi, ko so bili izpuščeni politični zaporniki, toda vidimo, da se je od tedaj ta proces ustavil. Vzrok za to so težave z registracijo političnih strank ter odobritvijo neodvisnih medijev in civilnih organizacij. Posledično je morala EU razširiti ukrepe glede omejitve potovanj. Iskreno upam, da bo Belorusija nadaljevala po poti pozitivnih sprememb, na katero je stopila lansko leto, in tako EU dala priložnost, da se pozitivno odzove. Do tedaj pa je po mojem mnenju pomembno tudi razmisliti, ali lahko naredimo korak naprej na področju vizumskih olajšav, saj lahko stiki med ljudmi v veliki meri prispevajo k večji politični odprtosti in tudi procesu demokratizacije.
V sklepih Evropskega sveta z dne 17. novembra 2009 smo prebrali, da so nastale nove možnosti za dialog in večje sodelovanje med Evropsko unijo in Belorusijo. V želji, da bi spodbudile beloruske organe k izvajanju reform, so se države članice dogovorile o začasnem umiku sankcij glede svobode gibanja, ki so veljale za visoke predstavnike beloruskih organov. Evropska komisija pripravlja direktivo, ki bo Belorusom olajšala pridobitev vizumov EU, in sporazum o ponovnem sprejemu.
Gospod predsednik, predsedstvo pripisuje velik pomen razpravi o izjemno problematičnih razmerah v Demokratični republiki Kongo z Evropskim parlamentom. Kršitve človekovih pravic in zlasti naraščajoče spolno in seksistično nasilje so velik problem. Skrajni čas je za razpravo o razmerah v državi, zlasti glede na nedavno poročilo ZN. Poročilo skupine strokovnjakov ZN poudarja, da številne oborožene skupine, ki so dejavne v državi, podpira dobro organizirana mreža, ki je delno osnovana v Evropski uniji.
Ta podpora se kaže na različne načine, vključno z imenovanjem prvega posebnega predstavnika EU za regijo že leta 1994. Uporabljeni so bili tako vojaški kot civilni instrumenti EVOP. Izvedli smo operacijo Artemis v provinci Ituri, začasno namestili sile EUFOR v obdobju pred volitvami leta 2006 kot tudi izvedli misijo EUSEC RD Congo za reformo varnostnih sil in EUPOL RD Congo za reformo policije. Če upoštevamo vse to, so bili dogodki pozitivni in negativni. Diplomatski odnosi med Demokratično republiko Kongo in Ruando so bili obnovljeni. To je treba pozdraviti. Mirovni sporazumi z večino oboroženih skupin v vzhodnem delu države so bili podpisani leta 2008 in 2009. Zdaj jih je treba izvesti.
Razmere so v številnih pogledih nestabilne. Mnoge oborožene skupine na vzhodu so v postopku vključevanja v vojsko in delo na tem področju spremlja nekoliko negotovosti. Nadaljujejo se vojaške operacije proti drugim oboroženim skupinam, med drugim FDLR in Gospodovi odporniški vojski. Te skupine so neposredno odgovorne za ciljne napade na civiliste in ogromno človeškega trpljenja. Obenem pa se ponovno pojavljajo oborožene skupine v drugih delih države. Na vzhodnem delu države se mednarodno pravo in človekove pravice še naprej kršijo. Stopnje umorov, nasilnih dejanj in spolnih napadov so visoke. Ti zločini se širijo po celi državi s skrb vzbujajočo hitrostjo, čeprav je predsednik Kabila najavil tako imenovano politiko nične strpnosti.
Storjeno je bilo vse, da bi preprečili najhujše. Spodbujanje političnega sporazuma, najprej med DRK in Ruando in nato med kongovsko vlado, CNDP in drugimi oboroženimi skupinami, je omogočilo kratkoročno deaktivacijo tempirane bombe nasilja, čeprav njena sposobnost destabilizacije še danes ostaja nedotaknjena. Nedotaknjena pa ostaja zato, ker so bili osnovni vzroki obravnavani površno in na podlagi kratkoročnih, povsem političnih razlogov. Ker je imela na voljo samo slabe rešitve, se je mednarodna skupnost odločila za najmanj resno; to ni kritika, samo očitno dejstvo, ugotovitev.
Zaenkrat so hitro vključevanje CNDP v tako neučinkovito in povsem kaotično vojsko, kot je FARDC; pridobitev večje avtonomne moči s strani Bosca Ntagande, ki je posledica izvajanja vzporedne linije poveljevanja v FARDC, za kar neredno plačevanje vojakov in neobstoj kakršne koli oblike discipline ali hierarhije nudi dobre pogoje; nezadosten nadzor in nedoločena podpora za vojaške operacije proti FDLR; in dejstvo, da ni bilo odziva na zahteve t.i. manjšin Rwandophone, dejavniki, ki lahko ustvarijo še resnejše težave kot tiste, s katerimi smo se soočali pred letom dni - težave, ki jih ne Ruanda ne DRK ne bosta mogli več dolgo krotiti.
Glede na to ozadje so se razmere komajda kaj izboljšale: humanitarna kriza se nadaljuje brez vsakih očitnih znakov izboljšanja, prav tako tudi kršitve človekovih pravic, odvraten trend nasilja, dejansko spolnih grozodejstev, kultura nekaznovanja vseh vrst zločinov in ropanje naravnih virov. Dovolj je, da preberemo poročila Združenih narodov in Human Rights Watch, ki sem jih omenil, in razumeli bomo razsežnost te neskončne tragedije. Jasno je, da se morajo nadaljevati dejanja, katerih cilj je preprečiti FDLR, da dela škodo, toda ne za vsako ceno, ne da bi prej naredili vse, kar je treba, da se čim bolj zmanjšajo tveganja, ki jih predstavlja vojaški pritisk za nedolžne državljane.
Za to je potrebno boljše načrtovanje, ponovna opredelitev prednostnih nalog in večja zaščita prebivalstva s strani misije MONUC, kar je glavna naloga, opredeljena v njenih pooblastilih. Tudi pogoji, v katerih lahko MONUC deluje, morajo biti jasni in nedvoumni. Ne gre za to, da se MONUC pozove k umiku ali opustitvi. Hiter umik MONUC bi bil katastrofalen, saj bi ustvaril še večji vakuum: zadnji dogodki v ekvatorialni regiji, ki so v osnovi le še en simptom kongovske bolezni, to dokazujejo.
Seveda je pomembno tudi narediti konec političnim in gospodarskim tajnim dogovorom, od katerih ima FDLR še naprej koristi v regiji in drugje po svetu, tudi v naših državah članicah. Kampanja FDLR ni politična kampanja, temveč zločinsko dejanje, čigar glavna žrtev je kongovsko prebivalstvo, in tako je treba to kampanjo in vse, ki so z njo neposredno ali posredno povezani, tudi obravnavati. Zato potrebujemo trdnejše stališče glede vseh oblik nezakonite trgovine. Poleg procesa razorožitve, demobilizacije, repatriacije, reintegracije in ponovne naselitve (DDRRR) morajo biti organi Ruande in Konga bolj dovzetni za posameznike, ki niso nujno zločinci.
Glede na povedano je treba rešitev za velik del problema najti tudi v DRK. Seveda s tem mislim na lokalne izvore konflikta. V tem pogledu je treba sporazume z dne 23. marca izvesti v celoti, sicer bomo prej ali slej priča, ko bodo frustracije lokalnega prebivalstva prevladale. To je nujno, če naj bodo prizadevanja za stabilizacijo in volja, da se oživi gospodarska dejavnost v pokrajinah Kivu, uspešni. Na tej točki bo mednarodna skupnost dejansko lahko odigrala vlogo.
Drugi element je nedvomno potreba, da se okrepi dobro upravljanje. Res je, da glede na obseg težav DRK ne more storiti vsega naenkrat, vendar mora jasno pokazati trdno politično voljo, če naj ima možnost za uspeh. Parlament je omenil vprašanje nekaznovanja. To je dober primer, ker gre za stvar politične volje in poudarja celotno zadevo potrjevanja pravne države. Težava je v tem, da stvari ni mogoče narediti v izolaciji. Za pravno državo je potrebna tudi reforma varnostnega sektorja in dejanski napredek v smislu gospodarskega vodenja.
Toda ni treba, da je Kongo najtemačnejši vidik. Lahko je običajna država. V Afriki obstajajo običajne države, kjer bogati naravni viri služijo v dobro ljudi, javni organi skrbijo za javno dobro, otroci hodijo v šolo, spolni odnosi pa so povezani z ljubeznijo in ne posilstvom in nasiljem. Prepričan sem, da je ključ do uspeha v Kivuju in celotnem Kongu kakovost vlade. Brez demokratične, pravične, poštene in učinkovite vlade ni mogoče doseči miru in pravice. Brez odgovorne vlade služi bogastvo države le peščici, vodje skrbijo le zase, šole so prazne in nasilje postane del vsakodnevnega življenja.
Spominjam se optimizma v letu 2006. Sam sem bil opazovalec med volitvami in vsi smo bili zadovoljni, ker so se po 40 letih odvijale demokratične volitve v tej veliki in pomembni državi. Toda naš optimizem se je izkazal za preuranjenega. Težko se je vzdržati vprašanja, zakaj je do tega prišlo in zakaj volitve niso prinesle boljšega življenja v Kongu. Po mojem mnenju gre za denar, kot sta dejala gospa Malmström in gospod De Gucht. Govorila sta o nezakoniti uporabi virov, o tem, kako se uporabljajo za financiranje orožja, s katerim se nadaljuje in zaostruje konflikt. Če lahko to ustavimo, bomo bližje našemu cilju.
Po poročilih je 1 460 000 ljudi razseljenih znotraj države, večina jih je žrtev nasilja. Dovolite, da govorim v imenu tistih, ki ne morejo, tistih, ki so žrtve tega nasilja. Oboroženi akterji v Demokratični republiki Kongo (DRK) so odgovorni za nasilje na podlagi spola v različnih oblikah, vključno s spolnim suženjstvom, ugrabitvami, neprostovoljnim rekrutiranjem, prisilno prostitucijo in posilstvi. Kongovske žrtve spolnega nasilja so ženske, moški in fantje, ki so žrtve posilstva, spolnega poniževanja in pohabljenja spolnih organov.
Gospod predsednik, gospa Malmström, komisar, gospe in gospodje, kot veste, sem vedno pozorno spremljal dogodke na vzhodu Demokratične republike Kongo. Kljub obetavnemu napredku, za katerega gre zahvala nedavnemu zbliževanju Ruande in DRK - zbliževanju, brez katerega ne bi bilo nobene rešitve na vzhodu in ki ga je treba zato okrepiti -, kljub sporazumom, sprejetim 23. marca med Kinšaso in kongovskimi uporniškimi skupinami, o čemer je govoril komisar, ostajajo razmere na vzhodu še vedno zelo zaskrbljujoče.
In končno, verjamem, da moramo ponovno preučiti program Amani. Ta program nudi možnost vzpostavitve dialoga in miru povsod, saj le dialog in mir predstavljata jamstvo za trajno obnovo. V vsakem primeru pozdravljam vaše posredovanje in ga močno podpiram ter upam, da bo Evropska unija ostala aktivna. To je ključno, čeprav na žalost ni želela združiti sil. To bi bilo mogoče malo manj kot pred letom dni. Kljub temu mislim, da je ukrepanje Evropske unije ključno.
v imenu skupine GUE/NGL. - (DE) Gospod predsednik, zaenkrat še v nobeni drugi državi na svetu ni bilo izvedenih toliko operacij evropske varnostne in obrambne politike kot v Demokratični republiki Kongo. Kot vedno se pojavlja vprašanje, čigava varnost se brani. Ali gre za varnost kongovskega civilnega prebivalstva, žensk in otrok? Misija ZN MONUC ni preprečila poboja, mučenja, posilstva in izgona sto tisočev ljudi - to so grozodejstva, pri katerih so sodelovale vladne sile, ki jih je podpirala EU.
Kaj se torej brani v Kongu? Človeštvo? Ali branimo režim, ki je med letoma 2003 in 2006, na primer, sklenil 61 pogodb z mednarodnimi rudarskimi podjetji, od katerih nevladne organizacije niti ene niso označile za sprejemljive s stališča kongovskega ljudstva? Predsednik Kabila je za nekaj časa spremenil smer in sklenil manj pogodb z zahodnimi podjetji. Ta sprememba se je odložila, ko se je vojna ponovno zaostrila. Moje vprašanje je, zakaj so ljudje, ki vlečejo niti največje skupine, ki stoji za umori v vzhodnem Kongu - FDLR -, po navedbah v Nemčiji? Tu se nanašam na resolucijo, ki sem jo vložila v imenu Konfederalne skupine Evropske združene levice - Zelene nordijske levice.
Humanitarna kriza se poglablja z vsakim dnem. Pomanjkanje varnosti na tem območju pomeni, da humanitarne organizacije ne morejo več zagotavljati posegov. Samo v prvih devetih mesecih tega leta je bilo zabeleženih več kot 7 500 primerov posilstev in spolnega nasilja, kar je več kot v celem lanskem letu. V ozadju vseh teh incidentov sta lakota in izjemna revščina, ki sta prizadeli na milijone ljudi. Krivda za vso to tragedijo leži na strani kongovske vojske in ruandskih upornikov. Žal obstajajo pokazatelji, da čete ZN v Kongu nosijo velik del odgovornosti, saj dovoljujejo hude kršitve človekovih pravic. Zato verjamem, da se mora Evropska unija nujno pogovoriti o tem, kako bodo sile ZN v Kongu ustrezno dosegle cilje misije, ki so jim bili dodeljeni.
(NL) Gospod predsednik, ravnokar sem poslušala govor gospoda Mölzerja, ki je zdaj odšel, bistvo govora pa je bilo: tako brezupno je, da bi morali preprosto odnehati in se osredotočiti na naše sosede. Moram reči, da če si nekdo res ogleda razmere, ga zamika, da bi odnehal. Po drugi strani pa nato pomislim na skupino žensk, ki so nas obiskale tu prejšnji mesec in ki jih je omenila tudi gospa Durant, in se sprašujem, ali jim lahko pogledamo v oči in rečemo, da bomo preprosto odnehali ali da to ni ena izmed naših prednostnih nalog ali da nameravamo samo sprejeti še eno resolucijo, misleč, da je naše delo s tem opravljeno. Ko pomislim na te ženske, na njihov obup in bridkost ter občutek, da so bile puščene na cedilu, se mi zdi skrajno mogoče imeti o tem razpravo.
Resolucija vsebuje številne pozitivne elemente in upam, da jih bomo uveljavili z dejanji, toda želela sem poudariti en vidik. Pogosto govorimo o posilstvu ali spolnem nasilju, dejansko pa ti izrazi redko odražajo realnost razmer. Ženske, s katerimi smo govorili, so povedale, da ne gre samo za napade na posameznike; ne gre za nasilje do posameznikov, temveč za napad na skupnost z namenom uničiti njeno strukturo. Zato menim, da je nadvse nujno ne le ukrepati, odpraviti nekaznovanje, takoj plačati in zagotoviti sredstva za ukrepe, ki smo jih naznanili, temveč tudi pokazati, da ljudem tam podajamo roko, da smo solidarni z njimi in da jih ne bomo pustili na cedilu; da prevzemamo našo moralno odgovornost.
(RO) Mislim, da moramo na sedanjem razpotju, ki se sovpada tudi s trenutkom, ko se Združeni narodi pripravljajo, da bodo razglasili podaljšanje pooblastil MONUC, razmisliti o dejanjih mednarodne skupnosti glede na razmere v RDK, ki se žal še naprej poslabšujejo. Kot kažejo tudi izkušnje z operacijo Kimia II, ki jo je izvedla kongovska vojska ob podpori MONUC, samo vojaški uspeh ni dovolj, kadar je strošek v humanitarnem smislu tako visok in ga plača kongovsko civilno prebivalstvo s trpljenjem.
Mislim, da so imele nedavne vojaške operacije, izvedene proti FDLR, katastrofalne posledice, ki so privedle, in tega bi se morali zavedati, do obsežnih kršitev človekovih pravic in zaostrovanja humanitarne krize. Po drugi strani pa je nekaznovanje kot povabilo, da se ti zločini vršijo znova in znova. Menim, da bi morala biti zaščita civilnega prebivalstva glavna prednostna naloga. Evropski parlament mora odločno zahtevati, da se nasilna dejanja, zlasti spolno nasilje, kršitve človekovih pravic na splošno in zlorabe, ki se dogajajo v Kivuju, takoj prenehajo, skupaj z ozračjem nekaznovanja.
(ES) Gospod predsednik, drugi poslanci so že govorili o tragičnih razmerah v Demokratični republiki Kongo. Omenili so milijone smrti in posilstev ter zlorab civilnega prebivalstva. Govorili so o misiji Združenih narodov v Demokratični republiki Kongo (MONUC) in o sodelovanju z Evropsko komisijo v praksi. Manj pa je bilo povedano o tem, da je treba nadzorovati nezakonit tok surovin, kot so diamanti, zlato in drugi izdelki, v preostali svet. Ti izdelki se "perejo" prek zakonitih računov in podjetij v naših državah ali v Združenih državah.
(FR) Gospod predsednik, glede na zadnja zaskrbljujoča poročila iz Severnega in Južnega Kivuja in glede na izjemno nasilno naravo napadov na civiliste, natančneje na ženske, otroke in starejše, je nujnost - beseda, ki jo Evropska unija in celotna mednarodna skupnost zelo pogosto uporabljata v zvezi s Kongom - neodložljiva potreba. Storiti je treba vse, da se zagotovi zaščita civilnega prebivalstva. Pooblastila osebja MONUC na tamkajšnjem ozemlju bodo vsekakor podaljšana, vendar jih je nedvomno treba ponovno oceniti in tudi okrepiti, da se lahko zajezi ta plimni val nasilja.
Številna leta si mednarodne skupnosti, nevladne organizacije in kongovske ženske nenehno prizadevajo v boju proti uporabi spolnega napada kot vojnega orožja. Danes se to orožje sistematično in razširjeno uporablja na mirnih območjih, vedno pa ostaja v celoti nekaznovano. Pozdravljam odločnost, ki so jo pred kratkim pokazali kongovski organi, da končajo to nekaznovanje, toda ta politika nične strpnosti mora biti ambiciozna - vsi storilci nasilnih dejanj, brez izjeme, bodo morali odgovarjati za svoja dejanja - in resnično učinkovita.
(FR) Gospod predsednik, humanitarne razmere na vzhodu Republike Kongo - natančneje v vzhodni provinci in regiji Kivu - so katastrofalne, kot nam je zdaj znano. Varnostne razmere civilnega prebivalstva so se poslabšale, med drugim po skupnih vojaških operacijah, ki so jih izvedle kongovska vojska ter ugandske in ruandske čete proti vsem oboroženim uporniškim skupinam, po operacijah, ki so za seboj pustile nešteto pokolov in kršitev človekovih pravic.
(FR) Gospod predsednik, komisar, gospe in gospodje, vsi govorniki so upravičeno poudarili grozne razmere, v katerih živijo Kongovci na vzhodu države, predvsem tamkajšnje ženske. Govorili so o posilstvih in barbarskih dejanjih, ki jih prenašajo ti ljudje, in o umorih, katerih žrtve so. Toda namesto da bi o njih govorili, vas pozivam, da obiščete spletni strani Unicefa in V-Day, ki jasno povesta vse, kar je treba povedati o tej temi.
Danes vam bom govoril o dejanskih posledicah, ki jih imajo ta barbarska dejanja za Kongo; govoril bom o fizično in duševno ranjenih ženskah, ki potrebujejo nego; in govoril bom o umorjenih ženskah, ki ne bodo mogle več prispevati h gospodarskemu razvoju Konga in katerih nerojeni otroci ne bodo mogli nikoli prispevati k temu. Rad bi govoril tudi o širjenju AIDS-a, travmi, s katero se sooča celotno prebivalstvo Konga in ki ustvarja negativno sliko Konga v mednarodni skupnosti - na kratko, sliko države, ki je v vse večjih težavah.
(FR) Gospod predsednik, komisar, jaz pa bi rada omenila tragedijo spolnega nasilja, ki ga trpijo ženske v DRK in, natančneje, na vzhodu te države. Pojav ni nov. Je izjemno zapleten. Je večrazsežnosten. Fizično in psihološko trpljenje žrtev se še poslabša zaradi socialne izključenosti, ki je zanje tragična. Politika nične strpnosti predsednika Kabile danes daje negotove rezultate, toda vsi se zavedajo, da se je mogoče proti tej nadlogi dolgoročno boriti samo z globalno strategijo.
Vem, komisar, da Komisija že izvaja posege in to prek številnih projektov in proračunov. Toda ko vidimo te številke in slišimo grozljiva, strahotna poročanja, ali se vam ne zdi, da imamo v Parlamentu pravico dvomiti v rezultate te strategije? Komisar, ženske so glavno gonilo miru in obnove v državi. One so prihodnost Konga. Kako nameravate ukrepati učinkoviteje in hitreje?
(DE) Gospod predsednik, novembra 2009 je prišlo do izmenjave veleposlanikov med Ruando in Demokratično republiko Kongo - majhen žarek upanja za to opustošeno državo in njeno prebivalstvo. Poleg tega je bil aretiran vodja Demokratičnih sil za osvoboditev Ruande. Oboje kaže na izboljšanje razmer v vzhodnem Kongu. Moje vprašanje Komisiji se glasi: kakšne ukrepe nameravate izvesti glede nadaljnjega zbližanja Konga in Ruande?
V zvezi s pooblastili ZN je bilo danes tu veliko povedano o izvedbi vseh vrst ukrepov. Bodimo odkriti: če obstaja pooblastilo ZN, bi seveda moralo biti namenjeno zaščiti zatiranih, mučenih, posiljenih in zlorabljenih, zlasti žensk in otrok v tej državi. V zvezi s tem mora biti nekaj povsem jasno: če se izda pooblastilo ZN - mi Avstrijci smo pri tem nekoliko omejevalni - mora biti to skladno in, če je treba - tudi za zaščito zatiranih ljudi -, morajo biti sile na ozemlju oborožene.
(SV) Gospod predsednik, skoraj nemogoče je zapopasti grozljive statistične podatke, ki se omenjajo, vendar vemo, da so resnični. Kljub temu se zdi - morda se s tem strinjajo mnogi -, da kar zadeva najrevnejše od revnih držav v podsaharski Afriki, naša zaveza ni tako močna ali specifična, kot bi morala biti. Omenjali so vojaško silo. Mislim, da vsi vemo, da se moramo boriti z revščino in korupcijo, če želimo doseči napredek v smeri pomoči in izboljšanja razmer za prebivalstvo te države, ki je tako grozovito trpelo.
Po prispevkih držav članic in Komisije je, skupaj gledano, EU ena izmed največjih plačnic pomoči za regijo, zato imamo lahko vpliv. Če želimo ohraniti stabilnost v Demokratični republiki Kongo, pa je ključno, da se izboljša življenjski standard kongovskega prebivalstva, zagotovi varstvo človekovih pravic in energično ukrepa proti korupciji z namenom vzpostavitve družbe na podlagi načel pravne države.
Kar zadeva Svet, so bila pooblastila dveh misij EVOP preverjena po preiskovalni misiji v Demokratični republiki Kongo v začetku leta 2009 z namenom pomagati v boju proti točno taki vrsti spolnega nasilja. Posledica tega je, da bo EUROPOL DR Kongo poslal dve večdisciplinarni skupini v provinci Severni in Južni Kivu s pooblastilom za celo državo. Ti skupini bosta posredovali različne vrste strokovnega znanja na področjih, kot sta preiskovanje zločinov in nadzor nad spolnim nasiljem. Trenutno poteka izbor osebja za ti misiji.
Naj vam preberem nekaj odlomkov pooblastila, ki ga je Varnostni svet ZN sprejel v začetku lanskega leta. Navaja, da se je "Svet odločil tudi, da bo MONUC od sprejetja te resolucije pooblaščen, po tem prednostnem vrstnem redu, za tesno sodelovanje z vlado DRK, da bi zagotovil, prvič, zaščito civilistov, humanitarnega osebja ter osebja in sredstev Združenih narodov pred neposredno grožnjo fizičnega nasilja, predvsem nasilja, ki izvira iz katere koli strani, vpletene v spor".
V Kongu vidimo enega od odgovorov. Boscu Ntagandi smo dovolili, da prevzame vodstvo CNDP od Laurenta Nkunde, čeprav je bil izdan nalog za prijetje Bosca Ntagande, in vidite, kaj se je zgodilo. Zastonj kosila ni. Ne moreš izbirati med vodenjem politične krize na eni strani in uvajanjem mednarodnega kazenskega pravosodja v praksi na drugi strani. Kot Evropski parlament in Evropska komisija tudi jaz mislim, da je pomembnejša ustrezna uporaba mednarodnega kazenskega pravosodja.
Naslednja točka je vprašanje Komisiji za ustni odgovor o prenosu Direktive 2005/36/ES o priznavanju poklicnih kvalifikacij, ki so ga v imenu Odbora za notranji trg in varstvo potrošnikov predložili Malcolm Harbour, Andreas Schwab, Evelyne Gebhardt, Cristian Silviu Buşoi, Heide Rühle, Adam Bielan in Kyriacos Triantaphyllides (O-0108/2009/rev.2 - B7-0217/2009).
Nameraval sem pozdraviti gospoda McCreevyja tukaj in se mu zahvaliti za preteklo delo, zato mu boste morda posredovali naše dobre želje glede tega, kar bi lahko bil njegov zadnji nastop tukaj. Vseeno sem še posebej vesel, da se nam je kot zelo dejaven član mojega odbora pridružil gospod Barnier, da bo slišal to, ker je to dokument, ki bo v veliki meri spadal na njegovo področje, če bo Parlament seveda potrdil njegovo imenovanje in bo Komisija nadaljevala z delom. Vseeno je zelo dobro, da je tukaj.
Prosto gibanje strokovnjakov in direktiva o vzajemnem priznavanju poklicnih kvalifikacij sta med paradnimi vprašanji, s katerimi se pri celotni vzpostavitvi enotnega trga moj odbor najbolj ukvarja. Zelo primerno je, da danes dopoldne o tem vprašanju razpravljamo pred Komisijo, ki naj bi v bistvu zahtevala poročilo o napredku pri prenosu revidirane direktive, ki jo je moj odbor pripravil v letih 2004-2005, in o tem, kako države članice to direktivo dejansko izvajajo. Razprava prav tako poteka ob pravem času, ker je v ponedeljek v naš odbor prišel profesor Monti, da bi se pogovoril o nalogi, ki jo glede prihodnje usmeritve notranjega trga opravlja za predsednika Komisije. Zelo odločno je pripomnil, da del problema z notranjim trgom dejansko ni pomanjkanje zakonodaje, temveč dosledno izvajanje in učinkovitost obstoječih instrumentov, ki jih imamo za vzpostavitev notranjega trga.
V primeru vzajemnega priznavanja poklicnih kvalifikacij, kakor je zelo jasno navedeno v besedilu našega vprašanja, že vemo, da se državljani po vsej Evropski uniji srečujejo s precejšnjim številom težav v zvezi s priznavanjem poklicnih kvalifikacij. To področje ima eno najvišjih ravni pritožb v mehanizmu Solvit, ki ga na ravni vlad držav članic zelo podpiramo. Veliko ljudi je razočaranih zaradi pomanjkanja jasnih odločitev in tudi zaradi pomanjkanja stika med organi za odobritev v različnih državah članicah. Ena od stvari, ki so bile opravljene z našo raziskavo, in ta odbor je naročil raziskavo te teme, je bila dokazati, da nič ni primerljivo z dovolj usklajeno dejavnostjo pri zagotavljanju pomoči ljudem pri priznavanju njihovih pravic v okviru vzajemnega priznavanja. Drug vidik je, da je iz dela, ki smo ga opravili mi in drugi, razvidno tudi, da o prenosu v evropski okvir kvalifikacij dejansko ne razmišlja dovolj poklicev. Obstajajo resna vprašanja, ki jih moramo zastaviti glede mehanizma, glede tega, kako enostaven je dostop do mehanizma in kako učinkovit je mehanizem v praksi. Na podlagi statistike in informacij vemo - in prepričan sem, da bomo v kratkem slišali od Komisije -, da je bil prenos tega instrumenta odložen v skoraj vseh državah članicah. Trajalo je veliko dlje, kot so ljudje pričakovali, da je to začelo delovati, in to samo po sebi vzbuja pomisleke glede zapletenosti samega instrumenta.
Že samo za to, da se vse te stvari zberejo v okviru dela Odbora za notranji trg v naslednjih petih letih, sem vesel, da so, mislim da, vsi koordinatorji Odbora danes tukaj, in rad bi se jim zahvalil za delo, ki so ga opravili skupaj z mano pri oblikovanju nadaljnjega dnevnega reda za ta odbor. To vprašanje vzajemnega priznavanja poklicnih kvalifikacij ni samo nekaj enkratnega. Je del našega mnenja, da je vloga našega odbora, da še naprej preiskuje, spodbuja in pripravlja priporočila o prihodnjem razvoju ključne zakonodaje, ključnih sestavnih delov enotnega trga.
Pričakoval sem, da bodo težave s praktično uporabo Direktive. To je glavni predmet prihodnjih preiskav: ugotoviti, kje obstajajo posebne lokalne težave, in odkriti, kaj se dejansko dogaja. Omenjeno je že bilo, da se 20 % pritožb mreži SOLVIT nanaša na to zadevo. To je zelo resna zadeva. Gospod Harbour je upravičeno poudaril - in ne želim ponavljati tega, kar je povedal - pomen te težave za notranji trg z gospodarskega vidika.
Pomembno je, da priznamo, da se težavam ne bo mogoče izogniti. To je zapletena zadeva, potreben je čas za izvajanje in vpletene so različne kulture in tradicije, zlasti v zvezi s poklici in predstavami o kakovosti in kvalifikacijah v teh poklicih. Zato vseh kvalifikacij iz ene države ni mogoče priznati v drugi državi brez vprašanj. Po mojem in našem mnenju gre pri tem manj za obravnavanje posameznih primerov stiske, ki se jim ne bo mogoče izogniti, in bolj za preučevanje - in tu nastopi SOLVIT -, ali obstajajo napake v strukturah ali sistemu ter ali in kako je mogoče uvesti izboljšave.
Če se zdaj posvetim tej zadevi, gospe in gospodje, gre za državljanstvo Unije, za ljudi, ki imajo pravico, da se prosto gibajo po Evropski uniji in opravljajo svoj poklic tam, kjer živijo in kjer se odločijo delati. To zakonodajo smo sprejeli zato, da bi to olajšali in da bi postopek priznavanja poklicnih kvalifikacij lahko resnično postal sodoben. Menim, da je preprosto nezaslišano, da države članice v veliko primerih niso sprejele potrebnih ukrepov, da bi se ta zakonodaja izvajala in da bi se državljanom resnično zagotovil ta prosti pretok. V zvezi s tem mora Evropska komisija še marsikaj narediti.
Rada bi opozorila na nekaj, kar je zame zelo pomembno in kar smo v Parlamentu večkrat omenili. Zagotoviti moramo uvedbo evropske poklicne izkaznice, ki smo jo predlagali. S tem bodo državljani dobili nekaj, kar jim bo omogočalo gibanje po Evropi. Obstajajo organizacije, ki poskušajo to narediti. Vendar menim, da je treba Evropsko komisijo vprašati, ali se lahko vključi na to področje, da bo pospešila ta proces.
v imenu skupine Verts/ALE. - (DE) Gospod predsednik, komisar, mislim, da se tukaj vsi strinjamo glede cilja. Seveda si vsi želimo, da bi se državljani Evrope lahko prosto gibali in opravljali svoj poklic. Vprašanje je, zakaj se ta direktiva po štirih ali zdaj skoraj petih letih še vedno ne izvaja pravilno. Menim, da bi bilo smiselno, da Odbor ne bi bil vključen samo v pripravo osnutka in sprejemanje zakonodaje, temveč bi potem tudi opravil analizo razlogov za takšen odlog prenosa.
Direktiva o priznavanju poklicnih kvalifikacij ni edina direktiva, ki povzroča težave. To, da je tako veliko zadev na Sodišču Evropskih skupnosti, da je tako veliko pritožbenih postopkov in da je SOLVIT tako intenzivno vključen v to temo, bi moralo biti opozorilo za nas. Natančneje si moramo ogledati vzroke za to. Vzrokov je veliko. Po eni strani je vedno zelo preprosto reči, da so za odlog odgovorne države članice. Med vzroke nedvomno spada tudi protekcionizem. Gotovo svoje prispevajo tudi različne kulture in pravni sistemi. Kakšen vpliv ima evropska zakonodaja na te različne pravne sisteme? To je še eno vprašanje, ki ga bomo morali obravnavati.
Gospod predsednik, kriza, ki je v zadnjih mesecih prizadela Evropsko unijo, je neovrgljivo pokazala, kako pomemben je notranji trg za delovanje celotne Unije. Vzpostavljanja notranjega trga ne bomo končali brez uvedbe določenega svobodnega preseljevanja ljudi, ki ga med drugim zagotavlja direktiva o vzajemnem priznavanju poklicnih kvalifikacij. Zato je žalostno in zaskrbljujoče, da štiri leta po sprejetju Direktive ta še vedno ne velja v štirih državah, nobena od držav članic pa je ni sprejela pred rokom iz Direktive, 20. oktobrom 2007.
V zvezi s tem je moje prvo vprašanje Evropski komisiji: ali Komisija v preteklih štirih letih ni bila preveč nedejavna in kaj natanko je Komisija naredila za to, da bi vsem državam uspelo pravočasno prenesti Direktivo? Drugič, rad bi vprašal, kdaj bo Komisija objavila poročilo z oceno prenosa Direktive in kaj bo podlaga za sklepe v poročilu. Konec leta bi se morala začeti izvajati Direktiva o storitvah. Danes v Parlamentu že vemo, da mnogim državam ne bo uspelo pravočasno sprejeti zakonov o tem. Rad bi vprašal, kakšno povezavo vidi Komisija med tema dokumentoma.
(DE) Gospod predsednik, komisar, najprej bi se rad iskreno zahvalil Komisiji za to, da nam je predložila svoje mnenje. Vendar bi rad poudaril tudi, da ima po medinstitucionalnem sporazumu med Komisijo in Parlamentom, in videl sem, da se je to zgodilo pri Direktivi o storitvah, o kateri smo pred meseci razpravljali v Bruslju, Parlament pravico zahtevati, da je pristojni komisar tukaj, da odgovori na težka vprašanja. Mislim, da tega vprašanja ne moremo rešiti s to Komisijo, in nima smisla to poskušati.
V imenu Parlamenta bi prisotnemu predstavniku Komisije rad razložil, da menimo, da je ta del medinstitucionalnega sporazuma izjemno pomemben. Zakaj? Ne iz golega formalizma, temveč ker je za državljane Evropske unije to zelo pomembno politično vprašanje. Gospod Bielan je pravkar omenil Direktivo o storitvah, ki lahko deluje samo, če poklicne kvalifikacije priznata obe strani. Ta direktiva je zelo pomembna, vendar jo veliko ljudi povezuje tudi z občutkom nemoči, če imajo vtis, da njihov delodajalec izkorišča neskladnosti v čezmejnem vzajemnem priznavanju poklicnih kvalifikacij samo zato, da jim zmanjša osebne prejemke.
Ti ljudje se počutijo zapuščene in nemočne. To sem sam videl v številnih primerih tukaj na meji med Nemčijo in Francijo. Vendar to seveda ni edino problematično področje. Drži, da vseh težav ne moremo rešiti čez noč in da bo ta proces tudi v prihodnosti stalno prisotno vprašanje, kakor je povedal gospod Lechner, poročevalec. Vseeno je naša naloga, da državljanom pokažemo, da njihove skrbi jemljemo resno, in po mojem mnenju sem spada tudi to, da Komisija temu vprašanju pripiše ustrezen pomen.
(FR) Gospod predsednik, gospe in gospodje, o strahovih, povezanih s prenosom Direktive o storitvah, smo že razpravljali. V tem smislu je primer Direktive o priznavanju poklicnih kvalifikacij simboličen. Nekatere države niso upoštevale roka za prenos in imajo težave zaradi vrzeli v besedilu. Čeprav ta direktiva polaga trden temelj za vzajemno priznavanje, se posebnosti določenih poklicev niso upoštevale. Dejstvo je, da lahko priznavanje kvalifikacij brez določitve dejanskih skupnih ravni kvalifikacije in usposobljenosti, tudi za visokošolsko izobrazbo, povzroči samo zaplete in ustvari nezaupanje držav članic, strokovnjakov in državljanov.
(PL) Gospod predsednik, če želimo, da bi bili naši državljani mobilni - in evropsko gospodarstvo to potrebuje -, morajo biti državljani prepričani, da ob pridobitvi kvalifikacij, na primer na Poljskem, ne bodo imeli težav s priznavanjem teh kvalifikacij v nobeni državi članici. Popolnoma razumem razsežnost težave. 800 reguliranih poklicev, o katerih je govoril gospod Samecki, je skupaj s številnimi ureditvami teh poklicev na nacionalni in regionalni ravni precejšen izziv za uprave držav članic. Vendar je za naše državljane, ki imajo težave s priznavanjem svojih kvalifikacij, glavni izziv to, kako se znajti v zapletenosti celotnega sistema. To potrjujejo podatki mreže Solvit in zato je težava s pravočasnim izvajanjem Direktive le en vidik naše razprave.
Vendar ne smemo pozabiti, da se veliko težav pojavlja zaradi pomanjkanja zaupanja v državah članicah do sistemov izobraževanja in usposabljanja v drugih državah članicah. Konec koncev nam primanjkuje sodelovanja, sredstev in zavzetosti nacionalnih uprav. Uvedba evropske poklicne izkaznice je dobra zamisel in imeli smo priložnost, da smo o tem razpravljali v prejšnjem mandatu Evropskega parlamenta. Vendar mora takšna izkaznica olajšati pretok oseb, ne pa ga otežiti. Uvedba te izkaznice - in to bi rada zelo močno poudarila - ne sme postati še ena ovira na notranjem trgu.
Gospe in gospodje, čez malo manj kot deset dni se izteče rok za prenos Direktive o storitvah. To omenjam, ker je pomembno tudi v okviru naše današnje razprave. Ti dve direktivi se v določenih pogledih dopolnjujeta. Prenosa Direktive o priznavanju poklicnih kvalifikacij ne moremo imenovati uspeh, zato si bom dovolila, da s tega mesta še enkrat pozovem h krepitvi prizadevanj za obe direktivi, ker brez njiju ne bomo dosegli napredka na notranjem trgu.
(MT) Največje vprašanje, ki zadeva pravilno izvajanje te direktive, je pomanjkanje zaupanja držav članic v sisteme drugih držav članic. Nezanimanje držav članic za medsebojno sodelovanje se kaže tudi v neenotnem načinu, na katerega dojemajo informacijski sistem za notranji trg. Vse države članice trdijo, da uporabljajo sistem, vendar se pogostnost uporabe spreminja glede na namen, za katerega se sistem uporablja. Nemogoče je, da bi sistem za izmenjavo informacij deloval pravilno, ko pa ga države članice ne uporabljajo na enak način. Nujna je popolna zbirka podatkov, ki se redno posodablja, nujno pa je tudi, da se vzpostavi referenčna točka za vse države članice, pri čemer bodo vse države članice vnašale vse potrebne podatke, kar bo omogočilo dejansko uporabo Direktive.
Če pustimo ob strani težave v zvezi s prenosom različnih evropskih direktiv, ki so del belgijskega institucionalnega sistema, se zdi, da je Direktiva, o kateri razpravljamo tukaj, še posebej zapletena. To je že bilo omenjeno. Belgija ni edina država, ki jo zadeva neizvršitev prenosa, slab prenos ali delni prenos direktiv. Zato v interesu strokovnjakov Evropsko komisijo pozivam, da pomaga državam članicam, ki imajo težave. Strokovnjakom bi morale biti omogočene koristi od prostega pretoka oseb in svobode ustanavljanja, ki, naj poudarim, predstavljata glavni cilj te direktive.
Gospod predsednik, preidimo naravnost k bistvu. Ker se države članice pri priznavanju kvalifikacij ne organizirajo, izgubljamo delovna mesta. To, da države članice tega dejansko ne jemljejo dovolj resno, je resna zadeva. Naša raven čezmejne trgovine za to, kar naj bi bil enoten trg, ni niti približno taka, kakršna bi morala biti. Smo v procesu obnavljanja evropskega gospodarstva in del tega ukrepa mora vključevati načine, s katerimi se bo okrepila čezmejna trgovina in s katerimi bo delovna sila postala bolj mobilna, kot je zdaj.
Na splošno bi rad omenil nekaj izbranih vprašanj. Najprej bi morali poudariti, da je Komisija podpirala države članice pri pripravljanju prenosa Direktive. Kjer se je obdobje za prenos izteklo, smo si tudi zelo prizadevali za izvršitev prenosa. Leta 2007 smo objavili navodila za prenos. Potem smo razvili informacijski sistem za notranji trg, ki ga zdaj zelo intenzivno uporabljajo vse države članice, junija letos pa smo objavili tudi kodeks ravnanja v zvezi z upravnimi praksami.
Izrecni cilj te direktive je, da se v celoti izvajajo sedanji predpisi o prostem pretoku strokovnjakov znotraj EU. Prosti pretok strokovnjakov je bil sprejet že v Direktivi 2005/36/ES. Vendar se težave vedno znova pojavljajo, zlasti v regijah blizu državnih mej. Veliko ljudi iz regije, iz katere prihajam, dela v Luksemburgu, Belgiji ali Franciji. Prejemam številne poizvedbe državljanov, ki odhajajo na delo čez mejo v eno od sosednjih držav. Te poizvedbe se pogosto nanašajo na priznavanje poklicnih kvalifikacij. Ta položaj se mora spremeniti. Poklicne organizacije so dosegle dogovore za posebne poklice, vendar to ne pomaga v vseh primerih in vse prepogosto si morajo državljani izboriti priznanje svojih kvalifikacij. Še posebej težko je, kadar določena država nima določenega poklica ali kadar je ta poklic organiziran drugače, na primer fizioterapevti ali doktorji ekonomike podjetja. Obenem na veliko področjih primanjkuje osebja. Na primer medicinske sestre ali orodjarji morajo v prihodnosti imeti boljše možnosti na naših trgih dela, zlasti pa mora notranji trg delovati učinkovito, kar zadeva delo. Potrebujemo pregleden, enostaven in jasen postopek priznavanja.
V povezavi z vašim vprašanjem, ali Komisija namerava objaviti belo knjigo o teritorialni koheziji, na sedanji stopnji ločena bela knjiga o teritorialni koheziji ni predvidena. Namesto tega bodo politični sklepi na podlagi javne razprave o zeleni knjigi o teritorialni koheziji vključeni v obsežni zakonodajni sveženj o kohezijski politiki za obdobje po letu 2013, ki se pripravlja v okviru petega kohezijskega poročila, ki ga je v skladu z novo Pogodbo treba predložiti leta 2010.
Gospod predsednik, komisar, današnja razprava zadeva predvsem vsebinsko presojo kohezijske politike in nadaljnjo pot te politike. Seveda Evropski parlament želi vmesni finančni pregled. Kohezijska politika in uporaba skladov zdaj in v tem naknadnem obdobju do leta 2020 sta ključni del tega. Vendar na naše veliko začudenje nismo našli prav nobene omembe vsebinske presoje v "delovnem dokumentu", namenjenem pripravi vmesnega pregleda. Kot prvi govornik Skupine Evropske ljudske stranke (Krščanskih demokratov) bi rad pojasnil, da mora nova Komisija Evropskemu parlamentu predložiti vsebinsko presojo, ne pa karikature regionalne politike.
Skupina PPE si želi, da bi se kohezijska politika bolj osredotočila na ključne elemente te strategije EU 2020, obenem pa ohranila solidarnost med vsemi regijami in tudi cilj 2, o čemer je komisar pravkar tako nejasno govoril. Spodbujanje konkurence v bogatih regijah je del celovite presoje. Ločevanje proračunov in povečevanje sektorske razdrobljenosti skladov na evropski ravni v okviru takega vmesnega pregleda ne služita prav ničemur in sta napačen pristop. V sedanjem obdobju krize vidimo, kako pomembni so regionalni skladi za oživitev gospodarstva. Sredstva iz teh skladov se izplačujejo hitreje in se izkoriščajo v celoti: leta 2009 je bilo skoraj 100 % mobiliziranih za inovacije in nove cilje v moji regiji, regiji Južna Nizozemska. Na začetku leta 2010 bom objavil poročilo o sinergiji med regionalnimi skladi ter raziskavami in razvojem.
Za nas ni nobenega dvoma, da se moramo spremeniti tudi mi. V naslednjih nekaj letih bo pozornost usmerjena na razpravo o dajanju prednosti področjem, ki bodo prejela sredstva iz evropske kohezijske politike. V prihodnosti z evropskim denarjem ne bomo mogli podpirati vseh. Osredotočiti se moramo na vzpostavitev učinkovitih infrastruktur, zlasti v novih državah članicah, in na razvoj raziskav in inovacij. Seveda moramo upoštevati tudi, da se bo v prihodnosti evropska kohezijska politika morala ustrezno odzvati na izzive, kot so podnebne in demografske spremembe ter globalizacija.
Pomembno je, da je tudi podpora samim ljudem del kohezijske politike, in zato obžalujem, da je bil odgovor komisarja rahlo dvoumen. Za nas to pomeni predvsem izobraževanje, usposabljanje in kvalifikacije za vsakogar, od majhnih otrok pa vse do starejših oseb. Vseživljenjsko učenje je pomembna zamisel. Vendar to pomeni tudi, da mora biti Evropski socialni sklad (ESS) še naprej vključen v kohezijsko politiko. Ne smemo razmišljati o ločitvi ESS od kohezijske politike.
Gospod predsednik, komisar, o pomenu evropske kohezijske politike v Evropi ni bilo veliko povedanega. Kohezijska politika je v središču Evropske unije, saj je to politika, ki EU drži skupaj v njenem jedru. Je simbol solidarnosti in premagovanja nacionalne sebičnosti. Je instrument za vse regije. Zato je Evropski parlament tako zaskrbljen, da se bo ta solidarnostni mehanizem preprosto ukinil za našim hrbtom. Ni ravno v prid dobremu upravljanju, če Komisija skrivaj izdaja strateške dokumente, namesto da bi imela odprto razpravo o tem, kako lahko nadaljujemo s solidarnostnim mehanizmom ob velikih izzivih, ki so pred nami, kot so podnebne in demografske spremembe, ob upoštevanju tesnih proračunskih omejitev.
Potrebujemo reformo, vendar mora reforma prinesti dejansko spremembo. Omogočiti mora trajnostni razvoj v regijah. Regijam mora zagotoviti podporo za njihove projekte in ne sme vključevati politike od zgoraj navzdol, kot jo ta mehanizem za namensko rezervacijo vključuje zdaj. Namesto tega mora v tesnem partnerstvu z vsemi akterji v regijah razviti postopek od spodaj navzgor. Ta postopek poznamo. Za razvoj podeželja že imamo metodo LEADER. To je odlična metoda za spodbujanje trajnostnega razvoja in vključevanje vseh akterjev, da se zagotovi zelo visoka raven strinjanja lokalnih skupnosti. Vendar potrebujemo Komisijo, ki bo dovolj pogumna, da bo podprla solidarnostni mehanizem in da bo podprla to, da bodo regije odločale o svojem razvoju, ne pa da bodo za to odgovorne nacionalne vlade.
Osebno menim, da je z vidika prihodnjega razvoja ključno, prvič, da se pravilno uskladi vloga lokalnih organov pri upravljanju evropskih skladov, in drugič, da se evropski skladi usmerijo v podporo uporabe sodobnih tehnologij. Prav ti dve področji sta združeni v tako imenovani pobudi za pametna mesta, ki ponuja priložnost za oživljanje občinskih organov in obenem poslovnemu sektorju v obdobju gospodarske krize ponuja priložnost, da uporabi sodobne sisteme in inteligentne tehnologije ter ustvari gospodarsko rast. To je nedvomno razlog za to, da se strateške naložbe osredotočijo na to področje ne samo na ravni lokalnih organov, temveč tudi na ravni držav članic in celo EU. Inteligentni prevozni sistemi, ki lahko odpravijo prometni kaos v mestih, podporni navigacijski mehanizmi, ki lahko povečajo privlačnost turizma v mestih, in sistemi za pomoč na daljavo, ki starejšim državljanom omogočajo, da ostanejo dlje v svojih domovih, vse to so vrste naložb, ki bi jim bilo treba prižgati zeleno luč.
Brez evropske regionalne politike skupnosti v regijah ne bi bile več pomembne. Zato nas zelo razburjajo signali, ki prihajajo od Komisije, med katere spadajo predlogi za socialne programe brez podpore strukturnih sredstev. To bi Komisijo spremenilo v socialni monopol brez regij ali pa bi vodilo v pozivanje, naj bo politika subvencij namenjena samo najšibkejšim v naši družbi. To pa bi pomenilo, da bi povsem pozabili na evropski okvir in bi se vrnili v čas ponovne nacionalizacije.
Komisijo pozivam, naj se veliko bolj posveti malim in srednje velikim podjetjem ter lokalne skupnosti, mesta in občine veliko bolj vključi v prihodnjo kohezijsko politiko. Vsekakor bomo v prihodnosti morali vlagati v infrastrukturo, vendar moramo predvsem zagotoviti inovacije in prenos tehnologije za mala in srednje velika podjetja. V prihodnosti moramo omogočiti tudi subvencioniranje delovnih mest. To so ključne zadeve pri določanju nove usmeritve strukturne in kohezijske politike v Evropski uniji.
(DE) Gospod predsednik, to je osrednja razprava o značaju Evropske unije. Na izbiro sta trg in socialna politika. Sedanje zamisli Komisije o prihodnosti kohezijske politike so nesprejemljive. Strukturne sklade je treba okrepiti in ne oslabiti. Evropa mora narediti več in ne manj za premagovanje gospodarskih in socialnih razlik v razvoju. Rada bi povsem odprto povedala, da bi ponovna nacionalizacija tudi samo delov sedanje kohezijske politike negativno vplivala na prikrajšane regije, vključno s tistimi v Nemčiji in zlasti v vzhodni Nemčiji. Po zadnji fazi širitve Evropske unije so se razlike med regijami v Uniji povečale.
Novi osnutek predstavlja znatno omejitev načel subsidiarnosti in upravljanja na več ravneh, kar je v nasprotju z lizbonsko strategijo. Natančneje, osnutek vsebuje načrte za opustitev cilja 2, z drugimi besedami, konkurenčnosti in politike zaposlovanja. Ker so regije, povezane s ciljem 2, v vseh državah članicah, bi to seveda žal prizadelo dve tretjini vseh regij EU. Ta nesrečni predlog se utemeljuje s tem, da je razlika med novimi - ali z drugimi besedami, prihodnjimi - državami članicami in zahodno Evropo na nacionalni ravni tako velika, da je potrebna nova proračunska politika. Glede na finančno krizo naj bi se na ta način spodbudilo gospodarstvo.
Pozdravljam ustanovitev delovne skupine za prihodnost kohezijske politike s strani parlamentarnega Odbora za regionalni razvoj. V posvetovanje o proračunu po letu 2013 in prihodnjih ciljih te politike morajo biti vključeni vsi zadevni akterji: države članice, regije, Evropska komisija in Parlament. Nepredstavljivo je, da bi se oslabile ali pravzaprav opustile regionalne in lokalne ravni, ki dajejo tej politiki poln pomen. Danes se z veliko negotovostjo glede prihodnosti te kohezijske politike srečujemo predvsem, ko gre za financiranje. Datum izteka veljavnosti sedanjega finančnega okvira je negotov, tako kot je negotov obseg reforme finančne perspektive. Upoštevati je treba pomen ohranjanja stabilnosti pri financiranju te politike. Prav tako je nujno, da se zavrnejo vse zamisli o ponovni nacionalizaciji kohezijske politike, ker bi to regije prikrajšalo za odločanje o razdeljevanju strukturnih skladov in bi uničilo regionalno razsežnost te politike.
Pričakujemo jasen, proaktiven odnos Komisije do priprave bele knjige o teritorialni koheziji, komisar. Kar zadeva razdeljevanje teh sredstev, ne zahtevamo egalitarizma, temveč finančno enakost in to zahtevamo skupaj z obliko usklajenega razvoja, ki temelji na ugotovitvah in razmerah, ki se med ozemlji razlikujejo. Kohezijska politika se ne sme osredotočiti samo na najrevnejše regije; usmerjena mora biti v vse evropske regije, tudi čezmorske.
Obstajajo pa različni znaki, da se pripravljajo ukrepi, s katerimi bi se zamisel kohezije še bolj spodkopala bodisi s poskusi, da bi ta politika vključevala in financirala različne ukrepe in akterje, ki nimajo nobene povezave s cilji kohezije - zlasti strategijo Evropske unije za leto 2020 in politiko o podnebnih spremembah -, bodisi s spremembo meril za upravičenost in upravljanje. Zato je ta razprava o kohezijski politiki po letu 2013 zelo potrebna. Pričakujemo jasne odgovore, ki podpirajo pravo gospodarsko in socialno kohezijsko politiko.
Rad bi vam predstavil nekaj zamisli, ki bi po mojem mnenju morale biti prisotne vedno, ko razmišljamo o naši kohezijski politiki in jo pripravljamo. Komisija je večkrat omenila določene vidike, ki so po mojem mnenju bistveni, kot je potreba po tem, da bi bila opredelitev in izvajanje te politike bolj prilagodljiva, enostavnejša, učinkovitejša in bolj usmerjena k doseganju rezultatov. Obstajajo pa vprašanja, zaradi katerih sem nekoliko zaskrbljen, predvsem v zvezi s potrebami najbolj oddaljenih regij. V zvezi s tem bi rad na kratko pripomnil troje.
Pri ocenjevanju dosedanje politike in njene učinkovitosti se splača odgovoriti na temeljno vprašanje: kaj se bo zgodilo po letu 2013? Evropski parlament bi moral jasno povedati, da ni soglasja glede racionalizacije kohezijske politike. Po letu 2013 bi tako kohezijska politika kot njene tradicionalne dejavnosti in mehanizmi morali podpirati raziskave, znanost, razvoj, inovativnost, ustvarjanje delovnih mest in boj proti globalnemu segrevanju. Kohezijska politika bi morala bolj vključevati tudi podeželje. Pomembno je, da uresničevanje kohezijske politike temelji na regijah in makroregijah.
(HU) Gospod predsednik, gospe in gospodje, na kratko bi rad spregovoril o treh zadevah: enakosti pravic in statusa, tajnosti in ne nazadnje pomenu razvoja podeželja. Dvajset let po padcu berlinskega zida in 20 let potem, ko je naš kolega poslanec László Tőkés na začetku romunske revolucije v Témišvaru (Timişoara) v Transilvaniji pretrgal molk, je bilo v 21. stoletju več kot enkrat rečeno, da v Evropski uniji nimamo več starih in novih držav članic, temveč eno Evropsko unijo. Popolnoma se strinjam s to izjavo, ki je seveda zelo splošna, vendar menim, da je pomembno, da se ne pojavlja samo kot del simboličnih odločitev, temveč je prisotna tudi v vsakodnevni uporabi kohezijske politike, ene od najpomembnejših skupnih politik Evropske unije.
Če imajo države članice Evropske unije enake pravice in status, je nepredstavljivo, da bi se kohezijska politika spremenila tako, da bi bile države članice Evropske unije, ki so se pridružile v letih 2004 in 2007, v novi kohezijski politiki prikrajšane. Takšna sprememba je preprosto nepredstavljiva. Moja druga pripomba je povezana s tajnostjo. Absurdno je, da Evropska komisija bodisi poda nekaj nepomembnih izjav o prihodnosti kohezijske politike bodisi o tem ne pove čisto nič. Kot poslanec Evropskega parlamenta in član zadevnega odbora Evropskega parlamenta bi pričakoval, da bo Evropska komisija sprejela jasno, nedvoumno stališče o teh zadevah.
(PL) Gospod predsednik, Podkarpacie - regija, ki jo zastopam - je regija čudovitih, ambicioznih, delavnih ljudi, kraj, v katerem deluje veliko zelo dejavnih podjetij. Pojavljajo se nove pobude, kot je letalska dolina, obenem pa je Podkarpacie eno od najslabše razvitih območij v Evropski uniji. Naše težave ne izhajajo iz pomanjkanja pripravljenosti, temveč iz strukturnih in infrastrukturnih omejitev, ki jih poskušamo odpraviti z različnimi programi. Rada bi poudarila, da v okviru svojih prizadevanj ne prosimo za miloščino, temveč za podporo našim pobudam. Tudi mi si želimo, da bi se povečala konkurenčnost evropskega gospodarstva, in želimo si rešitev, ki bodo pomagale varovati naše podnebje.
Zavračamo diskriminacijo, zavračamo ponovno nacionalizacijo, zavračamo birokracijo, zavračamo pomanjkanje preglednosti, zavračamo tajno razpolaganje s sredstvi in opustitev cilja 2, ki bo škodila južni Evropi in Sredozemlju. Podpiramo pravično razdeljevanje sredstev Skupnosti, sodelovanje lokalnih organov, krepitev malih in srednje velikih podjetij, ustrezno reformo, ki jo je treba izvesti tako, da se bodo ukrepi ustrezno financirali v skladu s cilji Evrope za leto 2010. Za konec, podpiramo posebno obravnavanje oddaljenih območij, zlasti v južni Evropi in Sredozemlju.
Kohezijska politika mora biti enaka tako za urbana kot podeželska območja. Ne pozabimo, da je Unija po tako veliki širitvi zelo raznolika. Zagotavljanje enakih možnosti za razvoj je pomembna naloga. Sodobni izzivi, s katerimi se moramo obenem spoprijeti, so boj proti gospodarski krizi, boj proti neugodnemu demografskemu gibanju in nazadnje boj proti podnebnim spremembam. Nekaj pa je gotovo: treba je nadaljevati kohezijsko politiko in jo prilagoditi sedanjim izzivom.
(RO) Temu, kar je povedal kolega poslanec, bi rada dodala, da je, kadar govorimo o pametnih mestih, pomembno, da več vlagamo v energetsko učinkovitost stanovanjskih stavb. 90 % stavb, ki bodo obstajale leta 2020, obstaja že zdaj. Zato zahtevam, da prihodnja kohezijska politika poveča razporejanje sredstev iz Evropskega sklada za regionalni razvoj, tako da bodo države članice sredstva lahko uporabile za izboljšanje energetske učinkovitosti stavb, zlasti stanovanj. Prav tako menim, da moramo več vlagati v javni prevoz, da razvijemo mobilnost v mestih.
Gospe in gospodje, razprava o prihodnosti kohezijske politike je nadvse pomembna. Glede na to, da obravnavamo horizontalno politiko, ki prerazporeja več kot tretjino proračuna EU, rezultati izpolnitve kohezijskih ciljev odločilno vplivajo na prihodnost celine. Kohezijska politika je že od začetka dosegala sijajne uspehe v EU 15. Na žalost je v državah članicah, ki so se nedavno pridružile in so prizadete zaradi skrajne revščine, potrebno dejavnejše posredovanje. Poleg tega položaj še bolj otežujejo novi, večji izzivi, kot so podnebne spremembe, upadanje števila prebivalcev ali svetovna gospodarska recesija. Zato bomo ozemeljske razlike med socialnimi in gospodarskimi kazalci v prihodnosti morali obravnavati v učinkovitejšem in bolj prilagodljivem okviru. Močno je treba poudariti tudi razvoj najmanj razvitih območij, zlasti majhnih regij, ki zaostajajo za regionalnim povprečjem in se spopadajo celo z veliko resnejšimi pomanjkljivostmi kot druga sosednja območja. Ob upoštevanju tega namena bi se splačalo preučiti rezervacijo sredstev na ravni EU, ki je izrecno namenjena uskladitvi načrtovalsko-statističnih regij na ravni LAU 1 (prej NUTS 4), kjer o uporabi teh sredstev lahko odločajo ustrezne majhne regije ali njihova združenja. Izboljšati je treba tudi usklajevanje z drugimi politikami EU. Ovire med različnimi skladi je treba odpraviti, tako da se lahko doseže največje možno razporejanje sredstev. Tudi pravila izvajanja je treba zelo poenostaviti. Poleg tega je treba dati prednost naložbam, ki so povezane z izobraževanjem, poklicnim usposabljanjem in trajnostnim zaposlovanjem, in izvajanju celovitih programov, ki so prilagojeni individualnim potrebam majhnih regij.
v pisni obliki. - (DE) Evropa regij je načelo, s katerim se je EU dolgo strinjala. Kohezijska politika po letu 2013 mora še naprej uresničevati to vizijo. Dober pristop je, da se teritorialna kohezija postavi za glavni cilj. V zvezi s tem ima medregionalno sodelovanje pomembno vlogo. V preteklih desetletjih je medregionalni pristop dosegel nekaj pomembnih uspehov. Različni projekti EU na tem področju omogočajo, da državljani neposredno izkusijo Evropo, in prenašajo svobodo delovanja, ki je značilna za evropsko politiko, na regionalno raven. Vendar bo treba v prihodnosti še kaj narediti. Za medregionalni pristop je potrebno učinkovito usklajevanje, da se uskladijo različne strukture v različnih državah. Drugi pomembni temelji regionalne politike v prihodnjih letih bodo dodatnost pri financiranju, medsektorsko sodelovanje in pogojenost. Da bi sredstva dosegla območja, na katerih so potrebna, morajo imeti projekti jasne in konkretne cilje. Menim, da tudi skrbno dolgoročno načrtovanje zagotavlja dodano vrednost in preprečuje zapravljanje sredstev.
Bojim se, da utegnejo določbe, ki jih je predložila Komisija - zlasti tiste o končanju cilja 2 in opustitvi regionalnega vidika kohezijske politike v korist sektorskega pristopa -, pomeniti vračanje h konceptu Evrope dveh hitrosti in povečanje gospodarske in civilizacijske oddaljenosti med staro in novo Evropo. Takšen model bi bil odmik od integracije celotne sedemindvajseterice in od zamisli solidarnosti iz člena 3 Lizbonske pogodbe. Ta zamisel je vsekakor podlaga celotne kohezijske politike, katere namen je izenačiti možnosti in odpraviti razlike med regijami.
Predlog Komisije v zvezi s povečanjem poudarka na raziskavah in razvoju novih tehnologij je treba pozdraviti. To je smer, ki jo potrebuje Evropa. Z odločitvijo za to pa ne smemo pozabiti na regije in države, v katerih je najpomembneje, da se življenjski standard dvigne na povprečje EU. Prosim, ne pozabite, da so najbogatejša območja EU več kot 11-krat premožnejša od najrevnejših. Odprava teh razlik mora biti še naprej glavno načelo kohezijske politike EU.
Danes popoldne imamo na dnevnem redu nujno zadevo. Kolege poslance bi prosil, da mi zaupajo v zvezi z naslednjim postopkom. Nekateri poslanci, ki so zelo vključeni v ta primer, vedo - in zdaj ne morem navesti več podrobnosti, vendar sem eden od tistih, ki vedo -, da bomo danes imeli rešitev za ta primer. Ugledni vladni predstavniki EU si prizadevajo doseči pozitivno rešitev. Zato bi bilo smiselno, da se ta nujna zadeva danes popoldne umakne z dnevnega reda, ker bi vsaka nadaljnja razprava samo ovirala delo, ki poteka po diplomatskih poteh. Zato Parlament prosim, naj se strinja s tem, da v tem izjemnem primeru to nujno zadevo umaknemo z dnevnega reda, ker bo to bolj pripomoglo k rešitvi primera, kot če bi razpravljali o njem. To je moja prva prošnja, gospod predsednik. Druga prošnja bo takoj sledila.
(ES) Kod vodja delegacije španskih socialistov v Evropskem parlamentu bi rad izrekel priznanje besedam predsednika Skupine naprednega zavezništva socialistov in demokratov v Evropskem parlamentu, ki ga je podprl predsednik Skupine Evropske ljudske stranke (Krščanskih demokratov). Priznanje izrekam iz dveh razlogov. Prvič, ker po mojem mnenju ta parlament jasno izraža svojo solidarnost tako z gospo Haidar osebno kot z njenim prizadevanjem v tem nevarnem položaju, ki je posledica dolgotrajne gladovne stavke.
(ES) Gospod predsednik, za začetek bi rad izrazil svoje presenečenje, ker smo, kakor je poudarila gospa Bilbao Barandica, razpravi o tej zadevi včeraj namenili skoraj tri ure. Če je gospod Schulz imel ustrezne informacije o tej zadevi od nedelje, bi morali biti včeraj ustrezno obveščeni. Ponavljam, informacije bi nam morale biti posredovane včeraj pred razpravo o skupni resoluciji. S temi informacijami bi morali biti seznanjeni, ko so potekali pogovori med različnimi skupinami, ki so pripeljali do dogovora, to se pravi, kompromisa.
(DE) Gospod predsednik, zelo obžalujem, da moram Parlament še enkrat prositi za potrpljenje. Na seznamu glasovanja imamo danes glasovanje o načelu subsidiarnosti. V skladu s členom 177(4) Poslovnika prosim, da glasovanje o tej točki preložimo do naslednjega plenarnega zasedanja in preučimo legitimnost sprejetja resolucije o tej točki. Menim, da se ta parlament zelo strinja s tem, da je treba zagotoviti načelo subsidiarnosti in temeljnih pravic. Vendar nima prav nobenega smisla, da se to dvigne na raven Evropske unije. V imenu svojih italijanskih kolegov poslancev bi rad izrecno povedal tudi, da je razprava, ki poteka v Italiji, italijanska in ne evropska razprava in da bodo moji kolegi poslanci tako kot mi zagovarjali raznolikost in pluralnost. Vendar tega nima smisla zagovarjati v tovrstni resoluciji.
(PT) Gospod predsednik, imam vprašanje pravilnosti postopka. Danes dopoldne smo tukaj glasovali, da bi upravičili pogajanja, ki so potekala med Evropsko unijo in Marokom. Ker je bil pravkar objavljen dokument Komisije, ki je označen z današnjim datumom in v katerem je navedeno, da pogajanja med EU in Marokom o kmetijsko-živilskem in ribiškem sektorju napredujejo, bi rada vedela, ali je predsednik Skupine naprednega zavezništva socialistov in demokratov v Evropskem parlamentu danes dopoldne mislil na ta pogajanja, ko je pogajanja uporabil kot argument, da se z današnjega dnevnega reda črta tema o Aminatou Haidar, saharski borki, ki je gladovno stavkala 32 dni in je v tem trenutku v življenjsko nevarnem stanju. To je potem točka, ki jo je treba ustrezno pojasniti, ker je to, kar se je danes dopoldne zgodilo tukaj, nesprejemljivo.
Rad bi izvedel, ali se je ta postopek upošteval, ker smo v precej nenavadnem položaju: to je prvič, da je bilo Evropskemu parlamentu onemogočeno razpravljati o resoluciji, o kateri so se dogovorile vse parlamentarne skupine, zaradi izredno resnega položaja, kot je primer gospe Haidar. Zato bi rad vedel, ali se je upošteval ta postopek. Če se ni, bi bilo treba o resoluciji nemudoma razpravljati. Resolucijo, o kateri so se dogovorile vse parlamentarne skupine, je treba vrniti na dnevni red in o njej glasovati.
Gospod predsednik, o vprašanju pravilnosti postopka, glede moje prošnje v imenu moje skupine, skupine ECR, da se glasovanje, h kateremu je pozval gospod Schulz, preloži do 15.00, da bi imeli dovolj časa, da bi razumeli, za kaj sploh gre. To dejansko ni bilo predloženo Parlamentu. Predsednik je Parlamentu predložil samo predlog gospoda Schulza, ni pa predložil moje prošnje za predlog, da bi glasovanje preložili, da bi imeli dve ali tri ure časa, da se umirimo in ugotovimo dejstva. Nasprotujem temu, da to dejansko ni bilo predloženo Parlamentu.
Določbe tega predloga zakona so krute in med njimi, naj seznanim Parlament, so: vsem osebam, ki so domnevno istospolno usmerjene, bi grozil dosmrtni zapor ali v nekaterih okoliščinah smrtna kazen; vsem staršem, ki organom ne bi prijavili svoje lezbične hčere ali gejevskega sina, bi bile naložene denarne kazni in verjetno tri leta zapora; vsem učiteljem, ki organov v 24 urah ne bi obvestili o lezbični učenki ali gejevskem učencu, bi bile naložene enake kazni; vsem najemodajalcem ali najemodajalkam, ki bi stanovanje slučajno oddajali "osumljenemu" homoseksualcu, bi grozilo sedem let zapora.
Pomembno je, da danes popoldne v tem parlamentu pozabimo na naše predsodke in stopimo v bran tistim, ki nimajo nikogar več, ki bi jih branil. Zato toplo pozdravljam izjavo komisarja za razvoj in humanitarno pomoč, komisarja De Guchta, izjave britanske, francoske in švedske vlade, predsednika Obame ter predsednika in podpredsednika odbora za zunanje zadeve predstavniškega doma ZDA. Parlament pozivam, naj temu pripiše zasluženo velik pomen in naj odkrito spregovori v imenu tistih v Ugandi, ki se jih zdaj ne sliši.
Gospod predsednik, nekateri govorniki pred menoj so navedli podrobnosti te zakonodaje, ki je zdaj predložena ugandskemu parlamentu. Rada bi vam povedala kratko zgodbo. Pred štirimi ali petimi leti sem bila v Kampali in nekega večera sem v piceriji, katere lastnik je dovoljeval takšna srečanja, srečala skupino lezbijk, gejev in transseksualcev. Istega večera je vladni minister povedal, da bodo v prihodnosti potekale racije na vseh mestih, kjer se zbirajo lezbijke, geji in transseksualci. Ta večer sem bila tako kot ugandske lezbijke in geji precej zaskrbljena. Na srečo se ni zgodilo nič, je pa bil to začetek naraščajoče homofobije v Ugandi. Zdaj je bila predložena predlagana zakonodaja, v skladu s katero homoseksualnost ne bo samo opredeljena kot kaznivo dejanje, kakor je že opredeljena, temveč bo zanjo veljala tudi smrtna kazen.
Tako veliko afriških voditeljev držav, vključno z Musevenijem, je veliko naredilo za svoje države, vendar je preprosto narobe na podlagi tega reči, da je homoseksualnost neafriška. Homoseksualnost je obstajala v vseh kulturah na vseh celinah v vseh zgodovinskih obdobjih in bo obstajala še naprej, ne glede na to, kakšna zakonodaja se sprejme. Vesela sem, da nam je uspelo predložiti skupno resolucijo, ki jo podpirajo skoraj vse skupine, ker je pomembno, da izrazimo svoje nasprotovanje zakonodaji in podpremo lezbijke, geje in transseksualce v Ugandi. Ne smemo dopustiti, da bi bili podvrženi sovražnim zakonom, in stati ob strani in molčati.
V Evropski uniji smo dolžni podpirati človekove pravice po vsem svetu in poslance ugandskega parlamenta opomniti, da je na primer v sporazumu iz Cotonouja navedeno, da človekovo dostojanstvo in človekove pravice veljajo za vse in da jih morajo zagovarjati vsi. Upam tudi, da bo resolucija, ki smo jo predložili, v celoti sprejeta, ker je pomembno, da imajo organizacije, ki zagovarjajo pravice lezbijk, gejev in transseksualcev v Ugandi, podporo, tudi podporo Evropske unije.
Ta predlagana zakonodaja vključuje določbe o kaznovanju domnevnih lezbijk, gejev ali biseksualcev z dosmrtnim zaporom in celo smrtno kaznijo. V osnutku je vključena tudi določba, ki bi lahko pomenila zapor do treh let za vse ljudi, tudi heteroseksualce, ki v 24 urah ne bi sporočili imen vseh, za katere vedo, da so lezbijke, geji, biseksualci ali transseksualci ali da podpirajo človekove pravice ljudi, ki to so. To pomeni, da bi tudi kogar koli od nas lahko privedli pred sodišče zaradi tega.
Tudi predsedstvo in vodje misije v Ugandi so večkrat zastavili to vprašanje ugandski vladi, na srečanjih s predsednikom vlade in ministrom za pravosodje, na srečanjih v skladu s členom 8, in ugandski komisiji za človekove pravice. Predsedstvo EU in lokalna trojka sta se ob izročitvi svoje najnovejše demarše 3. decembra srečala z namestnikom ministra za zunanje zadeve, ki sta mu ponovno izrazila te resne pomisleke, potrdila, da podpirata temeljne svoboščine, in Ugando opozorila na njene mednarodne obveznosti. Minister se je, čeprav je omenil tradicionalne vrednote in kulturne tradicije, za spremembo katerih je potreben čas, in navedel dokaze o usklajenih kampanjah za izkoriščanje revnih ljudi in njihovo novačenje za homoseksualnost, seznanil s stališči EU in se zavezal, da bo o njih osebno poročal kabinetu in parlamentu, tako da bosta kabinet in parlament lahko sprejela odločitev na podlagi tega.
Ta operacija izboljšuje odnose med Evropsko unijo in temi državami in lahko pripelje do demokratičnega in gospodarskega razvoja območja, čeprav v različni meri, odvisno od preteklosti posamezne države. Ob upoštevanju te pametne politične strategije menim, da ni primerno, da poteka ta nujna razprava o dveh mladih piscih spletnih dnevnikov, ki sta bila obsojena po dogodkih, za katere postopki še tečejo, medtem ko se ne menimo za druge razmere, ki so resnično tragične, kot je nedavni pokol 57 ljudi, ki so se zbrali v podporo kandidatu na predsedniških volitvah na Filipinih.
Na lestvici, ki jo pripravlja Freedom House, ima Azerbajdžan status nesvobodne države. Novinarji brez meja pravijo, da je med 175 državami, v katerih se raziskuje svoboda govora, Azerbajdžan na 146. mestu. Zaskrbljujoči znaki prihajajo tudi iz analiz oddelka Economist Intelligence Unit, ki je ocenjeval vprašanje političnih svoboščin v Azerbajdžanu. V tem okviru nikogar ne bi smelo presenetiti, da so oblasti v Azerbajdžanu lani zavrnile podelitev koncesij tujim medijem, kot sta BBC in Radio Free Europe.
Danes poudarjamo primer Emina Milija in Adnana Hadžizadeja, ki predstavlja zatiranje svobodnih medijev, svobodnega izražanja in civilne družbe, ki je veliko globlje in obsežnejše od primera zgolj dveh piscev spletnih dnevnikov, kakor sta bila poimenovana. Res sta za svoje delo v mladinski organizaciji uporabljala nove medije, kot sta Facebook in Twitter, vendar je tudi res, da niti ne vemo, zakaj sta zaprta, ker dokazi za obrambo njunega primera na sojenju niso bili dovoljeni in sojenje ni bilo v skladu z mednarodnimi standardi - in se dejansko zdi potvorjeno.
Včeraj smo v tem parlamentu Evropejcev podelili nagrado Saharova in videli smo zelo impresiven govor nagrajenca gospoda Kovaljeva, ki je rekel, da se je s strahom mogoče spopasti le s svobodo misli in da je svobodo misli mogoče izraziti le, ko je dejansko zagotovljena svoboda izražanja in ko prisluhnemo ljudem, ki zgolj govorijo o vprašanjih, kot je nasprotovanje svoji vladi, kar moramo mi kot Evropejci zagotoviti v partnerstvu z Azerbajdžanom na vseh področjih.
avtor. - Gospod predsednik, pozdravljam pozornost, ki jo je pritegnilo grozljivo in dosledno teptanje človekovih pravic v Azerbajdžanu: nobene svobode medijev, na ducate zaprtih novinarjev, nekateri so bili pretepeni, v zadnjih letih pa nekateri celo ubiti. Vendar moramo vprašati, zakaj režim gospoda Alijeva uporablja tako grozljive represivne ukrepe. Razlog je seveda, da se skuša prikriti režim obsežne korupcije, ki obstaja v tej državi. Vladajoča elita je bajno obogatela, zlasti v naftni in plinski industriji, medtem ko 90 % prebivalstva Azerbajdžana živi v akutni revščini in nima nobenih koristi od naravnih virov svoje države.
Druga težava je nedavna odločitev azerbajdžanskih oblasti, da več mednarodnim radijskim postajam, kot so Radio Free Europe, Voice of America, BBC World Service in druge, ukine licence za oddajanje na radijskih frekvencah FM ter tako poslušalce v tej državi prikrajša za dragocene in neodvisne vire informacij. Tukaj kolege pozivam, naj se strinjajo z ustno spremembo odstavka 7 resolucije: namreč da se ne izrazi samo obžalovanje položaja, temveč da se azerbajdžanska vlada tudi pozove, naj prekliče svojo odločitev in omenjenim radijskim postajam podaljša licence za oddajanje na radijskih frekvencah FM.
Svoboda izražanja je temeljna človekova pravica in temelj demokracije. Azerbajdžan je ratificiral Evropsko konvencijo o človekovih pravicah in se zavezal, da bo spoštoval določbe člena 10 te konvencije, ki je namenjen svobodi izražanja in obveščanja. Ta člen določa, da ima vsakdo pravico, da svobodno izraža svoje mnenje ter sprejema in sporoča informacije brez dovoljenja ali oviranja institucij oblasti. Azerbajdžan se je s sodelovanjem pri izvajanju evropske sosedske politike in pobude za vzhodno partnerstvo zavezal tudi, da ne bo zanemarjal človekovih pravic in da ne bo kršil osebnih svoboščin ter da bo varoval načela demokracije v svoji državi. Vendar je v zadnjem času v Azerbajdžanu pravica do svobode izražanja in svobode združevanja čedalje bolj ogrožena, dejavnosti medijev pa so omejene. Čedalje več je nasilja nad novinarji in aktivisti civilne družbe. Azerbajdžan bi rada pozvala, naj upošteva predloge in spodbudo Evropskega parlamenta, da izboljša sistem varstva človekovih pravic in zagotovi spoštovanje svoboščin medijev.
Azerbajdžan nas zanima in tej državi smo precej naklonjeni. Ta država poskuša najti svojo pot korak za korakom in se dejansko približuje zahodnemu svetu, ne pa vzhodnemu. To moramo ceniti. Menim, da na Azerbajdžan in tudi na tamkajšnje oblasti gledamo z veliko mero naklonjenosti. Vendar nam ta naklonjenost ne sme preprečiti, da bi odkrito govorili o stvareh, ki nam niso všeč. Vsekakor se ne sme dogajati, da sta dva pisca spletnih dnevnikov zaprta, ker govorita o oblasteh tisto, kar si mislita.
S tega zornega kota razumem izziv Evropskega parlamenta, da azerbajdžanskemu uradu izrazi zaskrbljenost zaradi rezultatov policijske preiskave mladih ljudi, ki satirično opozarjajo na vidne pomanjkljivosti v političnem življenju države. Strinjam se, da ne moremo spregledati očitno neugodnih signalov iz Azerbajdžana, in nimam pomislekov glede kritik političnega okolja v Azerbajdžanu, vendar prav tako menim, da Evropski parlament ni odločno kritiziral sedanjih dogodkov na Filipinih, kjer je bilo umorjenih 57 političnih talcev. Menim, da bi morali obravnavati vsa vprašanja, ki pretresajo demokratični svet.
(DE) Gospod predsednik, po prvih evropskih volitvah leta 1979 sem imel čast sodelovati z Ottom von Habsburgom, ki je zdaj hudo bolan, pri vzpostavitvi tradicije človekovih pravic v Evropskem parlamentu, vključno s temi aktualnimi in nujnimi razpravami ob četrtkih popoldne. V Evropski parlament sem bil izvoljen leta 1994 in imel sem čast sodelovati z gospodom Schulzem in drugimi pri nadaljnjem razvoju te tradicije človekovih pravic, na katero smo upravičeno ponosni. Zaradi tega sem osupnil, ko je gospod Provera ob sklicevanju na gospoda Schulza, ki si tega ni zaslužil, rekel, da tega primera ne bi smeli obravnavati, in skorajda ponovil grožnje, s katerimi azerbajdžanski režim grozi borcem za državljanske pravice v tej državi, ko je rekel, da se bodo pač morali sprijazniti s tem.
Nagrada za človekove pravice je bila danes že omenjena. Dobro se spominjam, da so ljudje, ko smo izrazili podporo Andreju Saharovu, Vytautasu Landsbergisu in drugim borcem za državljanske pravice, rekli: "Prosimo, ne vmešavajte se. Uporabili bomo diplomatske poti, vi pa delate več škode kot koristi." Zdaj vemo, da je bilo za te ljudi odločilno, da je Parlament odkrito in jasno spregovoril v njihovem imenu. Zato, gospod Schulz, gospe in gospodje, nadaljujmo našo tradicijo neodvisnosti ob četrtkih popoldne. Predsednike skupin bi rad prosil, naj nam dajo nekaj svobode delovanja.
To nima nič opraviti s strankarsko politiko. Na zadnjem zasedanju je eden od poslancev rekel, da zato, ker bodo kmalu potekala srečanja s Kitajsko, ne smemo govoriti o Kitajski. Danes je bila druga tema, Zahodna Sahara. Morda je to v posameznih primerih upravičeno, vendar sem zelo zaskrbljen zaradi našega dela na področju človekovih pravic. Gospe in gospodje, primer Azerbajdžana dokazuje, kako pomembno je pri tem razlikovati. To je bila sovjetska satelitska država. Vzpostavile so se monokulture, država je propadla in postala žrtev okrutnega režima. Zdaj se počasi začenja demokratizirati. Kot članica Sveta Evrope se je zavezala človekovim pravicam in pomagati ji moramo, da nadaljuje v tej smeri.
(RO) Tudi jaz podpiram to, kar je prej povedal gospod Posselt. Obenem bi azerbajdžansko vlado pozval, naj spoštuje pravico vsakega državljana do svobode izražanja in naj nemudoma umakne obtožnice proti dvema mladeničema, obtoženima na podlagi potvorjenih dokazov, kakor je prej omenila gospa Lunacek. Menim, da je treba nujno sprejeti ta ukrep, ker so se razmere v zvezi s svobodo tiska v tej državi močno poslabšale, kar je navedeno tudi v zadnjih poročilih Sveta Evrope in OVSE.
Že več kot pet let sem član odborov za parlamentarno sodelovanje med EU in Južnim Kavkazom. Azerbajdžan sem obiskal med vsakim skupnim parlamentarnim zasedanjem. V enem od dokumentov je točka o kršenju načel svobode govora in o tem, da novinarji in izdajatelji končajo v zaporu, pogosto na podlagi potvorjenih obtožnic, in da ne dobijo zdravniške pomoči, ko so bolni. Imamo primer novinarja, ki je umrl, ker ni dobil zdravniške pomoči.
Z veliko žalostjo vas moram obvestiti, da je gospa Boal, namestnica vodje delegacije Evropske unije na Haitiju, na žalost še vedno pogrešana. Iskanje se nadaljuje. Gospa Boal je prej delala v Evropskem parlamentu. Danes vsi mislimo na haitsko državo, ki je zaradi potresa doživela veliko tragedijo. Posamezne države v Evropi pa tudi vsa Evropska unija so namenili Haitiju znatno finančno pomoč in poslali tja 150 policistov iz Evropskih orožniških sil. Tam delajo tudi skupine, ki so jih poslale posamezne države EU. To je najhujša kataklizma v zgodovini Haitija in ena najhujših v zgodovini človeštva. Poleg tega so na Haitiju umrli številni naši sodržavljani iz Evrope, veliko je tudi pogrešanih. Rad bi počastil spomin na žrtve te nepredstavljive katastrofe z minuto molka. Prosim vstanite.
S 1. januarjem bo Španija prevzela predsedovanje Sveta Evropske unije. Prepričan sem, da bo z novo pogodbo in v sodelovanju z novim predsednikom Sveta špansko predsedstvo uspešno in bo doseglo cilje, ki so bili zastavljeni. Na programu našega zasedanja imamo sestanek s predsednikom vlade Zapaterom in bomo govorili o programu tria. Zato ne bomo govorili le o Španiji, temveč tudi o Belgiji in Madžarski.
v imenu skupine S&D. - (DE) Gospod predsednik, imeli smo nekaj zelo razgretih razprav. Videli smo, da so o ugotovitvah sodišča, ki ni sodišče EU, dejansko zelo nasprotujoča si mnenja. Zdaj se ne smemo še enkrat spustiti v razpravo o tej zelo resni temi, v razpravo, ki nas bolj ločuje, kot združuje. To temo bi morali pustiti pri miru. Imeli smo različna mnenja, še vedno imamo različna mnenja in zato se k temu ne bi smeli vračati in poskušati priti do nove rešitve.
Evropska unija se je odzvala hitro, brez želje po publiciteti, ampak da zagotovi pomoč ljudem v stiski. Po nasvetu Združenih narodov smo se odločili, da ne bomo nemudoma odpotovali na Haiti. S tem bi pozornost in omejene vire le usmerili proč od zagotavljanja pomoči. Na Haiti bomo seveda odpotovali ob prvi primerni priložnosti, s komisarjem De Guchtom pa sva se dogovorila, da bo na Haiti odpotoval ta teden, da bo prenesel sožalje EU in izrazil našo podporo tamkajšnjim prebivalcem. Izkoristil bo tudi priložnost, da bo preveril, kako poteka izvajanje naše pomoči do sedaj in se z Združenimi narodi in našimi ljudmi na terenu pogovoril o potrebah, ki so v nadaljnjih tednih in mesecih najnujnejše.
Medtem pa bomo resno in hitro delovali na vseh ravneh: humanitarni, politični in varnostni. V zadnjih dneh sem bila stalno v stiku z državno sekretarko Clintonovo, z vodstvom Združenih narodov, z ministri za zunanje zadeve EU in s Kanado, ki vodi skupino "Prijatelji Haitija": vse z namenom zagotavljanja učinkovitega in usklajenega mednarodnega odziva. V Združene države bom odpotovala ta teden, da se o tem in drugih vprašanjih pogovorimo z administracijo Združenih držav, z generalnim sekretarjem ZN in drugimi v New Yorku.
Lahko rečemo, da gre za velik odziv v kratkem času. Pomoč bo usmerjena tudi v Dominikansko republiko. Trenutno bo večja težava spraviti pomoč do ljudi, ki jo potrebujejo, kakor pa iskanje denarja. Zagotoviti moramo, da bo pravilno usmerjena v trajno politično in fizično obnovo. Na prošnjo generalnega sekretarja ZN za pomoč pri prevozu humanitarne pomoči in za dodatne policijske enote, me je Svet povabil, naj opredelim prispevke držav članic EU in pripravim predloge za njihovo mobilizacijo. S tem se zdaj ukvarjam.
Haiti je ena od najrevnejših držav na svetu. Gre za državo, ki je v kronično občutljivi situaciji, njene obstoječe osnovne funkcije in zmogljivosti pa so bile zelo resno prizadete. Tudi mednarodna skupnost je bila težko prizadeta. Osebje Združenih narodov in nevladnih organizacij ter osebje naše Komisije je še vedno pogrešano, kar pojasnjuje težave pri organiziranju pomoči na kraju samem. Ljudje morajo razumeti, da se to ne dogaja zaradi pomanjkanja usposobljenosti, ampak zato, ker je bila skupnost, ki zagotavlja pomoč, sama prizadeta. Reševalne operacije ne potekajo tako hitro, ko bi si želeli, vendar vidimo, da iz ure v uro potekajo bolje.
Svet pozdravlja dejstvo, da bomo tja poslali ekipo strokovnjakov EU s posebno nalogo oceniti najbolj nujne potrebe haitijske države in civilne uprave za zagotavljanje tehnične pomoči. Naše diplomatsko osebje in osebje za sodelovanje na kraju samem je seveda za to najbolj primerno, vendar so že preveč obremenjeni. V naslednjih dneh bo to postalo vse bolj pomembno. Evropska unija in Evropska komisija bi lahko imeli skupaj s Svetom vodilno vlogo pri ponovni vzpostavitvi državnih institucij v fizičnem smislu in v smislu ljudi.
In nazadnje, finančna pomoč. Kot je že poudarila visoka predstavnica, bo Evropska komisija zagotovila velik prispevek, najprej v smislu humanitarne pomoči - 30 milijonov EUR, pri čemer največji del - 22 milijonov EUR, če smo natančni - predstavlja popolnoma sveži denar poleg že obstoječih humanitarnih obveznosti, ki jih imamo do Haitija. Hitra pomoč pri obnovi - kar ni humanitarna pomoč, in kar sem pravkar omenil glede državnih ustanov, seveda sodi sem - v višini 100 milijonov EUR, z razmerjem 50-50 med preusmerjenim denarjem in svežim denarjem, in nato dolgoročnejša pomoč pri obnovi, za katero začetni znesek znaša 200 milijonov EUR.
Nato bomo morali ugotoviti, kakšno je stanje. Sedaj slišimo govoriti o številki okrog 10 milijard USD. Meni se to zdi veliko, vsekakor pa tega proračun Komisije ne more zagotoviti. Z donatorsko konferenco in državami članicami bomo morali preučiti, kako bomo na koncu lahko prispevali višje zneske. Gre za paket po vsej EU, ki je sedaj pripravljen, poleg vseh prispevkov, ki jih države članice že dajejo in jih še bodo.
Kot je povedala visoka predstavnica, jutri zjutraj odhajam v regijo - na Haiti in v Dominikansko republiko - na razgovore z oblastmi, tudi o prizadevanjih za obnovo državnih ustanov. Predsednik in večje nevladne organizacije so na kraju samem. Obiskal bom tudi Dominikansko republiko. Pomembno je, da se srečamo tudi s tamkajšnjimi oblastmi, saj so njihovi sosedje. Kot lahko vidite, zaradi situacije, kakršna je, obstaja možnost, da pride do preobremenitve na meji, zato se bom sestal tudi z dominikanskimi organi.
Evropska unija je največja donatorka pomoči na svetu, saj donira 60 % pomoči, prav tako pa smo verjetno tudi največja donatorka humanitarne pomoči. Toda, ko tam gledamo ameriške ladje-bolnišnice, vidimo, da iz EU hodijo tja le države članice, kot so Belgija, Irska, Velika Britanija in druge. Potrebna je vidna prisotnost EU. Zakaj pa ne bojne skupine? Zakaj ne kakšne stalne skupine, po sistemu rotacije, ki bi bile pripravljene za odhod na območje, kadar bi prišlo do takšnih dogodkov?
Dolgoročno gledano sem zadovoljna, da bo potekala mednarodna konferenca o Haitiju. Mislim, da moramo obravnavati celotno vprašanje Haitija, njegov neporavnani dolg in upam, da bodo vprašanja dolga Haitija na dnevnem redu mednarodne konference. Haiti dolguje 890 milijonov USD mednarodnim upnikom, od tega velik del Mednarodnemu denarnemu skladu. Mednarodni denarni sklad je Haitiju dal posojilo v višini 100 milijonov USD. Ali je to mogoče spremeniti v nepovratna sredstva? Nobenega smisla nima te države osiromašiti za nadaljnjih 100 let. Zato upam, da boste to točko dali na dnevni red sestanka MDS.
Zato moramo Haitiju najprej zagotoviti čim več podpore, da se bo lahko spopadal z izrednimi razmerami.Obžalujemo lahko dejstvo, da je bilo mednarodno pomoč zelo težko zagotoviti. V prihodnje moramo svoje postopke izboljšati. Predvsem pa se moramo zavedati, da dolgoročna razvojna pomoč ne bo učinkovita, če bomo vsiljevali nekaj, za kar mi menimo, da so pravilne prednostne naloge, medtem ko nam vsi na terenu govorijo, da nimamo prav. Najprej moramo analizirati svoje metode in razumeti, da je treba povečati sredstva za dolgoročne razvojne politike. Evropska unija je napovedala višino pomoči, ki jo bo namenila Haitiju, enako pa so storile tudi države članice. Govorimo o približno 130 milijonih EUR za kratkoročne in 200 milijonih EUR za dolgoročne potrebe.
v imenu skupine ECR. - Gospod predsednik, naša srca in misli so s prebivalci Haitija v njihovi uri trpljenja. Čestitam baronici Ashton in Karlu De Guchtu glede tega, kar sta povedala, da se je že zgodilo, in tistega, kar se izvaja. Finančna sredstva bodo prav gotovo pritekala. Bil sem v Šrilanki, ko jo je prizadel cunami in kasneje tudi v Indoneziji. Bil sem priča potresom v Turčiji. Opazoval sem, kaj se je zgodilo na Kitajskem. Vedno, ko se katera od teh stvari dogodi, nam česa zmanjka, vendar ne tablet za čiščenje vode ali šotorov ali čiste vode, ampak infrastrukture. Rečemo, oh, infrastruktura je uničena. Seveda je uničena. Morali bi biti sposobni zelo hitro zagotoviti infrastrukturo v sili.
Vseeno pa sem zadovoljna zaradi hitrega odziva Evropske komisije in držav članic ter zaradi njihove obljube, ki so jo dale o dodelitvi ogromnega svežnja pomoči v višini 429 milijonov EUR za nujno humanitarno pomoč in obnovo Haitija. Obžalovanja vredno pa je, da so Evropejci delovali neusklajeno in da aktivnosti Evropske unije niso dovolj prepoznavne, kar je v velikem nasprotju z učinkovitostjo ameriškega stroja za pomoč in zaradi česar pozabljamo, da je Evropska unija največja svetovna donatorka humanitarne in razvojne pomoči.
Evropska komisija je aktivirala tudi mehanizem Skupnosti na področju civilne zaščite, ki usklajuje ponudbe za pomoč držav članic in trenutno predstavlja jedro našega sistema odziva na krizne razmere. Nedavni dogodki potrjujejo nujnost izboljšanja odziva Evropske unije na krizne razmere. Bistvenega pomena je prava organizacija zmogljivosti civilne zaščite, zaradi česar bi vas rada spomnila na predlog, ki ga je podal gospod Barnier leta 2006 in ki zadeva vzpostavitev evropskih sil za civilno zaščito; te so že pripravljene in zamisel je treba le realizirati.
(CS) Vsi se bomo zagotovo strinjali, da je to ena od najhujših katastrof v tej regiji v zadnjih 200 letih. In če spregovorim v imenu svojih kolegov iz frakcije Evropskih konservativcev in v imenu svojih sodržavljanov iz Češke republike, bi rad izrazil svoje sožalje in sočutje za vse žrtve in tiste, ki trpijo. Toda ne glede na to tragedijo obstajajo znaki, da je celo po ratifikaciji Lizbonske pogodbe Evropska unija še vedno neusklajena in nesposobna za takojšnje ukrepanje. To me malce spominja na štiriglavega zmaja. Imamo predsednika, predsednika vlade predsedujoče države, predsednika Komisije in imenovanega komisarja. Gospe in gospodje, osebno sem prepričan, da moramo v tem posebnem primeru priznati, da je bila Evropska unija ujeta nepripravljena. Tisti, ki jih niso ujeli med dremanjem, so državljani posameznih držav članic, ki dan za dnem dobavljajo materialno in finančno pomoč.
Prepričana sem, da je potrebno vzpostaviti operativne sile za hitro ukrepanje na ravni Evropske unije, saj nam stanje na Haitiju kaže, da je poleg pomoči preživelim nujno tudi zagotavljanje javnega reda in varnosti prebivalstva. Trenutno smo zagotovo v položaju, v katerem številni protestirajo in obtožujejo, da naj bi bil namen izvršiti vojaško zasedbo pod krinko humanitarne pomoči. Toda v razmerah, v katerih sile ZN niso zadostne ali pa so jih dogodki prehiteli, se mora Evropska unija še bolj vključevati, zlasti zato, ker je njena verodostojnost v regiji velika.
Poleg tega bi morali preučiti tudi, kaj bi bilo mogoče storiti bolje. Za gospo Ashton imam pravzaprav samo eno vprašanje: na vašem novem položaju se prvič spopadate s takšnimi razmerami. Kakšen je glavni zaključek glede tega dogodka in v zvezi z napakami, o katerih tu vsi govorimo? Še pomembneje, kaj je mogoče spremeniti v prihodnosti? Mislim, da je to najpomembnejša stvar, o kateri moramo razmišljati in v veliki meri je naša naloga, da to storimo.
Kdaj se bo to končalo? Kdaj bo Komisija končno ukrepala? Ne nam govoriti, da je to zapleteno, ker so projekti pripravljeni. Samo uporabiti jih moramo. Leta 2006 je gospod Barnier predlagal ustanovitev evropske enote civilne zaščite, pri čemer bi države članice prispevale na prostovoljni osnovi, ne da bi bilo treba čakati na hipotetično soglasje 27 držav članic, tako da bi zbrali obstoječe nacionalne enote za civilno zaščito, jih skupaj usposabljali za skupne tehnike reševanja, skupne komunikacijske metode in s skupnimi štabi.
(PL) Gospod predsednik, pridružujem se temu, kar je povedal gospod Juvin - koordiniranje humanitarne pomoči je slabo. Govoriti ne želim le o humanitarni pomoči, ampak o tehnični, strukturni ali razvojni pomoči. Katastrofe ni bilo mogoče napovedati, vendar pa nismo vedeli, v kako groznem stanju je Haiti in da je stvar še hujša, ga je prizadela še ta nesreča. Dolgo časa smo vedeli, v kako slabem stanju je Haiti in kako slabo delujejo njegove strukture. Vemo tudi, da bi v primeru, če bi pred potresom delovale bolje, organizirali pomoč in tehnično sodelovanje s Haitijem na boljši način, te strukture bi delovale bolje, kar bi omogočilo boljšo uporabo naše pomoči in to bi rešilo več tisoč ljudi - kar pa se ni zgodilo.
Ali gospa Ashton, visoka predstavnica in članica Sveta, namerava sprejeti posebne ukrepe, s posebnimi roki, za koordiniranje tehničnega sodelovanja različnih evropskih držav, tako da bodo tretje države, ki jim dajemo pomoč, to pomoč zares dobro uporabile? Ali bomo uporabili kakršno koli vrsto izmenjave najboljših praks med državami, ki imajo veliko izkušenj, v katerih tehnično sodelovanje zelo dobro poteka in državami, ki tehnično sodelovanje šele začenjajo uporabljati? Ali se bo uresničila dobra, skupna, močna evropska politika, ki jo bodo tretje države zares uporabile, tako da človekoljubne pomoči ne bomo dajali na slepo in v naglici, ko se bo na stotine tisoče nepričakovano ljudi znašlo v tragičnem položaju?
Gospa Ashton, Evropa jih lahko sprejme in jim zagotovi ustrezne življenjske pogoje; v mislih imam omejeno obdobje, dokler se ne uredijo razmere zanje, da se lahko vrnejo v svojo državo. Vse to je mogoče organizirati in za evropske države je to lahko enostavno, bilo bi pa tudi pošteno odzvati se na potrebo po solidarnosti, in preprečiti špekulativne in nezakonite aktivnosti na račun otrok. Govorimo o otrocih, najdragocenejših virih, ki jih moramo na Haitiju zaščititi.
Ko so bile pred kratkim ustanovljene sile za obvladovanje kriznih razmer za okrepitev evropske zunanje in varnostne politike, vključno z obrambno politiko, je bil razlog za to, vsaj na Finskem, da bodo te sile namenjene tudi ukrepanju v primeru naravnih nesreč in da bodo te sile lahko pomagale, kadar se take katastrofe zgodijo kjerkoli na svetu, seveda tudi v Evropi. Sedaj pa sile za obvladovanje kriznih razmer nimajo kaj početi v različnih delih Evrope, kjer so nameščene. Nimajo kaj početi. Na srečo v Evropi ni kriznih razmer in zato so brez dela. Kaj preprečuje tem silam za obvladovanje kriznih razmer, da bi se vključile v krizo, kot je ta, če bi jih zaprosili za pomoč?
(LT) Danes, po uveljavitvi Lizbonske pogodbe, obravnavamo verjetno najhujšo tragedijo, ki smo ji bili kdaj koli priča in razumeti moramo stališče visoke predstavnice, ko mora na začetku svojega mandata reševati dokaj zahtevno nalogo in rekel bi celo, da se s podobno še nikoli ni bilo treba ukvarjati. Danes res opazimo nekatere pomanjkljivosti in v prihodnosti potrebujemo bolje pripravljene skupne sile Evropske unije, ki bi lahko sodelovale v reševalnih operacijah. Mislim, da bi današnji največji prispevek bil ta, da bi bil denar, ki je bil danes omenjen, posredovan v Republiko Haiti, da bi ga čim prej namenili za obnovo infrastrukture, kot je omenil predsednik Haitija, in da bi ga morda uporabili tudi za odstranitev nekaterih porušenih domov, ki sedaj ležijo na ulicah.
Zelo hitro sem povprašala Združene narode, prisotne na kraju samem in generalnega sekretarja Ban Ki Muna, kako lahko pomagamo na najboljši način. Sama na mestu samem nedvomno ne morem veliko prispevati, razen da zavzemam dragoceni prostor, saj letala zaradi trenutnega slabega stanja letališča niso mogla pristajati in so krožila nad njim. Nisem zdravnica. Nisem gasilka. Moja naloga je bila zagotoviti koordinacijo, pogovoriti se s skupino, imenovano Prijatelji Haitija, usklajevati se z Združenimi državami in zagotoviti, da so vse sile usmerjene v delo na terenu.
Dolgoročno gledano imajo spoštovani poslanci popolnoma prav.Ko bodo kamere ugasnile, moramo biti mi tam. Tam moramo biti fizično prisotni in pa s podporo, ki jo lahko damo. Strinjam se, da mora biti vprašanje dolga predmet razprav, ki potekajo. Strinjam se, da je delo treba opravljati v partnerstvu s haitijskim prebivalstvom, ki mu je treba izkazovati ustrezno spoštovanje. Strinjam se z nujnostjo obnove infrastrukture, kakor tudi, da je treba zagotoviti priznanje vloge Združenih narodov ter omogočiti, da jo bodo lahko izvajali.
Naj povem še nekaj o trenutni infrastrukturi. Zelo so bili poškodovani bolnišnice, električna napeljava, komunikacije, oskrba z vodo, pristanišča in letališča. Zgradbe glavnih državnih institucij, predsedniška palača, parlament, ministrstva za finance, pravosodje, načrtovanje, zdravje in notranje zadeve so popolnoma uničeni. Številne visoke državne uradnike pogrešajo. Zmogljivosti haitijske vlade ne delujejo. Kot ste povedali, je ena najrevnejših držav na svetu, in ker moramo ponovno zgraditi infrastrukturo, se tudi jaz zavezujem, da se bom po najboljših močeh trudila, da bomo to storili.
Tretjič, ne pozabimo, da sta v drugi Barrosovi Komisiji humanitarna pomoč in civilna zaščita združeni pod enim komisarjem, in menim, da je to zelo dobra rešitev. Poleg tega imamo sedaj tudi visoko predstavnico, ki bo nosila dvojni klobuk. V zvezi s koordinacijo se je v preteklosti dogajalo to, da je sicer znotraj Komisije ni manjkalo - o čemer bom spregovoril čez kako minuto -, ampak je včasih manjka obstaja med evropskimi institucijami in državami članicami in med Evropsko komisijo in Svetom. Bistvo tega dvojnega klobuka je bilo prav v tem, namreč da bi Svet in Komisija lahko bolje delovala skupaj, in menim, da se je v tej krizi to izkazalo kot velik korak naprej.
Nazadnje bi rad povedal tudi, da so me besede nekaterih govorcev malce užalostile. Kot komisar seveda ne morem biti žalosten, moram pa le ugotoviti, da ne izražajo dovolj zahvale vsem našim ljudem, ki delujejo na kraju samem in v Bruslju od prve ure, dan in noč, ob koncih tedna, brez pritoževanja, ne da bi zahtevali kakršno koli nadomestilo.Zelo trdo delajo in v nekaj urah so delovali na kraju samem, čeprav so tudi njihovi objekti bili zelo poškodovani.
Izraziti želim svojo solidarnost s prebivalci Haitija, prizadetimi zaradi potresa, ki je državo stresel 12. Januarja, in pozdravljam zaveze EU glede pomoči. Evropska unija je največja svetovna donatorka humanitarne in razvojne pomoči. Nekaj ur po katastrofi je EU zagotovila 3 milijone EUR pomoči za začetne operacije reševanja. Za prvo sanacijo in obnovo je bilo namenjenih 134 milijonov EUR. Za dolgoročnejšo sanacijo je namenjenih 200 milijonov EUR, poleg 92 milijonov, ki so jih dale različne države EU. Te zneske, ki skupaj znašajo 429 milijonov EUR, je mogoče še povečati, kar je odvisno od ocene potreb. Čestitam Evropski komisiji za koordinacijo pomoči, vendar sem razočarana, ker Evropska unija na kraju samem ni dovolj prepoznavna. To škoduje ugledu EU v mednarodni javnosti in je v nasprotju z ugledom ZDA, ki so prispevale 91,6 milijona EUR. Med to krizo se je pokazala velika potreba po zdravstveni oskrbi, zato pozivam, naj se poveča kvota zdravnikov in zdravstvenih tehnikov ter logistična podpora.
Presenečen sem zaradi neprisotnosti visoke predstavnice Unije za zunanje zadeve in varnostno politiko na prizorišču naravne nesreče na Haitiju. Kljub uveljavitvi Lizbonske pogodbe ima Evropska unija še vedno težave pri pojavljanju na mednarodnem prizorišču, kar je obžalovanja vredno. Zdi se mi, da je evropski sistem odziva na krizne razmere preveč razdrobljen, prezapleten in da ni dovolj uspešen. Kar zadeva sanacijo Haitija (za katero je namenjenih 100 milijonov EUR) in obnovo države (200 milijonov EUR), kaj natančno bosta financirala ERS in instrument za stabilnost? Za izpolnitev zahteve ZN glede logistične in varnostne podpore menim, da mora biti Evropska unija sposobna uporabiti vse instrumente, ki jih omogoča Lizbonska pogodba, vključno z vojaškim odzivom. Pozivam na hitro vzpostavitev evropskih sil za civilno zaščito, kot jih je predvidel gospod Barnier leta 2006, z namenom zagotavljanja načrtovanega, dobro koordiniranega in učinkovitega evropskega odziva. Nedavne izjave, ki jih je podal gospod Van Rompuy, gredo v pravo smer. Zagovarjal je oblikovanje sil za hitro posredovanje v primeru humanitarne krize. Kakšne vrste projekt bo to in kdaj bo ugledal luč sveta?
Gospe in gospodje, poročila, ki jih dobivamo s Haitija, so šokantna. To je ena najhujših katastrof, ki jih poznamo. Toda že sedaj lahko sprejmemo nekatere sklepe, ki so lahko koristni v prihodnosti. Jasno se kaže, da mehanizmi za koordinacijo humanitarne pomoči niso najboljši. Pomoč Haitijcem bi lahko bila bolj učinkovita, če bi donatorji humanitarne pomoči lahko uporabljali boljša sredstva za koordinacijo svojega dela. Izboljšanje sodelovanja ni le zadeva Evropske unije, saj so za napredek na tem področju potrebni konstruktivna analiza in ukrepi vseh pomembnih donatorjev. V položajih, kot je ta danes na Haitiju, so pomembne hitrost, ustreznost in prožnost. Danes ni čas za razprave na primer o tem, kdo bi moral nadzirati letališče v glavnem mestu Haitija. To je seveda pomembno, vendar bi bilo treba odločitve o uporabi posebnih rešitev sprejemati kdaj drugič. Sedaj moramo storiti vse, da pozornost namenimo najpomembnejšemu cilju - reševanju človeških življenj.
v pisni obliki. - Nedavni potres na Haitiju nam kaže, kako krhko je lahko življenje na tej zemlji. Vse so nas ganile slike in zgodbe, o katerih so v zadnjih dneh poročali mediji. Odziv svetovne skupnosti na to naravno nesrečo je bil neverjeten in zahvaljujem se vsem, ki pomagajo pri reševanju ali pri financiranju reševanja s svojih domov. Cele generacije bodo potrebne, da si bodo prebivalci Haitija popolnoma opomogli od tega, upamo, enkratnega dogodka v življenju. Pomembno je, da ta parlament tem ljudem izkaže solidarnost. Moja želja bi bila, da bi imela Evropska unija vodilno vlogo pri dajanju upanja v boljšo prihodnost za te ljudi. Kratkoročno nujno pomoč je treba nadgraditi z dolgoročnejšo pomočjo, da si bodo prihodnje generacije lahko opomogle od te grozljive preizkušnje. Dosedanji odziv poslancev tega parlamenta iz vseh političnih skupin je nadvse spodbuden. Veselim se sodelovanja s svojimi kolegi, da bom lahko po svojih močeh pomagal ljudem na Haitiju. Evropska unija si mora prizadevati, da postane vzor za to, kako so premožni vselej pripravljeni pomagati tistim, ki jim je sreča manj naklonjena.
Gospod predsednik, vsak dan do nas prihajajo tragične informacije o strašnem potresu na Haitiju. Iz njih jasno izhaja, da se Haiti, potisnjen v popoln kaos in brez podpore, ne more spopasti s to grozno tragedijo. Celotna mednarodna skupnost, vključno z Evropsko unijo, mora zagotoviti humanitarno pomoč žrtvam te nesreče, ki so ostale popolnoma brez osnovnih potrebščin. Zato ustrezne strukture Evropske unije odločno pozivam, naj sprejmejo takojšnje in učinkovite ukrepe za čim hitrejšo osnovno pomoč in podporo pri odpravljanju posledic potresa na Haitiju.
v imenu skupine PPE. - (NL) Gospa predsednica, tudi jaz se želim zahvaliti visoki predstavnici za njene tako optimistične besede. Resnično vidimo pozitivne znake. Med drugim ste omenili nižje število žrtev napadov in prihajajoče volitve. Vendar pa, gospa Ashton, uspešne volitve same po sebi ne zagotavljajo demokracije in niti pravne države. Če citiram velikega Nemca, Schillerja, v vašem maternem jeziku, angleščini, baronica: "Glas večine ni dokaz pravice". Zrela demokracija priznava tudi pravice manjšin. V zvezi s tem imam resne pomisleke. Razočarana sem, da se beseda "manjšine" ni pojavila v vašem govoru pred Parlamentom.
Zakaj me skrbi? Organizacija Human Rights Watch ves čas poroča, da se nemuslimanske manjšine preganjajo. Od leta 2004 so napadli 65 cerkva. Lokalne milice še vedno preganjajo kristjane z njihovih domov. Dan pred včerajšnjim je bil v Mosulu sredi ulice ustreljen 52-letni prodajalec zelenjave, oče dveh hčera. Zaradi tega seveda krščanske manjšine ves čas bežijo iz Iraka. V letu 1991 jih je bilo še 850 000, po Zalivski vojni jih je bilo 550 000, po invaziji Združenih držav pa je njihovo število upadlo na 385 000, od tega jih je 100 000 razseljenih znotraj države. Evropska unija v teh razmerah ne more še naprej stati križem rok. Člen 2 Pogodbe o Evropski uniji ureja človekove pravice, vključno s pravicami manjšin, kar je dobesedno ena temeljnih vrednot Evropske unije. Zahtevamo spoštovanje manjšin naših 27 držav članic in vaša naloga, baronica Ashton je, da to spoštovanje zahtevate tudi na mednarodni ravni.
Želel bi vas opozoriti tudi na dejstvo, da iraške varnostne sile še vedno niso dobro usposobljene in še vedno ne delujejo dobro. Zato ne bi smeli podpirati samo pravne države, ampak moramo biti pripravljeni, če bodo od nas to želeli, da jim pomagamo tako, da ponudimo pomoč njihovim varnostnim silam. Imeti moramo celosten pristop k energetiki, gospodarstvu in stabilnosti. Imeti moramo celosten pristop k državam, ki mejijo na Irak. Bi nam lahko nakazali, kakšen je ta celosten pristop? .
Resnično menim, da je treba omeniti, da nocojšnja razprava poteka v času, ko se v Združenem kraljestvu odvija Chilcotova preiskava o nezakonitosti vojne z Irakom in o lekcijah, ki se jih lahko iz tega naučimo, saj na dan prihaja veliko informacij, ki potrjujejo to, kar smo mnogi vedeli v času invazije: razlog za vojno je bila sprememba režima in nadzor nad viri, ne pa grožnja orožja za množično uničenje. Kar zadeva dolgoročno načrtovanje povojnega Iraka, pa visoki diplomati in vojaški častniki v svojih pričevanjih v okviru preiskave uporabljajo besede kot "grozno", "popolnoma zgrešeno" in "strašno prozorno", zato ni čudno, da smo sedaj priča hudim posledicam dejanj.
Baronica Ashton je dejala, da je opazen napredek, kar je seveda res, ampak še vedno so tudi hudi problemi. V Iraku ni zakonodaje, ki bi ščitila manjšine. Velik problem z begunci se nadaljuje. Sindikalisti, novinarji, političarke in aktivisti za človekove pravice so izginili ali pa so bili ubiti. Samomorilski napadi se vrstijo. Za volitve 7. marca je iraška volilna komisija prejšnji teden, kot je omenila že moja kolegica, zavrnila kandidaturo skoraj 500 kandidatom, večinoma sunitskim politikom. Že tako so slabo zastopani v iraškem parlamentu, to pa bo gotovo vodilo v večje napetosti in nestabilnost.
v imenu skupine ECR. - Gospa predsednica, baronica Ashton, volitve v Iraku ne bodo svobodne in poštene. Pred desetimi dnevi se je Komisija za pravosodje in odgovornost odločila, da bo zavrnila Saleha al-Mutlaka, voditelja parlamentarne Fronte nacionalnega dialoga in poslanca iraškega parlamenta v preteklih štirih letih. Prepovedali so mu sodelovanje na prihodnjih volitvah. Menim, da ni naključje, da je bila ta nezaslišana prepoved, sočasno s prepovedjo več kot 500 drugim sekularnim iraškim politikom, objavljena na isti dan, ko je iranski zunanji minister Manušer Motaki obiskal Bagdad. Saleh al-Mutlak je bil oster kritik iranskega vmešavanja v Irak in sedaj mule vztrajajo, da se mu prepove sodelovanje na volitvah.
To potrjuje odločitev Komisije, da ne pošlje opazovalcev, ker jim ne more jamčiti varnosti. Menim, da ta odločitev govori sama zase. Jasno nam kaže, da se pri Iraku - in vem, da ne želite govoriti o preteklosti, ampak ne preostane nam drugega, kot govoriti o preteklosti - soočamo z državo, ki je bila opustošena, z več kot milijon mrtvih in 4 milijoni brezposelnih zaradi nezakonite in nepravične vojne, ki je temeljila na lažeh. Ni bilo niti orožja za množično uničevanje, niti povezave med Saddamom Huseinom in Al Kaido. To je gola resnica. Edino, kar je bilo resnično, je bil interes severnoameriških naftnih industrij, da bi pridobile nadzor nad surovo nafto v Iraku.
Gospa predsednica, visoka predstavnica, na božično noč leta 2009 - ali z drugimi besedami, ko smo imeli božične počitnice - so v Iraku v Mezopotamiji zaprli veliko cerkva. Grožnje z bombnimi napadi so pripeljale do te žalostne situacije, enako kot lani. V vsakem primeru, ne glede na tovrstne grožnje, pa cerkve pogosto ostajajo prazne, saj vse več kristjanov zapušča državo. Nasilje nad njimi se še stopnjuje, kljub temu da jih je vedno manj. Pred božičem so bili izvedeni trije smrtonosni napadi v Mosulu. Poleg tega so tudi kristjani v prej sorazmerno varnem mestu Kirkuk več mesecev doživljali neizprosne ugrabitve in uboje, zaradi česar je več sto krščanskih družin pobegnilo.
Leta 2003 je bilo v Iraku okrog 1,5 milijona kristjanov, sedaj pa jih več kot polovica išče pribežališče pred verskim čiščenjem, ki ga izvajajo islamski skrajneži. Nek iraški kristjan je vprašal, ali Evropski svet in 27 držav članic Evropske unije le pohlevno spremljajo to "poafganistanjevanje" Iraka. Hvaležen bi bil za vaše stališče o tej zadevi, visoka predstavnica. Kakršno koli že je, Mezopotamije brez njene starodavne krščanske skupnosti ne čaka nič kaj bolj strpna bodočnost, poleg tega pa to ne bo dobro za dolgoročno varnost Evrope.
Glavni problemi, s katerimi se bodo soočile oblasti v Bagdadu, so preložitev referenduma o sporazumu SOFA, ki so ga podpisali z Združenimi državami, dokončanje zakona o nafti in plinu, padec cene nafte, veliko število usmrtitev - trenutno je na smrt obsojenih 900 ljudi - ter uporaba mučenja za doseganje priznanj. Splošno poslabšanje na področju človekovih pravic povzroča globoko zaskrbljenost EU. Nenazadnje pa se je povečala tudi raven korupcije. Eden od primerov, ki vam ga želim predstaviti, je aretacija nekdanjega iraškega ministra za trgovino.
(PT) Demokratični dosežki iraškega ljudstva se morajo še ustaliti in nadaljevati, enako kot varnostne razmere. V zadnjih mesecih so se zavezništva na novo izoblikovala, kar je spodbudno in je precej pripomoglo k premagovanju etnično verskih razkolov, ki so v zadnjih letih zaznamovali iraško politiko. Uspeh nove kurdske stranke "Sprememba" je primer normalizacije političnega življenja v Iraku. Vendar pa nedavna izjava volilne komisije, da okrog 500 sunitskim politikom ne dovoli kandidirati, ne vodi v narodno spravo, ampak lahko ogrozi volilni proces in ponovno sproži konflikte. Novica o izvrševanju smrtne kazni je prav tako zelo žalostna. Baronica Ashton, evropski voditelji bi se morali truditi prepričati iraške oblasti, da jo opustijo. V zvezi s tem je pomembna tudi krepitev EULEX-a.
Milijon in pol Iračanov še vedno živi v sosednjih državah. Mnogi med njimi se nikoli več ne bodo mogli vrniti. Evropske države, ki so sodelovale v invaziji leta 2003, imajo še posebno odgovornost in bi morale sprejeti več teh beguncev. V tem oziru, enako kot v primerih podpore notranje razseljenim ljudem, vprašanj človekovih pravic na splošno in pravic žensk specifično ter boja proti korupciji, je bistvenega pomena, da iraška vlada izboljša zakon o nevladnih organizacijah, da se lahko družba svobodno organizira. Nujno je, da Evropska unija spodbuja interakcijo med iraškimi in evropskimi nevladnimi organizacijami. Civilna, svobodna in dinamična družba je predpogoj za utrditev demokracije v Iraku.
(PL) Gospa predsednica, gospa Ashton, kljub veliki zavezi mednarodnih sil in stotinam žrtev v mednarodni koaliciji, vključno s 23 poljskimi vojaki, so razmere v Iraku še vedno slabe. V tej državi se še vedno dogajajo teroristični napadi in verske manjšine se preganjajo, vključno s krščansko; seveda pa je bil v primerjavi z razmerami pred nekaj leti dosežen nek napredek. Vseeno pa še vedno dobivamo novice o terorističnih napadih, ki spodkopavajo temelje ne le Iraku, ampak celotnemu Srednjemu vzhodu. Cilj teroristov in sponzorjev mednarodnega terorizma je destabilizacija Iraka. Veliko je dokazov, ki pričajo, da je Iran odgovoren za sponzoriranje terorizma.
Kakšno je vaše mnenje, gospa Ashton, kot visoka predstavnica EU za zunanje zadeve in varnostno politiko, o vlogi Irana pri vmešavanju v iraške zadeve. Želel bi vas spodbuditi, da zavzamete odločnejše stališče in sodelujete z Združenimi državami za dosego rešitev, ki bodo vplivale in pritisnile na Iran, da se preneha vmešavati v notranje zadeve Iraka. Po mojem mnenju bo le tedaj mogoče vzpostaviti relativno stopnjo stabilnosti v regiji.
Ponovna izgradnja Iraka v gospodarskem, trgovinskem, kulturnem in finančnem smislu ter zagotovitev njegove varnosti sta nujna pogoja za razvoj demokracije, spodbujati pa moramo tudi krepitev institucij v državi. Miroljubno sožitje različnih etničnih in verskih skupin v Iraku lahko dosežemo z obnovo institucij ter z izvajanjem federalne formule - federalizma -, ki omogoča široko avtonomijo različnim regijam znotraj unitarne države. Izkušnje z iraškim Kurdistanom bi lahko služile kot koristna referenca.
Naj vas spomnim, da je na lanskih lokalnih volitvah v Iraku svobodno kandidiralo 3 912 žensk. To je približno deset žensk za vsak sedež. To moramo videti v pozitivni luči, zlasti v arabski državi. Dalo nam je tudi nekaj upanja za letošnje parlamentarne volitve 7. marca, zlasti ker so suniti sodelovali na lokalnih volitvah. Kot je že bilo povedano, pa je pred dvema tednoma vladna komisija zavrnila kandidaturo na volitvah 14 sunitskim strankam in več sto ljudem. Med prizadetimi sta tudi obrambni minister Abdul Kadir al-Obaidi in vodja sunitske Fronte nacionalnega dialoga Saleh al-Mutlak.
Iraške parlamentarne volitve so seveda ključnega pomena za prihodnost države in nadaljnjo demokratizacijo Iraka, zlasti glede etnične in socialne kohezije. Poudaril bi tudi, da se moramo pri obravnavi etničnih in verskih manjšin v Iraku izražati jasno. Kot sem dejal, bodo iraške parlamentarne volitve odločilne za naš pogled na Irak v bližnji prihodnosti. Kaj lahko po mnenju visoke predstavnice EU, baronice Ashton, Evropska unija naredi, da bi bile te parlamentarne volitve v Iraku vključujoče in bolj demokratične?
(LT) V zadnjih letih je Evropska unija močno okrepila svoje odnose in vpliv v državah Bližnjega vzhoda. Evropska unija je vedno posvečala veliko pozornosti Iraku in je skupaj z mednarodno skupnostjo sodelovala pri ponovni izgradnji te države in tudi v mirovnih in varnostnih misijah. Različne skupine se še vedno borijo za oblast v državi, kar ovira izvajanje reform, ki so se že pričele v različnih regijah države. Dejstvo, da 14 strankam ni dovoljeno sodelovati na sedanjih volitvah, je prav tako zaskrbljujoče. Irak je stopil na pot demokracije in zato morajo tako Evropska unija kot druge države zahtevati in, če je potrebno, tudi pomagati, da se sprejete mednarodne zaveze izpolnijo ter človekove pravice in svoboščine spoštujejo. Menim, da je Irak resnično pripravljen za tesno sodelovanje z Evropsko unijo. Memorandum o soglasju med EU in Irakom o sodelovanju na energetskem področju, ki je bil podpisan v ponedeljek, dokazuje zavezanost te države k razvoju dolgoročnega odnosa, ki je v obojestransko korist. Z energetskega vidika je Irak zelo pomemben za Evropsko unijo, ohranjanje zanesljive preskrbe z energijo pa je neizogibno povezano z gospodarsko in politično stabilnostjo v državi, ki je zadnje čase primanjkuje. Seveda gre za dolgoročen proces, vendar pa verjamem, da morajo Evropska unija, visoka predstavnica in mednarodna skupnost ponuditi sredstva in rešitve, da načela človekovih pravic in pravne države postanejo temelji prihodnje politike v Iraku.
(PL) Gospa predsednica, gospa Ashton, naj povem, da če bi želel povzeti govor gospe Ashton v enem stavku, bi ga označil za formalni optimizem. Vseeno pa menim, da Evropa in naši volivci pričakujejo nekaj bolj konkretnega, predvsem pa resnico. Politiki pokažejo, kdo so, ne le s tistim, kar rečejo, ampak tudi s tistim, česar ne rečejo, in v vašem govoru, gospa Ashton, nisem slišal ničesar o nekaterih zadevah, ki so pretresle velik del evropskega javnega mnenja, vključno z javnim mnenjem v moji državi. V mislih imam na primer nenehno preganjanje manjšin v Iraku, vključno - in to poudarjam - s krščansko. To je resničnost, v katero smo lahko prepričani.
Menim, da je imel kolega Poręba prav, ko je prej govoril o poseganju Irana v Irak. Ali ne velja enako za iraške oblasti in njihovo škandalozno poseganje v taborišče Ashraf, v katerem so iranski begunci? Ali iraške oblasti ne počnejo prav tega? Zdi se mi, da bi to morali močno poudariti, zlasti zato ker iraške oblasti prejemajo finančno pomoč Evropske unije, ki jo pogosto uporabijo na zelo neprimeren način, na primer, za poseganje v taborišče Ashraf.
(PL) Gospa predsednica, mislim, da nam lahko Irak služi kot primer, kako je kdaj nujno uporabiti silo za zlom diktature, ki na tisoče svojih nasprotnikov pobije s kemičnim orožjem. To so težke odločitve. Zato bi želel, da se danes med razpravo o Iraku spomnimo več tisoč vojakov iz Združenih držav, Italije, Poljske in drugih držav, ki so padli v Iraku, ter njihovih družin. Tja so odšli s prepričanjem, da bodo služili dobremu namenu, in, kot lahko slišimo, je danes Irak na poti k demokraciji.
Strinjam se z vami, gospa Ashton, da so na srečo razmere v Iraku nekoliko boljše kot prej, vendar pa je stanje še vedno dokaj krhko. Poleg različnih ukrepov, ki jih izvaja Unija, bi želel predlagati dva posebna ukrepa, ker se mi zdi, da manjkata. Prvi se nanaša na nekaj, česar danes še nismo omenili: menim, da je za razvoj in stabilizacijo Iraka izredno pomembno, da sprejmemo program za izobraževanje mladih Iračanov v Evropi, kajti v Iraku je še vedno premalo zdravnikov, inženirjev in strokovnjakov za namakalne sisteme. Menim, da bi Iraku lahko zelo pomagali na tem področju. Drugi ukrep pa zadeva zaščito kulturnih zakladov Iraka. Menim, da bi EU morala zlasti pomagati pri ponovni izgradnji Babilona. Gre za zaklad, ki bi ga morali vsi na svetu zaščititi.
(DE) Gospa predsednica, baronica Ashton, moje vprašanje zadeva memorandum o soglasju, ki je bil podpisan za področje energetike. Ali mislite, da je mogoče doseči nadaljnji razvoj v sodelovanju bodisi z gospodom Oettingerjem bodisi z gospodom De Guchtom? Menim, da bi bila gospodarska prenova tista, ki bi v Irak prinesla več stabilnosti. Če bi lahko izboljšali odnose v energetskem sektorju, zlasti z obsežnejšo dobavo evropske opreme za boljšo izrabo energetskih rezerv, ki so tam, v zameno za to pa bi kupovali energijo, bi obe strani imele od tega koristi. Pobuda v tej smeri v naslednjih tednih bi bila zelo smiselna.
Pregled kandidatov je bil vedno del predvolilnega postopka. Na voljo je tudi pritožbeni postopek, za katerega upam, da bo potekal, kot bi moral. Naj povem tudi, da nameravamo naslednji teden tja poslati misijo EU, kar bo šest tednov pred volilnim dnevom in nam bo omogočilo neposredno in natančno spremljanje predvolilnega postopka, kar je v našem velikem interesu. Zaupamo in upamo, da bodo iraške oblasti zagotovile vključujoč volilni postopek, zaradi vseh razlogov, ki ste jih, cenjeni poslanci, v svojih govorih popolnoma jasno navedli.
Veliko poslancev je tudi sprožilo vprašanje o memorandumu o soglasju na energetskem področju ter o njegovi pomembnosti in teži. Pri tem se zelo jasno zavedamo, da je Irak unitarna država in da naše sodelovanje poteka z vlado celotnega Iraka. Podpiramo, da Irak ostane enotna in suverena država. Znotraj tega območja pa bo pomembno, da se sodelovanje izboljša - prisluhnila sem vsemu, kar ste povedali, zlasti gospodu Rübigu, ki je izrazil potrebo po nadaljnjem izboljševanju sodelovanja. To bom posredovala kandidatom za komisarje.
Prav tako se zavedam, da je na področju varnosti vprašanje Kirkuka zelo pomembno, enako kot tudi druge prerekane meje. To sem opisala kot enega največjih izzivov, s katerimi se Irak danes sooča. Trdno sem prepričana, da mora Irak ta vprašanja rešiti sam. To mora rešiti Irak. Vseeno pa navdušeno podpiram misijo Združenih narodov za pomoč Iraku, ki si je zelo prizadevala za začetek dialoga in procesa. Iz previdnosti pa ne pričakujem, da bo dialog imel kakšno posebno težo pred volitvami, v tej specifični fazi.
In še nekaj besed o sodelovanju na področju energetike. Na to gledamo kot na del razvoja obsežne in integrirane energetske politike za Irak. Gre za dobavo in zanesljivost dobave med Irakom in Evropsko unijo in bi seveda moralo vključevati razvoj obnovljivih virov energije, zlasti sončne in vetrne, ter izboljšanje ukrepov na področju energetske učinkovitosti v Iraku. Upam tudi, da bomo v naslednjih mesecih in letih vzpostavili tudi tehnološko, znanstveno in industrijsko sodelovanje. Ta točka je bilo dobro izpostavljena.
Če se vrnem na začetek razprave - optimistična sem glede Iraka. Pomembni izzivi se nam postavljajo na pot in cenjeni poslanci nas upravičeno opominjate nanje. Vseeno pa lahko za ozirom na prihodnje volitve in priložnost za večje sodelovanje - priložnost za Evropsko unijo z njenim sistemom vrednot in zadevami, ki nas še posebej skrbijo: človekove pravice, pravice manjšin, smrtna kazen, trdno sodelovanje na področju energetike in dobave, tesnejše sodelovanje z vlado, pri tem pa jasna opredelitev lastnih pričakovanj - vidimo, da je pred Irakom miroljubna in demokratična bodočnost. Zagotoviti moramo, da se bomo vztrajno pomikali k temu cilju.
Poznam samo nekaj držav v sorazmerni bližini Evrope, ki so uspele svoj proces "demokratizacije" odložiti za nekaj desetletij. Irak, kjer so enote iz držav EU na žalost pustile negativne sledi, je zagotovo ena od njih. Trenutno je ena od najbolj sekularnih držav v islamskem svetu v ruševinah, tri njene skupnosti pa so si nenehno v laseh. Kar je ostalo iz preteklosti, so samo spomini na relativno dober izobraževalni in zdravstveni sistem ter primerljivo napredno infrastrukturo. To je edina država v regiji, kjer je bila kurdska manjšina avtonomna, čeprav v državi ni vladal idealen demokratični režim. Na splošno se pojavlja vprašanje, za katero državo v regiji lahko rečemo, da ima resnično demokratičen režim? Dejstvo, da so se po invaziji ameriških vojaških sil razmere v iraški državi postavile na glavo, predstavlja - skupaj z delnim uničenjem infrastrukture socialnega, zdravstvenega in izobraževalnega sistema - velik korak nazaj. Plašč tako imenovanih demokratičnih volitev tega nikakor ne more pokriti. Vztrajna prizadevanja, da bi z zrežiranimi sojenji pomembnežem iz režima Saddama Huseina odvrnili pozornost s sedanjih problemov, so naivna. Samo nekdo, ki nima pojma o razmerah v Iraku, bi lahko verjel, da jih je mogoče izboljšati na ta način. Edini pozitivni vidik v zadnjem obdobju je ta, da sta tako ameriška administracija kot iraška vlada spoznali, da izboljšanja ne bo, če se ne bodo odnosi z Iranom uredili.
Veseli me optimističen ton v govoru gospe Ashton, vendar pa bi bil sam pri ocenjevanju razmer v Iraku raje nekoliko previden. Kljub zunanjemu videzu je država še vedno notranje nestabilna, za demokracijo pa prav gotovo ne moremo reči, da se je "ukoreninila". Ne moremo govoriti o stabilizaciji v državi, znotraj katere je bilo razseljenih 1,8 do 1,9 milijona prebivalcev, en milijon jih je zapustilo državo, razmere, v katerih živijo begunci, pa so izredno slabe.
V zadnjem desetletju se je Evropski parlament vztrajno pritoževal, da postopkovna jamstva in pravice obtožencev niso bila deležna enake pozornosti, kaj šele dejanj, kot ukrepi za povečanje hitrosti in učinkovitosti preiskav in pregona. Zadnje navedeno smo podprli, ker se na ta način pač ujame več zločincev. Tisti, ki načeloma zavračajo evropski nalog za prijetje, so zagovorniki mafijskih zločincev in roparjev, posiljevalcev in teroristov na begu. Tu gre za vprašanje uravnoteženosti in pridobitve "evropskega naloga za prijetje plus" ter s tem splošne pravičnosti prek postopkovnih jamstev, ki so del poenostavitve čezmejnega pregona. Nasprotniki evropskega naloga za prijetje seveda ne želijo nobenega ukrepanja EU na področju pravic, želijo samo "evropski nalog za prijetje minus".
Vendar pa je uporaba evropskega naloga za prijetje brez ustreznih postopkovnih jamstev v nekaterih primerih pripeljala do odrekanja sodnega varstva, kajti vzajemno priznavanje ni bilo podprto s trdno osnovo za vzajemno zaupanje. Eden od teh primerov je moj volivec Andrew Symeou. Andrew je zaprt v Grčiji že šest mesecev in čaka na sojenje na podlagi obtožbe uboja, ki je bila menda osnovana na podlagi zmotne ugotovitve identitete in žal tudi policijske brutalnosti nad pričami, poleg tega pa je bil menda tudi evropski nalog za prijetje nepravilno uporabljen. Ko smo se leta 2002 dogovorili o nalogu, so vse strani razumele, da bodo temu ukrepu, ki bo veljal za državljane EU, ki se jim sodi ali so zaprti v drugi državi članici, takoj sledili ukrepi, ki obtožencu zagotavljajo pravico do poštenega sojenja in jamčijo, da ni sodnih zmot. To obljubo so države članice prelomile, ko niso sprejele predloga Komisije iz leta 2004 za razumno širok okvirni sklep o procesnih pravicah, sedaj pa je nesistematični pristop največ, kar lahko iztržimo. Hvaležna sem švedskemu predsedstvu, da ga je ponovno uvedlo, vendar imamo sedaj samo postopen načrt.
Videti moramo na pol poln kozarec in biti optimistični, čeprav obžalujem, da Svet obljublja, da bo samo premislil, ne pa uzakonil t. i. evro-varščine, ki bi pomagala Andrewu Symeouju, ki mu je bila varščina izrecno zavrnjena, ker je tujec. Sedaj se od sodnikov zahteva, da izvršijo sodbe in sodne naloge v drugih državah članicah, ne da bi ugotavljali dejansko stanje, vse bolj pa bodo izpostavljeni kritikam in javnemu nezadovoljstvu, če ne dosežemo vseevropske skladnosti z minimalnimi postopkovnimi jamstvi in pravicami obtoženca v kazenski preiskavi in pregonu. Ne gre samo za posamezne državljane, ki se bojijo, da so jamstva pravic neustrezna; predstavlja tudi oviro za sodnike, policiste in tožilce v njihovem sodelovanju.
Verjamem, da bi zagotovilo človekovih pravic v evropskih nalogih za prijetje moralo biti izrecna pravica pri izročitvi, tudi če Komisija tega ne mara preveč. Zahvaljujoč liberalnim demokratom, britanska zakonodaja, ki izvaja ta ukrep, pravi, da se mora sodišče prepričati, da se Evropska konvencija o človekovih pravicah ne krši. Kako nenavadno je, da se britanska sodišča plašno poslužujejo te določbe, da bi preprečila izročitev. Če bi vse države članice resnično spoštovale svoje obveznosti v skladu z Evropsko konvencijo o človekovih pravicah, morda ukrepi na ravni EU sploh ne bi bili potrebni. Problem ni pomanjkanje standardov, ampak pomanjkanje praktičnega vidika, veliko držav članic pa se zaradi tega tudi znajde pred sodiščem v Strasbourgu. Če upoštevamo, da Pogodba o Evropski uniji in sedaj tudi Pogodba o delovanju Evropske unije obvezujeta države članice, da spoštujejo Evropsko konvencijo o človekovih pravicah, je to sramotno in nesprejemljivo. Zato vsekakor potrebujemo mehanizem za uveljavitev na ravni EU, ki bo odslej na voljo na podlagi pristojnosti Komisije za kršitve in pristojnosti Evropskega sodišča za nadzorovanje. Zato morajo biti ukrepi EU skladni z Evropsko konvencijo o človekovih pravicah in ji ne smejo nasprotovati ali jo spodkopavati, obenem pa morajo prinašati dodano vrednost s krepitvijo praktičnega izvajanja.
Upam, da se Komisija in Svet strinjata, da mora biti standard direktiv, ki jamčijo temeljne pravice, visok. Pobuda držav članic o tolmačenju in prevajanju, ki predlaga besedilo, o katerem se je Svet dogovoril prejšnji oktober, je manj ambiciozna kot besedilo Komisije in mora biti izboljšana. Zato smo zaskrbljeni, da prvi ukrep ne kaže najvišjih standardov. Upam, da bomo ambicioznejši in da bomo postavili precedens za naslednje faze vzpostavitve procesnih pravic, ki jim po tolmačenju in prevajanju sledijo drugi ukrepi, kot je pravni nasvet, pravica do obveščenosti, pravica do posvetovanja s konzularnimi organi in tako naprej. Zato želim od Sveta in Komisije zagotovilo, da bodo ukrepi v načrtu hitro izvedeni, da ohranimo zagon in resnično vzpostavimo pravice do poštenega sojenja, za katere je že davno čas.
predsedujoči Svetu. - (ES) Vesel sem, da so baronica Ludford, ki je pravkar govorila, gospa Antonescu, gospa Romero, gospa Hautala in gospod Tavares vložili to vprašanje, kajti dejansko se soočamo z izredno pomembnim vprašanjem postopkovnih jamstev v kazenskih postopkih. O tej temi bi želel povedati, da soglašamo, da je treba dati več pozornosti tej zadevi, na katero ste nas opozorili, prav tako se tudi strinjamo, da bi jo bilo treba uskladiti na evropski ravni.
V svojem vprašanju ste že na začetku nakazali, da je švedsko predsedstvo doseglo velik napredek. In švedsko predsedstvo je res doseglo pomemben premik na tem področju. Oktobra se je Svet dogovoril o splošnih smernicah za besedilo o pravici do tolmačenja in prevajanja v kazenskih postopkih, le mesec pozneje, novembra, pa je Svet sprejel načrt za nadaljnje korake pri drugih ukrepih v zvezi s postopkovnimi jamstvi, kot odgovor na poziv baronice Ludford k ukrepanju. Nekatere od teh ste tudi sami omenili, baronica Ludford, kot je pravica do obveščenosti o pravicah - ponovitev besede je namerna - in obveznostih osebe v katerih koli kazenskih postopkih, o pomoči, o pravnem nasvetu, o komunikaciji s člani družine in konzularnimi organi ali o posebnih jamstvih, ki jih je treba vzpostaviti, ter zaščita ranljivih obtožencev. To je bilo v zvezi s Svetom med švedskim predsedstvom.
Prva stvar, ki jo bo špansko predsedstvo poskušalo storiti, je ta, da bo v sodelovanju z Evropskim parlamentom zagotovilo sprejetje direktive o pravicah do tolmačenja in prevajanja v kazenskih postopkih, ki jo je predlagalo 13 držav članic. S predlogom, ki ga je vložila Komisija, ni bilo mogoče nadaljevati, zato je 13 držav članic nadomestilo to pobudo. Želimo si, da bi bila ta pobuda potrjena, seveda v sodelovanju z Evropskim parlamentom. Poleg tega upamo, da bo Komisija uvedla ustrezne pobude za preostale vidike postopkovnih jamstev. Zelo si želimo, da se to čim prej zgodi, da lahko začnemo postopek njihovega sprejetja, seveda v povezavi s Svetom in Parlamentom.
Za zaključek vam želim povedati, da namerava špansko predsedstvo v mesecu marcu v sodelovanju s Komisijo in Evropsko pravno akademijo organizirati seminar v Madridu na temo skupnih standardov v postopkovnih jamstvih. To pa kaže, baronica Ludford, da se z vsem srcem strinjamo z vami in vsemi, ki so podprli to vprašanje o nujni ureditvi teh zadev, njihovi uskladitvi po vsej Evropi in, seveda, o sprotnem obveščanju Parlamenta o napredku.
Hvala za to vprašanje. Dobro veste, koliko pomena pripisujem tem postopkovnim jamstvom. Res je, da se Komisija že vrsto let bori, da bi zagotovila, da se ta minimalna skupna pravila glede pravice do obrambe resnično uporabljajo v vseh kazenskih postopkih v Evropi. To je nujno za pravosodno sodelovanje in je pogoj za prepotrebno medsebojno zaupanje med državami članicami. Komisija je neumorno delala, da bi zagotovila sprejetje evropske zakonodaje na tem področju. Poleg tega tudi drži, da je, zahvaljujoč švedskemu predsedstvu, Svet 30. novembra 2009 sprejel načrt. To je ključni korak za vzpostavitev evropske zakonodaje o minimalnih postopkovnih jamstvih. Države članice so se s pomočjo tega akta dogovorile o področju uporabe te zakonodaje in njenem prednostnem sprejetju, v polnem sodelovanju z Evropskim parlamentom. Kot vi sem tudi sam prisluhnil gospodu Lópezu Garridoju, ki je zelo dobro pojasnil, kako si je tudi špansko predsedstvo prizadevalo, da bi se ti začetni ukrepi sprejeli, s čimer bomo dobili celo vrsto minimalnih jamstev.
Res je, da se nam je postopni pristop iz načrta na koncu zdel dobra rešitev. S tem pristopom bomo lahko dosegli želeni cilj. Postopni pristop ne pomeni samo tega, da lahko vsako pravico podrobneje analiziramo v okviru zakonodajnega predloga, ampak tudi, da lahko v pogajanjih vsako pravico preučimo posamično. S tem se lahko izognemo medsektorskemu barantanju, ki je včasih značilno za preveč široko zastavljena zakonodajna besedila in ki nekaterim državam članicam omogoča zaviranje pogajanj, da bi pridobile prednost pri določeni točki. Zato sem, gospa Ludford, prepričan, da bo nova Komisija delala kakor hitro je mogoče, da vloži vse zakonodajne predloge, ki so opredeljeni v načrtu, in zagotovi njihovo čimprejšnje sprejetje.
Kar zadeva pravico do tolmačenja in prevajanja, ki je prva določba v načrtu, je Komisija vzela na znanje pobudo, ki jo je predstavilo več držav članic. Ta pobuda, to moram reči, je osnovana na predlogu Komisije iz julija 2009 in na pogajanjih Sveta v drugi polovici leta 2009. Vendar pa tudi drži, da pobuda držav članic ni popolnoma skladna z Evropsko konvencijo o človekovih pravicah ali s sodno prakso Evropskega sodišča za človekove pravice.
Seveda bo na tem področju še veliko dela med Evropskim parlamentom in Svetom, in menim, da bomo uspeli pripraviti ambiciozno besedilo o procesnih pravicah. To je bistvenega pomena, če želimo ustvariti resnično evropski pravosodni prostor. Zagotovili bomo tudi, da je besedilo skladno s standardi iz Evropske konvencije o človekovih pravicah in sodno prakso Evropskega sodišča za človekove pravice kot tudi Listine o temeljnih pravicah. Zato sem prepričan, da se lahko zanesemo na Parlament, da bo ustrezno ukrepal, ponovno pa poudarjam, da nam bo tudi špansko predsedstvo nudilo podporo.
Pomembnost skupnih standardov predstavlja predpogoj za vzpostavitev medsebojnega zaupanja v pravne sisteme držav članic. Neuravnoteženost pravice osumljencev in obtožencev na eni strani in instrumenti, ki jih ima tožilstvo na voljo, na drugi strani lahko ogrozijo načelo vzajemnega priznavanja sodb. Zato je pobuda švedskega predsedstva iz julija 2009 o načrtu za povezovanje procesnih pravic osumljencev ali obtožencev predstavljala zelo pomemben korak naprej.
Zaskrbljeni smo bili zaradi časovnega okvira in obsega uporabe prihodnjih pobud o procesnih pravicah. Zato smo se odločili, da ta vprašanja predložimo Komisiji in Svetu. Kmalu po predložitvi v decembru je 13 držav članic, vključno z Romunijo, pobudo za direktivo predstavilo Evropskemu parlamentu in Svetu. Prepričana sem, da bomo v celotnem postopku uspeli izboljšati to besedilo, tako glede njegovega področja uporabe kot tudi glede zagotovitve enotnosti postopkov in kakovosti prevajanja in tolmačenja.
v imenu skupine Verts/ALE. - (FI) Gospod predsednik, gospod Watson ima popolnoma prav, ko pravi, da je Evropski parlament že od samega začetka vztrajal, da morajo evropski nalog za prijetje spremljati tudi jasni minimalni standardi v kazenskem postopku. Sedaj lahko jasno vidimo vrsto problemov, s katerimi se sooča veliko držav članic, ker je bil evropski nalog za prijetje zgrajen na pesku. Dejansko je bil zgrajen na pesku, kajti predpostavka je, da bi se morale države članice zanesti na pravne sisteme drugih: da pravna država in standardi poštenega sojenja realno obstajajo v različnih državah članicah.
Kot nekateri pred mano bi tudi sama lahko pripovedovala zgodbe o tem, kako stvarnost ni takšna in kako je nujno, da Komisija ukrepa, kot je predlagal tudi kolega poslanec pred mano. Vzpostaviti moramo celovit sistem, kjer se v ospredje postavijo minimalne pravice v kazenskih postopkih. Verjamem, da nam bo Lizbonska pogodba ponudila to priložnost, kajti sedaj je Evropski parlament polno pristojen zakonodajalec skupaj s Svetom in zelo lepo je bilo slišati gospoda Barrota, da zaupa v to partnerstvo med Komisijo in Parlamentom. Komisija in Parlament morata sedaj izoblikovati os moči, ki lahko premaga nasprotovanja držav članic, ki na tem področju ne želijo napredka.
Obljubila sem, da vam bom povedala zgodbo o tem, kaj se zgodi, če se pravne države ne spoštuje, upošteva pa se evropski nalog za prijetje. Na Finskem sta trenutno pridržana čečenska zakonca, Hadižat in Malik Gataev. Prišla sta iz Litve, kjer sta več let vodila sirotišnico za otroke, ki so bili žrtve vojne v Čečeniji, in zgodilo se je, da je v Čečeniji varnostna policija prekinila njuno dejavnost z izgovorom, da je morda prišlo do neke manjše povezave z nasiljem v družini; morda je bilo povezano samo z družino in dejansko ni imelo nobene zveze s hujšim napadom, na primer. Sedaj sta zakonca na Finskem. Prosita za azil, Litva pa zahteva njuno izročitev. Primer bo obravnavan naslednji ponedeljek na okrožnem sodišču v Helsinkih.
Kaj za božjo voljo lahko človek naredi v taki situaciji, glede na to, da je poanta v tem, da bi se morala Finska zanesti na dejstvo, da bosta zakonca v Litvi deležna poštenega sojenja? Imamo zelo trdne dokaze, da to dejansko ni tako, in reči moram, da je takšnih primerov, ko evropski nalog za prijetje izgubi svoj pomen, kolikor jih želite. Moramo doseči napredek v tej zadevi, drugače bo popolnoma nemogoče zgraditi zaupanje med državami članicami, kar pa bo neizogibno potrebno, če se želimo vključiti v pravosodno sodelovanje.
v imenu skupine ECR. - (PL) Gospod predsednik, tudi sam bom kot gospa Hautala povedal en primer. Neki mladenič iz Poljske je bil v Veliki Britaniji obsojen na dosmrtno kazen zaradi posilstva, in sicer na sojenju, ki je temeljilo na posrednih okoliščinah in je bilo pod velikim vplivom medijske gonje in ki po mnenju nekaterih opazovalcev nikakor ni izpolnjevalo poljskih standardov za pravično sojenje. Mladenič sedaj služi dosmrtno kazen v zaporu na Poljskem, čeprav poljski zakon ne predvideva dosmrtne kazni za posilstvo, le za umor - za posilstvo je najvišja zagrožena kazen 12 let. Imamo torej situacijo, kjer nekdo služi kazen v poljskem zaporu na podlagi obsodbe, ki ni v skladu z načeli poljskega zakona.
v imenu skupine EFD. - Nocoj sem prosil za besedo, ker sta, kot je že bilo povedano, dva volivca - Michael Turner in Jason McGoldrick - zaprta v 2. enoti osrednjega zapora v Budimpešti na Madžarskem. V zaporu sta od 3. novembra in še čakata na sojenje. Dejansko datum sojenja še ni bil določen. Pogoji v zaporu so težki. Sta v ločenih celicah in nimata stikov drug z drugim. Majhno celico si delita s tremi drugimi zaporniki. V celici sta zaprta 23 ur na dan. Dovolijo jima tri telefonske klice in eno tuširanje na teden. Dovolijo jima samo en obisk svojcev na mesec.
(HU) Kot Madžarko in pravnico na področju kazenskega prava bi me moralo biti sram, kajti danes sta tu, v Evropskem parlamentu, na temo postopkovnih jamstev v kazenskem postopku kolega poslanca, ki drugače zastopata dve različni politični strani, navedla Madžarsko kot zelo očiten primer. Čeprav me je sram, se moram z njima strinjati, ker imam tudi sama podobno izkušnjo. Prosim njiju in tudi vse vas, peščico poslancev, ki še prisostvujete tej razpravi o tako pomembni temi, da premislite o naslednjem: če sta izvedela o tako hudih kršitvah zakona v primeru tujcev, ki so politično dokaj nepomembni za madžarsko državo in madžarsko vlado, kakšna usoda šele lahko doleti nasprotnike madžarske vlade, recimo politične nasprotnike?
Trenutno je na podlagi predhodnega priprtja v zaporu 15 ljudi, ki so poskušali pričati proti koruptivnim poslom madžarske vlade. V povračilo so proti njim sprožili kazensko ovadbo na podlagi izmišljenih obtožb terorizma. Do danes ni bil predstavljen niti en samcat dokaz; oblasti se ne čutijo dolžne predložiti kakršen koli dokaz. Te osebe so v priporu v pogojih, o katerih ste pravkar slišali, stran od svojih družin, javnosti in novinarjev. Prosim, združimo se in naredimo nekaj, da se razmere na Madžarskem normalizirajo, in preprečimo, da se odsotnost postopkovnih jamstev v kazenskem postopku ne izkorišča, zlasti zaradi političnih razlogov. Madžarska mora uvesti ta jamstva.
Osnutek okvirne direktive načeloma opredeljuje zbir temeljnih procesnih pravic v kazenskem postopku, in sicer pravico do pravnega nasveta, pravico do tolmačenja in prevajanja, pravico do posebne obravnave občutljivih področij ter pravico do komuniciranja in sodelovanja s konzularnimi organi. Ta seznam temeljnih pravic bi nam moral služiti v izključno demonstrativne namene, kajti vloga Evropske unije je zagotoviti, da države članice spoštujejo najširši možen razpon temeljnih pravic, tudi zaradi članstva držav članic v Svetu Evrope in v zvezi z njegovo konvencijo.
Odbor poziva Svet, naj nadaljuje z delom za uvedbo skupnih evropskih procesnih pravic v kazenske zadeve. Obstoječi skupni postopek v obliki evropskega naloga za prijetje je odstranil stoletja stara jamstva pred nepravičnim priprtjem in zaporno kaznijo, ki so bila na voljo Angležem. To ni akademski argument. Evropski nalog za prijetje nedolžnim ljudem uničuje življenje. Moj volivec Andrew Symeou je samo eden od vedno večjega števila ljudi, ki so bili izročeni, ne da bi bilo angleško sodišče pristojno za obravnavo dokazov prima facie proti njim in bi lahko preprečilo nepravično izročitev. Izročitev je sedaj zreducirana na birokratsko formalnost. Gospod Symeou je zaprt v zloglasnem zaporu Korydallos že šest mesecev, brez varščine ali obetov za sojenje. Politični cinizem britanskih liberalnih demokratov je resnično osupljiv. V Londonu pretakajo krokodilje solze zaradi usode gospoda Symeouja, čeprav so materialno odgovorni za skupne postopke, ki so to povzročili, in sedaj si tu celo prizadevajo, da bi bilo tovrstne zakonodaje še več. Skupni postopki bodo znižali evropske pravne standarde, ne zvišali.
(EL) Gospod predsednik, ključnega pomena je, da dosežemo čim večji napredek pri vzpostavitvi skupnega evropskega referenčnega okvirja za procesne pravice pri delitvi pravice. Ključni pojem je pojem zaupanja. Želimo, da evropski državljani, ki iščejo pravico, zaupajo, da bodo njihove temeljne pravice zaščitene. Želimo si tudi zaupanja med državami članicami pri sodelovanju in pri delitvi pravice za vsako osebo, ki je poklicana na odgovornost. Nazadnje pa potrebujemo zaupanje vseh nas v delitev pravice. Če ne bomo spodbujali teh skupnih okvirov na evropski ravni, pa če so nam všeč ali ne, bodo kdaj pa kdaj kazniva dejanja izkoristila pravne vrzeli in na koncu ne bomo dosegli delitev pravice, za katero si tako prizadevamo, prav zaradi tega, ker takšen okvir ne obstaja.
Vsi govorniki v vseh parlamentarnih skupinah se strinjajo, da je treba pripraviti pravi evropski zakon o postopkovnih jamstvih. To kaže na pomembnost in potrebo po evropskem postopku združevanja ter pomen Evrope državljanov, evropskega pravosodnega prostora in izvajanja Lizbonske pogodbe. Pričujoča tema je v središču programa španskega predsedstva za naslednjih šest mesecev in je prejela nesporno podporo v vseh govorih, ki sem jih slišal, na osnovi različnih argumentov in z različnih vidikov: premakniti se moramo proti usklajenim postopkovnim jamstvom.
Še nekaj besed o evropskem nalogu za prijetje za zaključek. Evropski nalog za prijetje je ves čas deležen kritike. Rad bi dejal, da je evropski nalog za prijetje temeljni primer Evropske unije in sodelovanja v boju proti organiziranem kriminalu v Evropski uniji. Pravico imam, da to povem celemu svetu, saj prihajam iz Španije, ki je še vedno žrtev terorističnih napadov in za katero je evropski nalog za prijetje ključno orožje v boju proti terorizmu.
Gospod predsednik, minister ima prav, gospod Coelho pa je prej lepo povedal, da želimo "varno Evropo, pravično Evropo". Da, gospod Watson, evropski nalog za prijetje je zelo učinkovit in zelo koristen, čeprav drži, da moramo obenem vzpostaviti in zagnati tudi evropski pravosodni prostor; prav na tem področju moramo delati za pravično Evropo, da bomo res vsi imeli zaupanje v deljenje pravice po vsej Evropi.
V zvezi s tem bi se želel še enkrat zahvaliti vlagateljem vprašanja in jim ponovno potrditi, da bo Komisija na podlagi besedila, ki odraža splošen pristop Sveta z dne 23. oktobra 2009, s pomočjo Evropskega parlamenta in španskega predsedstva zagotovila, da bo novo besedilo kakovostnejše od sedanjega. Dodal bi še, da bomo seveda pazili, da pravočasno oblikujemo vse potrebne zakonodajne predloge, da državam članicam ne bo treba podajati nobenih pobud.
Trdno verjamem, da so se mnenja spremenila in da smo na podlagi večletnega stockholmskega programa resnično dolžni pokazati rezultate na tem področju. Poleg tega moram reči, da odkar so mi zaupali te odgovornosti, počnem vse, kar je v moji moči, za napredek na področju postopkovnih jamstev, in čeprav smo izbrali postopno metodo, verjamem, da smo sedaj na dobri poti. Želel bi se zahvaliti Evropskemu parlamentu in španskemu predsedstvu, saj sem prepričan, da bo pravična Evropa v letu 2010 beležila velik napredek.
Parlament želim obvestiti, da sem prejel pismo predsednika Evropskega sveta, Hermana van Rompuyja, s katerim me je obvestil o sklepu Sveta, da se bo z Evropskim parlamentom posvetoval o predlogu španske vlade glede sestave Evropskega parlamenta, in v katerem se zahteva privolitev slednjega, da se ne skliče konvencije zaradi tega vprašanja. Nanaša se na 18 dodatnih poslancev v Evropskem parlamentu. Predlog sem predal Odboru za ustavne zadeve, ki je pravkar začel z delom na tej zadevi in bo kmalu imenoval poročevalca. Delo na tem se bo nadaljevalo.
Prav tako vam želim sporočiti, da je bolgarska vlada umaknila kandidaturo kandidatke za komisarko in je na njeno mesto predlagala drugo kandidatko. Konferenca predsednikov bo jutri določila dokončni časovni razpored, vendar pa je najverjetnejši datum za zaslišanje nove kandidatke za komisarko 3. februar, z glasovanjem 9. februarja. To je seveda odvisno tudi od odločitve gospoda Barrosa in od njegovih pogovorih z novo imenovano kandidatko bolgarske vlade. Do sedaj še ni bilo nič odločenega, kljub temu pa želim, da je Parlament seznanjen s splošnimi informacijami o tem, kakšni bodo naši naslednji ukrepi. Evropski parlament ima popoln nadzor nad vsemi temi dogodki. Ne gre za izjemne okoliščine in delujemo v skladu z demokratičnimi postopki. Ti postopki so za nas bistvenega pomena in pod mojim predsedstvom bo Evropski parlament vedno tako deloval.
Prav tako vam želim povedati, kako namerava Evropski parlament sodelovati z dve in pol letnim stalnim predsedstvom Evropske unije in Evropskim svetom ter kako bo sodeloval s predsedstvom po rotacijskem sistemu. Predsedstvo po rotacijskem sistemu, v tem primeru špansko predsedstvo, bo vedno na začetku šest mesečnega obdobja predstavilo svoj šest mesečni načrt ukrepov, ob koncu obdobja pa bo predstavilo poročilo o svojem delu. Stalno predsedstvo Evropskega sveta bo predstavilo rezultate svojega dela na evropskih vrhunskih srečanjih. Kot veste, sta v vsakem polletnem obdobju dve vrhunski srečanji, predsednik Evropskega sveta pa bo predstavil rezultate vrhunskega srečanja dvakrat v vsakem obdobju, se pravil štirikrat letno.
To se še ni zgodilo iz naslednjega razloga, ki nam ga je navedla Komisija: Komisija še ni zaključila potrebnih prevodov, zato jih Svet še ni prejel od Komisije. Kot sem ravnokar povedal, so prevodi v različne jezike še v delu, kot veste, pa lahko Svet gradivo, to je sporazum, posreduje Parlamentu šele, ko so na voljo prevodi, kar pa je naloga Komisije. Prevodi bodo končani 25. januarja.
Nadalje namerava Komisija v prihodnje, za sklenitev trajnejšega sporazuma namesto sedanjih začasnih, pripraviti ustrezno priporočilo za oblikovanje dolgoročnega sporazuma, ne sporazuma, ki bi se iztekel oktobra naslednje leto, o katerem razpravljamo tukaj, pač pa dolgoročnega. Tak dolgoročni sporazum mora biti dogovorjen in sprejet v skladu z novimi pravnimi podlagami, ki jih določa Lizbonska pogodba in po katerih je Evropski parlament v celoti vključen v postopek. Evropski parlament je v celoti vključen v postopke sporazumov že sedaj in tako bo tudi pri sporazumu v pripravi, o katerem Komisija še ni izdala nikakršnih priporočil.
Za konec bi rad dejal, da gre za zadevo izrednega pomena. Gre za postopek in program boja proti terorizmu. Dogodek v Detroitu je pokazal, da nevarnost obstaja, da je grožnja prisotna ves čas, zato države članice ne smejo dopustiti prekinitve toka finančnih podatkov v program TFTP. To je razložil sodnik Bruguière v javnem nastopu v Parlamentu v novembru. Povedal je, da je po njegovem mnenju že nekaj držav članic imelo priložnost uporabiti podatke, ki so jih posredovale Združene države, pri odkrivanju in preprečevanju teroristične dejavnosti.
To je spodbudilo Svet, da je pod prejšnjim švedskim predsedstvom predlagal novi začasni sporazum, da ob izteku sedanjega dne 31. januarja ne bi prišlo do prekinitev tokov podatkov. To je bila edina možnost, ki jo je imel na voljo Svet, in seveda je razumljivo tudi stališče Parlamenta glede obveščanja. Obveščanje je, zatajilo, kot sem že povedal, ker Evropska komisija zamuja pri prevajanju dokumenta.
Gospod predsednik, gospod López Garrido, gospe in gospodje, celotni razpravi sta na začetku dajali ton frustracija in jeza, ki smo ju občutili številni člani Evropskega parlamenta, saj smo imeli občutek, da gre za še en primer pehanja zadev skozi Svet tik pred uveljavitvijo Lizbonske pogodbe. Zato sem hvaležen, da se je Svet zdaj zavedel, da se je koristno posvetovati tudi s parlamentom, da je koristno upoštevati določbe Lizbonske pogodbe pri ratifikaciji in nam dati možnost presoditi, ali naj se ta sporazum uveljavi ali ne.
V tem zakonodajnem postopku, če ga bomo odprli, bomo v Skupini Evropske ljudske stranke (Krščanskih demokratov) upoštevali jasna merila odločanja. Vsaka medalja ima dve plati. Na eni strani Skupina PPE odločno zagovarja načelo, da morajo za evropske podatke - kjerkoli so shranjeni - veljati evropski standardi varstva podatkov. Zagovarjamo načelo, da je treba ljudem omogočiti možnost pritožbe, kadar menijo, da jim je bila pri preverjanju podatkov storjena krivica. Zagovarjamo temeljno načelo, naj se podatki posredujejo samo v posamičnih primerih in le, če je oseba česa osumljena, ne pa na splošno. Te zadeve so po našem mnenju pomembne.
Na drugi strani pa je res, da seveda podpiramo sodelovanje z Združenimi državami. Podpiramo sodelovanje s partnerji v boju proti terorizmu. Ne želimo, da bi prišlo - če bi se sporazum iztekel - do hudih pritiskov na posamezne države, na primer na Belgijo, saj bi se v takih primerih lahko države odločile za delovanje na dvostranski podlagi. Tu je potreben tehten premislek. Skupina PPE bo to upoštevala, ko bo predložen zakonodajni predlog.
Bistvo zadeve je povsem drugje: nezadostna vključitev Evropskega parlamenta. Pri mednarodnih sporazumih s tako daljnosežnimi posledicami kaj takega preprosto ni dopustno. Hočemo, da je Parlament resnično vključen že od prvega dne uveljavljanja tega sporazuma. Zakaj? Gospod Buzek, predsednik Parlamenta, je razlog zelo jasno orisal v svojem pismu, namreč, da sporazum SWIFT uvaja zelo daljnosežne posege v temeljne svoboščine državljanov, ki jih jamčijo ustave večine držav članic, zagotavlja pa tudi Listina o temeljnih pravicah.
Če lahko izvršilni ukrepi, uvedeni na podlagi takega sporazuma, posegajo v temeljne svoboščine državljanov, morajo biti državljani zanesljivo pravno zaščiteni pred posegi. To pomeni, da je treba zagotoviti vsestransko varstvo podatkov, urediti brisanje podatkov v razumnem roku in natančno določiti možnosti pritožb državljanov ob kršenju njihovih temeljnih pravic. Med sestavne elemente načela pravne države spada tudi to, da se državljani lahko ščitijo pred samovoljnim ravnanjem države.
Zato te neutemeljene naglice - "prašičjega galopa", kot pravimo Nemci - in teh pritiskov na pospešitev zadeve ne razumem; Svetu moramo soglasno postaviti povsem natančno zahtevo: pošljite nam potrebna gradiva! O zadevi bomo razpravljali in sklenili parlamentarni postopek ustrezno hitro, saj je varnost tudi naša želja, vendar ne le varnost varnostnih služb - hočemo zagotoviti tudi varnost državljanom, ki naj jih ti varnostni organi varujejo. Prepričan sem, da je to namen sporazuma, vendar ga hočemo tudi uzakoniti na ustrezen način.
Gospod predsednik, vse frustracije Parlamenta se zdaj zlivajo po španskem predsedstvu, ki je svoj mandat šele pravkar nastopilo. Sprejmite to v imenu Sveta kot celote, osebno pa menim, da se vi sami trudite. Jezna sem, ker na sedežih 21 in 22 ni predstavnikov Komisije, kajti, če sem razumela prav, bi morala Komisija celotno zadevo pospešiti, po tem, ko je od Parlamenta zahtevala, naj sproži postopek odobritve. Komisija pa se izogiba svojim odgovornostim in se ni vključila v razpravo.
Ne bi želela ponavljati besed svojih kolegov poslancev, rada pa bi povedala, da bi bilo po mojem mnenju izredno nevarno, če bi skušal Svet ta začasni sporazum SWIFT uveljaviti, preden bo Parlament glasoval o predlogu, ki nam ga nameravate posredovati. Menim, da bi postopek - če boste zadevo še naprej skušali dokončati do 1. februarja z vratolomno hitrostjo oziroma v "prašičjem galopu", kot je postopek upravičeno označil gospod Schulz - pomenil ne le izzivanja Parlamenta, pač pa tudi kršenje Lizbonske pogodbe, takoj po njeni uveljavitvi, in to bi bilo neodgovorno.
Še enkrat bi rada poudarila, da državljani EU z zanimanjem opazujejo, kako bomo ravnali po uveljavitvi tako opevane Lizbonske pogodbe. Če v tem trenutku ne bomo zagotovili parlamentarnega nadzora, če bomo sprejeli kršenje nacionalnih zakonodaj o varstvu podatkov in če bomo ravnali v nasprotju z Listino o temeljnih pravicah, ki smo jo tako pogosto navajali v razpravi o Lizbonski pogodbi, bo to, se bojim, samomorilsko in popolnoma neutemeljeno. Vendar si, gospod López Garrido, odgovornost za to delite s Komisijo.
v imenu skupine ECR. - Gospod predsednik, nedavni dogodki so nas še enkrat opomnili, kako pomembna je izmenjava podatkov za varnost državljanov EU. SWIFT je pri tem dragoceno orodje. Na srečo sem se lahko na sestanku z uradniki administracije ZDA, zlasti z gospodom Davidom Cohenom, pomočnikom sekretarja za financiranje terorističnih dejavnosti v Ministrstvu za finance Združenih držav, prepričal o učinkovitosti večplastnih sistemov preverjanja in varnostnih ukrepov ter neodvisnega nadzora, ki bo, upam, pripomogla k brezhibni uveljavitvi novega sporazuma.
Tako kot govorniki pred menoj pa moram izraziti zaskrbljenost nad pomanjkljivimi posvetovanji Sveta s Parlamentom in nad domnevnimi zamudami Komisije. Nujno je redno in ustrezno obveščanje Parlamenta in izvoljenih članov zbornice, soglasje Parlamenta pa ne sme biti retroaktivno orodje. Če Svet meni, da je tako orodje, je to spodkopavanje demokratičnih načel, ki so temelj naše zbornice in Parlamenta. Upam, da bosta Svet in njegovo predsedstvo pazljivo prisluhnila tem pripombam.
(DE) Gospod predsednik, v zadnjih letih je bila sprejeta množica ukrepov pod plaščem boja proti terorizmu; tudi Svet jih je sprejel kar nekaj. Številni od teh ukrepov pa niso sorazmerni dejanskim grožnjam, ki jih pomeni terorizem. Nasprotno, privedli so do nesprejemljivih omejitev pravic državljanov. Tudi sistematična izmenjava podatkov, brez vsake vezanosti na utemeljene sume, kakršno določa sporazum SWIFT, ni izjema glede tega. Celo nemški zvezni urad kriminalistične policije, ki ni znan kot zagovornik varstva podatkov, je moral priznati, da ta ukrep po svoji naravi ni sorazmeren. Ustaviti moramo to nenehno krčenje pravic državljanov, torej začasnega sporazuma ne smemo odobriti.
predsednik Sveta. - (ES) V enem od govorov, mislim da je bil to govor gospe Harms, je bila omenjena možnost, da je bila katera od jezikovnih različic že objavljena. Jaz vsekakor takih informacij nimam. Preveril bom in vas pisno obvestil. Povedal sem vam, da bo 25. januarja Evropski parlament imel v rokah sporazum, ki bo začasno začel veljati 1. februarja. Po evropski zakonodaji, v skladu s členom 218 Lizbonske pogodbe in z Dunajsko konvencijo, lahko podpisani sporazumi začasno veljajo. To je torej pravno veljavno.
Za Evropsko unijo, seveda pa tudi za Svet, je pomembno, da sporazum ostane v veljavi. Pomembno je, da ostanejo v veljavi sporazumi o programu za sledenje financiranja terorističnih dejavnosti. Menimo, da gre za pozitiven korak, koristen v boju proti terorizmu, in da ureja sodelovanje z Združenimi državami, ki so zaupanja vredna država, partnerska država, sosedska država, s katero si delimo enak cilj: boj proti terorizmu. To nima zveze z zamudami pri posredovanju jezikovnih različic, to vsekakor ni opravičilo, gospod Schulz. Ne gre za pridobivanje časa, gospod Weber.
Kot veste, sta pred nekaj tedni ali celo meseci švedsko predsedstvo oziroma Svet predlagala, naj Svet pošlje Parlamentu različico v enem samem jeziku, Komisija pa je ugotovila, da to ni mogoče, da mora Komisija sama zagotoviti jezikovne različice in jih vse posredovati naprej. Švedsko predsedstvo Sveta je imelo dober namen, zadeva pa ni bila mogoča niti s pravnega niti s tehničnega vidika. To je razlog, zakaj boste različice prejeli zdaj. Razumem, da bi Evropski parlament raje imel to različico že prej. Popolnoma soglašam. Če bi bil poslanec, bi mislil natančno tako in bi želel imeti različice na voljo prej. To se ni zgodilo, razloge pa sem vam razgrnil. To nima nikakršne zveze s pridobivanjem časa ali skrivanjem česarkoli, niti ni izgovor. Nikakor ne.
Menim, da bo imel Evropski parlament vse možnosti za sodelovanje pri tem sporazumu, saj danes že velja Lizbonska pogodba, ki smo jo - z veliko večino - sprejeli, ta pogodba pa daje Parlamentu pooblastila za suvereno sodelovanje. Parlament bo lahko, če bo tako želel, prekinil veljavnost začasnega sporazuma. Parlament bo sodeloval v pogajanjih o kasnejšem dolgoročnem sporazumu. EP bo skupaj s Svetom seveda imel polna pooblastila za vpliv na Sporazum SWIFT, ki je po našem prepričanju zelo pomemben in zasluži razpravo v Parlamentu, temeljito, resno in brez naglice ali pritiskov, če naj uporabim izraze, ki ste jih uporabili vi sami.
Še več, popolnoma soglašamo z gospodom Verhofstadtom in drugimi govorniki, da je treba spoštovati temeljne pravice ljudi, pravico do zasebnosti in evropsko zakonodajo o varstvu podatkov. Poleg tega imamo zdaj na voljo še en instrument za zagotavljanje teh pravic, Listino Evropske unije o temeljnih pravicah, ki je začela veljati pred nedavnim, in ker je ta listina vezana na Lizbonsko pogodbo, zdaj velja polno. Ena od pravic, ki jih zagotavlja listina, je tudi pravica do zasebnosti in varstva podatkov. Torej so izpolnjeni vsi pogoji za sklenitev dobrega sporazuma.
(DE) Gospod predsednik, opravičujem se, ker še enkrat zahtevam besedo. To se mi ne dogaja pogosto, ampak tu nimamo zabaviščnega parka. Gospod López Garrido, sporazum je bil objavljen v Uradnem listu Evropske unije 13. januarja. Za to niste odgovorni vi, ampak če nam pravite, da morate šele ugotoviti, katere jezikovne različice so na voljo, vam moram povedati, da tole tu ni piknik, namenjen zabavi poslancev in ministrov. To je zakonodajna zbornica, v kateri moramo delati resno!
Rad bi vam - ne španskemu predsedstvu, pač pa Svetu - povedal nekaj, in sicer, da način, kako ravna Svet pri teh zadevah, kaže na njegovo popolno nespoštovanje Parlamenta. Prišel je čas, da vam povemo Svetu, da je teh igric konec. Uveljavljen je resen zakonodajni postopek - v Evropi ta seveda zahteva dostopnost vseh dokumentov in vseh dosjejev v vseh jezikih že ob začetku postopka, kar pomeni, da nam ni treba iskati dokumentov z bajalico še po tem, ko se je postopek domnevno že zaključil. Postopek, o katerem govorimo sedaj, ni pravilen. Sprašujem vas, katere jezikovne različice so bile na voljo, ko je bil sporazum objavljen v Uradnem listu dne 13. januarja. Odgovor na to zahtevam uradno v imenu naše skupine.
Menim, da Svet ni ravnal z Evropskim parlamentom ponižujoče, niti ni Parlamentu kakorkoli skrival informacij. Pri tem imam v mislih švedsko predsedstvo, ki je v svojem času napravilo vse v svoji moči za predložitev sporazuma, vendar tega zaradi pravnih zadržkov ni moglo narediti, ker nekatere jezikovne različice še niso bile prevedene. Po uveljavitvi Lizbonske pogodbe pa bo lahko Evropski parlament o zadevi lahko razpravljal, Svet pa mu je pripravljen posredovati vse podatke, ki jih bo potreboval, in je pripravljen na dialog o zadevi.
Združenje oziroma sporazum SWIFT (združenje za svetovno medbančno telekomunikacijsko izmenjavo finančnih podatkov) ureja posredovanje podatkov v svetovnem bančnem omrežju. Vsak dan si 8000 denarnih ustanov iz 200 držav izmenjuje podatke prek kanalov združenja, ki ima sedež v Belgiji in podatkovne centre na Nizozemskem in v ZDA: Po izjavah Komisije se lahko zahtevki za podatke nanašajo le na mednarodne prenose, uporaba storitev pa je strogo omejena na preiskave terorističnih dejavnosti, ki jih opravljajo tajne službe. Vendar pa tako visoki politiki kot kriminalistični strokovnjaki dvomijo, da se bodo v ZDA podatki uporabljali samo za boj proti terorističnim dejavnostim. Zloraba podatkov, kršenje državljanskih pravic in posredovanje podatkov tretjim osebam so zelo stvarne nevarnosti, ki bi lahko izvirale iz sporazuma SWIFT. Kot poslanci Evropskega parlamenta nikakor ne smemo dopustiti uveljavitve tega sporazuma in posredovanja podatkov Združenim državam po tem sporazumu, vsekakor pa ne brez odobritve Evropskega parlamenta. Začasna uveljavitev sporazuma do razprave v Evropskem parlamentu v februarju bi pomenila grobo kršitev temeljnih načel demokracije.
Turčija mora torej izpolniti te zahteve. Za pogajanja je odprtih več poglavij. Nekatera so odprta, druga pa še ne, nekatera pogajanja so zastala, jasno pa je, da je Turčija velikega strateškega pomena za Unijo. Prvič, ker je država z evropsko perspektivo, dalje, ker je velika država vedno večjega strateškega pomena z vidika oskrbe z energijo in država nespornega gospodarskega, seveda pa tudi političnega pomena. Turčija je tudi članica Nata, zato je v okviru te vojaške zveze tudi zaveznica nekaterih držav članic Evropske unije.
Povedati je treba, da Turčija doživlja pozitivne spremembe. Evropska perspektiva je Turčiji pomenila močan motiv za izbiro pozitivne poti demokratičnih sprememb in utrjevanja demokracije. Sedanja turška vlada je celo sprožila "demokratično pobudo", kot jo imenuje, s katero želi uvesti vrsto institucionalnih sprememb v turški politični sistem v smeri demokratizacije. Svoj evropski interes je izkazala tudi pri sestavi vlade, z imenovanjem ministra Bağışa, s katerim sem že večkrat govoril in je odgovoren posebej za pogajanja z Evropsko unijo, kar je tudi njegov resor.
To se je že zgodilo, ko je turško ustavno sodišče 11. decembra sprejelo odločitev o prepovedi stranke DTP (Demokratik Toplum Partisi) in prepovedi vseh političnih dejavnosti več demokratično izvoljenim predstavnikom te stranke. Predsedstvo Sveta je takrat izrazilo svojo zaskrbljenost nad odločitvijo sodišča, kar je vsekakor pomenilo jasen in odločen znak zaskrbljenosti Evropske unije nad odločitvijo. Poleg tega spodbujamo potrebne reforme turške zakonodaje, s katero bi prilagodili ureditev na področju političnih strank priporočilom Beneške komisije Sveta Evrope in določbam Evropske konvencije za varstvo človekovih pravic in temeljnih svoboščin, ki jo je, med drugimi, podpisala in ratificirala tudi Turčija in s tem priznala pristojnost sodišča v Strasbourgu za zadeve s tega področja.
Naj zaključim, gospa predsednica. Predsedstvo Sveta bo tudi v prihodnje pripisovalo temu vprašanju velik pomen. Spremljali bomo vse vidike procesa reform, ki trenutno poteka v Turčiji, vsekakor v okviru, ki je po naši oceni koristen, to je v okviru pogajanj in pridruževanja. Menimo, da je to strateški okvir, v katerem moramo delovati tudi v prihodnje, namen sedanjega španskega predsedstva Sveta pa je nadaljnje odpiranje novih smeri pogajanj, tako da bomo lahko pogajanja poglabljali, kar se je zgodilo tudi v primeru Turčije lansko leto.
Demokratično odpiranje Turčije v zvezi s kurdskim prebivalstvom je že en primer takega dogajanja. Poleti 2009 je turška vlada začela demokratično odpiranje, s katerim naj bi se dvignila kakovost življenja in raven demokracije vsem turškim državljanom. Ta pomembna pobuda obravnava kurdsko vprašanje prek dialoga in turških demokratičnih institucij. Doslej so opravili že vrsto ključnih reform. Nekatere med njimi bi bile še pred nekaj leti praktično nemogoče: pomislimo samo na televizijske programe v kurdskem jeziku, ki jih zdaj prenašajo zasebne in javne postaje. Te oddaje so zgovoren primer dobrodošlih sprememb in preobrazbe.
Nedavni zastoji v demokratičnem odpiranju pa nas zares navdajajo s skrbjo. Obžalujemo decembrsko odločitev turškega ustavnega sodišča o ukinitvi Stranke demokratične družbe (DTP). Po ukinitvi DTP so aretirali več članov stranke - tudi izvoljenih županov - v okviru protiteroristične preiskave. Obenem pa se v nezmanjšanem obsegu nadaljujejo teroristični napadi stranke PKK na jugovzhodu Turčije in ogrožajo življenja turških vojakov. Politične napetosti stopnjujejo tudi praznovanja vrnitve članov in simpatizerjev PKK iz severnega Iraka. Nacionalistični krogi v Turčiji so izrabili to priložnost za napade na turško vlado v zvezi z njeno politiko demokratičnega odpiranja.
Predsednik Sveta, gospod López Garrido, gospe in gospodje, danes ne razpravljamo o odpiranju poglavij. Razpravljamo o demokratičnem procesu - še zlasti o nekaterih vidikih demokratičnega procesa - ker so poročilo o napredku Turčije in pogledi Parlamenta na dnevnem redu naslednjega delnega zasedanja v Strasbourgu. Soglašam s komisarjem Rehnom, da je turško odpiranje demokraciji izrednega pomena. Navdušeno čestitam Turčiji za vse napore, ki jih je na tem področju že zmogla, vključno z reševanjem kurdskega vprašanja. Kdo bi si namreč lahko pred desetimi ali celo petimi leti predstavljal, da bodo lahko danes Kurdi spremljali televizijske programe v maternem jeziku?
Ko je sredi leta 2009 turška vlada sprožila pobudo t.i. "demokratičnega odpiranja", je to sprožilo razpravo brez primere - brez primere ne le v parlamentu, pač pa tudi v javnih občilih. Takrat sem upala, da bo razprava končno prinesla oprijemljive in trdne pravice vsem turškim državljanom. Oktobra sem vsem svojim turškim sogovornikom čestitala za pogum, da so to razpravo opravili kljub nasprotovanju v javnosti. Pozvala sem jih, naj razpravo nadgradijo z zelo konkretnimi ukrepi za uveljavitev izidov. Po vsej pozitivni energiji, ki so jo vložili, pa je spet prišla na plan temna plat Turčije, saj je sodba turškega ustavnega sodišča obnovila teroristične napade. Sledil je val aretacij članov Stranke demokratične družbe (DTP), grožnja aretacije pa še visi nad poslanci turškega parlamenta. To pomeni grožnjo procesu demokratičnega odpiranja in ob tem me prevevajo neprijetni občutki. Obžalujem odločitev ustavnega sodišča, obenem pa ugotavljam, da prav to sodišče poziva k uveljavitvi priporočil Beneške komisije. Naša zbornica že od nekdaj obsoja nasilje in terorizem in zagovarja politično reševanje. Mir lahko zagotovijo le dialog v turški družbi in pravno zagotovljene trajne pravice, varnost in blaginja turških državljanov, to pa bo v veliko korist tudi nam.
Gospe in gospodje, tudi jaz obžalujem sodbo turškega ustavnega sodišča. To vsekakor pomeni korak nazaj, upajmo pa, da gre le za en korak nazaj, saj moramo priznati, da se sedanja turška vlada resnično trudi pognati demokratični proces in zagotoviti Kurdom mesto, ki jim pripada, v družbi in v političnem sistemu. Rada pa bi opozorila, da moramo Turčiji dati nedvoumna zagotovila za polno članstvo, če res želimo podpreti demokratični proces, razvoj in reforme v Turčiji. Menim, da naše jasne signale nujno potrebujejo tudi turški ljudje - ne le turški politični razred - in da ne smemo omahovati, govoriti o začasnih rešitvah ali premikati ciljne črte med tekmo. Moramo jim dati nedvoumno zavezo. To velja tudi za vse turške politične stranke, zato bi jih rada pozvala, naj zakopljejo bojne sekire in se enotno lotijo reform.
Ko sem pred kratkim obiskala državo kot članica skupnega parlamentarnega odbora EU-Turčija sem opazila ogromen napredek v civilni družbi. Turčija navsezadnje niso samo politiki in pogajalci, ampak tudi ljudje. Ugotavljam, da turški ljudje v resnici sprejemajo izziv in si zelo prizadevajo za reformo svoje družbe. Pri tem jim moramo zagotoviti vso podporo. Zato pozivam k okrepitvi stebra, o katerem smo se dogovorili pred časom: ne le pogajanja, pač pa tudi naložbe v medsebojno spoznavanje. To smo izrecno opredelili kot drugi sklop programa. Upam, da se bo naša zbornica nedvoumno zavezala k podpori pristopnega procesa.
Kurdsko vprašanje hudo obremenjuje demokratični proces. Obremenjuje svobodo izražanja, svobodo tiska, državljanske pravice in boj proti mučenju. Ko vidim, kako se protiteroristična zakonodaja izrablja kot kulisa za politično obračunavanje, trdim, da je čas, da vlado podpremo in da vlada sproži naslednjo izredno ambiciozno pobudo za rešitev iz sedanjega stanja, kajti vemo, da demokratična rešitev kurdskega vprašanja ni v interesu vseh političnih sil v Turčiji. Tega se zavedamo, od vsega začetka.
Nekatere skrbi tudi rahlo nagibanje AKP k islamizmu, priljubljenost stranke pa kaže na temeljne premike paradigme v turški družbi. Doslej je kemalistična tradicija uspešno vzdrževala evro-atlantsko usmeritev Turčije, postopno zamiranje te tradicije z demografskimi spremembami pa nakazuje, da so se tisti, ki so verjeli v moč vizije Ataturka, preveč zanašali nanjo. V dobro turške družbe mora ostati demokracija večstrankarska, sekularna in zgrajena na trdnih temeljih spoštovanja človekovih pravic, tudi pravic kurdske manjšine.
Turčija postaja pokopališče političnih strank. Sodbe vrhovnega sodišča so pokopale že trinajst strank. Nedavno je bila prepovedana stranka DTP, v zaporu pa je 200 njenih članov, devet županov, šest nekdanjih županov in dva nekdanja voditelja stranke. Ali lahko govorimo o demokratičnem procesu v taki državi že samo zato, ker je uvedla televizijske programe v kurdskem jeziku? Smo sosedje Turčije in kličemo vam: Učite se iz naših sosedskih izkušenj, ne iz naših šibkih točk. Turčija se bo razvila v demokratično državo le, če bomo z njo govorili jasno in strogo.
Turčija je vsekakor velika muslimanska država izrednega strateškega pomena. Ne bi rad ponavljal stališč kolegov poslancev, s katerimi soglašam. Ob analizi informacij o tej državi pa imam vtis, da v njej deluje več centrov moči, ki ne znajo delovati enotno in si med seboj nasprotujejo. Ob tem, ko skuša vlada premierja Erdoğana delovati zmerno, se vojska do Grčije obnaša agresivno, neprestano krši zračni prostor Grčije in nadleguje Frontex.
To velja tudi za Turčijo, ki mora izpeljati reforme, s katerimi bo zagotovila demokracijo, pravno državo, človekove pravice in pravice manjšin. Demokratična družba še zlasti temelji na kulturnem, verskem in političnem pluralizmu, njegovo uveljavljanje pa je težaven proces, prepleten z zgodovinskimi, etničnimi in verskimi vidiki. To ponazarjajo tudi dogodki, povezani s prepovedjo Stranke demokratične družbe, ki je bila blizu kurdski manjšini, na turškem ustavnem sodišču. Ugotovimo lahko, da sta prepoved stranke in odstranitev izvoljenih predstavnikov članke s položajev v vsakem primeru zelo resna posega, saj kršita svoboščine posameznika in demokratična načela.
(ES) Menim, da je utemeljena trditev, da lahko dogajanje v Turčiji od začetka pogajanj o članstvu na podlagi soglasnega sklepa Sveta v celoti označimo pozitivno. Turčiji je pomagalo pri demokratičnem procesu in modernizaciji. Očitno pa je tudi, da ostaja nerešenih še veliko problemov, da se v Turčiji med korake napredka mešajo tudi koraki nazadovanja, da občasno prejmemo iz nje kakšno slabo novico - na primer nedavno novico o prepovedi kurdske stranke - in da je pred nami že dolga, izredno zapletena pot.
V našem parlamentu radi svetujemo drugim, kako naj ravnajo. Po mojem mnenju pa bi bilo v zvezi s prihodnjimi pogajanji s Turčijo koristno razgrniti tudi naše večinske poglede. Mislim, da jih odraža poročilo gospe Rie Oomen-Ruijten, ki smo ga podprli z veliko večino in zagovarja enotna merila v procesu pogajanj, trdnost in jasnost naših namenov in doslednost naših sporočil, saj bi v nasprotnem primeru lahko zašli v začarani krog, v katerem bi evropsko omahovanje, nejasnosti in protislovja služilo kot strelivo nazadnjakom in nasprotnikom turške vključitve v Evropsko unijo, nacionalističnim in podobnim skupinam, ki nasprotujejo vključitvi v Evropo.
Stalni neuspehi reform ustave, zakonodaje o političnih strankah in sodstva, pa tudi stalno vmešavanje vojske v politiko ohranjajo okolje, v katerem Kurdom ves čas odrekajo pravico do demokratičnega političnega delovanja. Ukinjanje strank pomeni sabotažo demokratičnega odpiranja, ki ga lansko leto sprožila Erdoğanova vlada in je bilo upravičeno deležno širokega odobravanja. Edina pot k trajni ureditvi kurdskega vprašanja v Turčiji je prek politične rešitve, to pa je tudi najboljša pot k zmagi nad PKK.
Komisar Rehn je omenil aretacije nekaj županov in politikov stranke DTP, po mojih podatkih pa je zaprtih okoli 1200 aktivistov, vključno s člani stranke BDP, ki je nasledila stranko DTP. Sploh mi ni jasno, kako namerava vlada v takih razmerah krepiti demokratično odpiranje. Kdo stoji za temi aretacijami? Slišala sem - mislim, da od Richarda Howitta - da je ministrski predsednik Erdoğan ukinitev stranke DTP obsodil, priznam pa, da neposrednih poročil o tem nimam. Cinik bi dejal, da z vidika delitve volilnih glasov ukinitev stranke DTP stranki AKP precej ustreza, saj sta stranki v jugovzhodnih predelih države neposredni tekmici.
(CS) Govorim kot človek, ki podpira polnopravno članstvo Turčije v EU, ne pa kake nadomestne oblike članstva ali privilegiranega partnerstva, rad pa bi povedal tudi nekaj kritičnih besed na naš lastni račun. O Turčiji govorimo s stališča organizacije, ki državi obljublja polnopravno članstvo v Evropski uniji, obenem pa ji ni sposobna zajamčiti, da bo ob izpolnitvi predpisanih pogojev res postala polnopravna članica.
Stališče Evropskega parlamenta v tej zadevi je jasno. Naša institucija je izrazila jasno in popolno soglasje, stališče Evropske ko,misije je prav tako jasno, in v tem smislu se lahko samo pridružim tistim, ki hvalijo komisarja Rehna za njegovo objektivnost in sijajno delo, ki ga je opravil v zadnjih petih letih. Stališče Evropskega sveta pa ni popolnoma jasno, saj vlade nekaterih držav članic še vedno preprosto nočejo jasno potrditi, da bo Turčija lahko postala polnopravna članica Evropske unije, če bo le izpolnila vse predpisane pogoje. V tem primeru igramo dvolično igro in izgubljamo verodostojnost, težko pa je nekomu postavljati zahteve, če mu ne moremo jamčiti, da bomo tudi mi držali svoje obljube.
Drugič, turška demokracija sama po sebi ima pač posebnosti. Res so upravičene naše zahteve, naj država svoje standarde približa evropskim, res so upravičeni naši pozivi, naj omeji vpliv vojske, zavedati pa se moramo, kaj bo to pomenilo in kakšne učinke bo imelo na zgradbo turške družbe in samo naravo turške demokracije. Bojim se, da lahko naše mehanično ocenjevanje meril demokracije na koncu naredi več škode kot koristi, zato pozivam k več občutljivosti, več odzivnosti in več empatije v odnosih s Turčijo na tem področju.
(DA) Komisar Rehn, v simultanem prevodu sem razumel, kot da ste rekli, da je potovanje prav tako pomembno kot cilj poti. S tem se nikakor ne strinjam. Odobravamo lahko samo tisti del potovanja, ki vodi k demokratični Turčiji. Izreči pa se moramo proti vsakemu koraku, ki vodi v napačno smer. Besede pa morajo spremljati tudi dejanja. Zanima me, kako dolgo bo Komisija še prenašala, da gre del pristopne pomoči EU Turčiji za nagrajevanje vladnih političnih zaveznikov, ob tem, ko etnične in verske manjšine trpijo diskriminacijo, kot je razkrila nedavna preiskava. EU bi morala ob tem ukrepati!
Odnosi med EU in Turčijo segajo daleč v zgodovino in koristijo obema stranema. Tako kot druge države kandidatke mora seveda tudi Turčija uveljaviti načela demokracije, svoboščin in človekovih pravic ter uskladiti svojo zakonodajo s pravnim redom EU. Pridružujem se kolegom, ki so pozdravili dosedanji napredek Turčije, obenem pa ugotavljam, da mora Turčija na poti do pristopa premagati še vrsto ovir: primera takih ovir sta svoboda izražanja in pravice kurdske manjšine, o katerih so že govorili kolegi poslanci.
Rada bi izrazila tudi zaskrbljenost nad odločitvijo turškega ustavnega sodišča, da ukine Stranko demokratične družbe in prepove delovanje vrste njenih demokratično izvoljenih predstavnikov, vendar to ne bi smel biti razlog za odlaganje pristopnih pogajanj s Turčijo. Evropska perspektiva je gonilna sila demokratičnih reform. Naša medlost bi pomenila negativen signal turškemu ljudstvu. Naša neodločnost nas lahko precej stane. Lahko bi spodkopala demokratični proces, ki teče v Turčiji. Politike EU nikoli ne bi smel voditi strah. Evropejci moramo reforme podpirati. Terjale bodo svoj čas, zapletene bodo in spremljali jih bodo občasni zastoji, vendar ne smemo nikoli odstopiti od københavnskih meril. Nikoli ne smemo odstopiti od svoje zavezanosti turškemu članstvu. Luč na koncu predora mora svetiti brez utripanja.
(NL) Gospa predsednica, Turčijo moramo obravnavati pravično. To pomeni, da se mora tudi Evropska unija odkrito pogledati v zrcalo. Tu gre predvsem za københavnska merila, ki so nam vsem znana. Ta merila morajo biti izpolnjena. Pristopni proces je odprt proces, kar smo povedali že ob začetku pristopnih pogajanj. To pomeni, da merila pomenijo ključ, merila bodo določila, ali lahko Turčija doseže pristop. Bistvena je kajpak demokracija. To pomeni, da mora EU z vsemi silami podpirati demokratični proces v Turčiji. Zato nas lahko le čudi, ko ugotavljamo, kako slabo se izvaja predpristopni program, to je program predpristopne pomoči. Evropsko računsko sodišče je jasno povedalo, da smo zastavili preveč prednostnih nalog, kar pomeni, da nobena ni zares prednostna, in je opozorilo zlasti na pomoč demokratičnemu procesu. Zanima me, kakšno je mnenje Komisije o kritiki Računskega sodišča in kaj bo naredila za ustrezno organiziranje predpristopne pomoči.
Naj povem nekaj besed o PKK, saj je to gibanje ves čas vpleteno v teroristične dejavnosti. Jasno je, da se PKK ukvarja ne le s terorizmom, pač pa tudi s kriminalnimi mrežami, ki raztezajo svoje lovke iz Turčije po vsej Evropi. PKK je podobna mafiji, ima strukturo, ki se ukvarja s kriminalom, zbiranjem sredstev in novačenjem podpore. Sodeluje v vseh vrstah organiziranega kriminala: v izogibanju davkom, ponarejanju denarja, trgovini z ljudmi - in seveda v trgovini z mamili, ki je eden od ključnih virov njenih prihodkov. Zdi se mi, da bi se morali bolj posvetiti reševanju takih problemov v naših državah in pomagati Turčiji tako, namesto da jo ves čas kritiziramo in grajamo.
(DE) Gospa predsednica, ponovno bi rad opozoril, da je prepoved kurdske Stranke demokratične družbe dvignila število kurdskih strank, ki jih je prepovedala turška vlada v zadnjih letih, na 27. Po prepovedi -o kateri smo slišali šele pred kratkim - so aretirali več kot tisoč ljudi. Menim, da v državi, ki vsakodnevno prepoveduje politične stranke, o demokraciji ne moremo govoriti. Prepoved 27 kurdskih strank pomeni skoraj poskus vpisa v Guinessovo knjigo rekordov.
V Turčiji ne gre le za manjšine - in to bi rad ob tej priložnosti še enkrat poudaril. Trenutno stavkajo delavci v tobačni tovarni Tekel; stavka je zelo ostra in se še zaostruje. Več tisoč delavcev je za uveljavitev svojih pravic začelo gladovno stavkati. Menijo, da jih turška vlada in turške oblasti hudo zatirajo. Ta vidik moramo upoštevati, saj je zaščita pravic delavcev in sindikatov neodtujljiva sestavina demokracije. Sindikati, pa tudi manjšine v Turčiji pričakujejo jasno in nedvoumno mnenje naše zbornice.
Položaj patriarhije je bil že omenjen. Pravoslavni verniki trpijo diskriminacijo in v Turčiji jih je do danes ostalo morda le še kakih 3000. Popolnoma nerazumljiva je zakonska določba, po kateri morajo biti pravoslavni duhovniki, škofje in patriarhi turški državljani. Patriarh je poglavar svetovne cerkve, torej je lahko izvoljen iz katere koli nacionalne cerkve. Podobno mora država zajamčiti zaščito cerkvene lastnine, nezakonito zaseženo imetje pa mora vrniti. V naši zbornici zbiramo podpise pod pisno izjavo v prid odprtju semenišča Halki. Zadnji podpisnik tega poziva k odprtju semenišča Halki je bil predsednik Batack Obama.
(NL) Gospa predsednica, turška vlada je sprožila pobudo za demokratizacijo države in okrepitev kurdskih kulturnih pravic. To je bil pogumen korak v pravi smeri. Prepovedovanje političnih strank pa pomeni velik korak nazaj. Demokratična pravna država mora dopuščati demokratično razpravo in omogočati sodelovanje v razpravi vsem državljanom. Prepoved Stranke demokratične družbe (DTP) ni obet za uspeh omenjene demokratične pobude. Pred osemnajstimi meseci je enaki usodi za las ušla tudi danes vladajoča Stranka za pravičnost in razvoj (AKP). Pričakujem od Turčije, da bo svojo ustavo čim prej uskladila z merili Beneške komisije in tako preprečila nadaljnje prepovedi političnih strank. Za to se morajo zavzeti vse stranke, saj lahko vsako od njih doleti podobna usoda. Poleg tega mora Turčija uvesti strankarski sistem, ki bo bolje predstavljal vse turško ljudstvo. To lahko dosežejo le s korenitim znižanjem desetodstotnega volilnega praga. Zlorabo prepovedi političnih strank kot vzvoda v politični igri bi morali preprečiti. Turčija se bo morala podati v to smer, ob podpori EU, nemudoma in brez oklevanja. Preostane mi samo še zahvala komisarju Rehnu za njegovo sijajno sodelovanje. Želim mu obilo uspeha na njegovem novem položaju.
Ta razvoj moramo nadaljevati. Zato mora biti Turčija dobrodošla novinka v okrilju EU. Mnogo preveč članov našega parlamenta in ljudi v vladah držav EU išče poti, kako se izmuzniti obljubam, ki smo jih dali Turčiji kot kandidatki. To je nečastno in povzroča negotovost ne le v Turčiji, pač pa tudi pri drugih državah kandidatkah. Seveda se Turčija ne more pridružiti EU, dokler ne bo izpolnila predpisanih meril. EU mora predpisati stroga merila, obenem pa podpirati državo, da jih lahko tudi izpolni.
Rad pa bi odprl še eno vprašanje v zvezi s turškim članstvom. Mislim, da se ga je danski kolega poslanec že dotaknil. Prejšnji teden je švedski radio poročal o reviziji, ki je odkrila resne pomanjkljivosti pri porabi finančnih sredstev EU v Turčiji. Denar ne pride do tistih, ki ga potrebujejo najbolj. Kritika je letela tudi na neustrezno spremljanje in na to, da podeželsko prebivalstvo - manjšine, med njimi Kurdi in Asirci - ni deležno finančne pomoči EU. Tudi ženske ne uživajo pravične obravnave. Pravila za zahtevke za sredstva za projekte so zapletena in težko razumljiva. S kolegom poslancem, gospodom Färmom, sva prisola komisarja Rehna, naj kot komisar za širitev zadevo razišče še pred iztekom mandata. Pričakujeva hiter odziv. Na koncu bi se rad zahvalil gospodu Rehnu za odlično delo na položaju komisarja za širitev in mu zaželel veliko sreč ena novem delovnem mestu.
(NL) Gospa predsednica, demokratično odpiranje, ki ga je napovedala turška vlada, se je izrodilo v zanikanje demokracije. Prepoved Stranke demokratične družbe (DTP) je kurdskemu prebivalstvu izničila, torej odrekla, svobodo izražanja, združevanja in političnega delovanja, kot že neštetokrat doslej. Pomanjkanje demokracije, osrednja vloga vojske in policije, izjemno visok 10-odstotni volilni prag, izogibanje reformam ustave in zakonodaje o političnih strankah, preganjanje in zapiranje kurdskih politikov in aktivistov - vsi znaki kažejo, da Ankara očitno ne zmore zrelo urediti pravic manjšin. Vsakič, ko Turčija odpre vrata demokraciji, zaloputne kaka druga vrata. Ne vem, ali to sploh lahko še imenujemo demokratično odpiranje. Zanima me komisarjevo mnenje o tej zadevi, pa tudi, ali je pripravljen sodelovati s turško vlado pri oblikovanju časovnega načrta vrste bistvenih reform v skladu z evropskimi merili.
(EL) Gospa predsednica, gospod López Garrido, komisar, ob vaših nocojšnjih izjavah sem dobil vtis, da ste pripravljeni gladko zanemariti dejstvo, da je turško ustavno sodišče svojo najnovejšo odločitev o izobčenju pro-kurdske stranke sprejelo ne nekaj ure pred odločitvijo Sveta za splošne zadeve in sklepom vrha, ki je v bistvu prižgal zeleno luč Turčiji na poti v Evropo, v času, ko ta država krši človekove pravice in demokratične svoboščine, ne spoštuje mednarodnega prava in zavrača priznanje Republike Ciper. Ali ne dojamete, da s takim stalnim popuščanjem Turčije ni mogoče spraviti k pameti, pač jo še opogumljamo? Dejstvo je, da turška ustava povzroča nestabilnost, ne jamči verskih in političnih svoboščin in služi kot alibi za vladne posege.
V Turčiji so dosegli veliko - o tem so že govorili kolegi poslanci - in to zasluži naše priznanje, ostajajo pa še področja, ki terjajo našo posebej pazljivo obravnavo. Eno vprašanje, ki je bilo že omenjeno, je vprašanje svobode tiska in elektronskih medijev. OVSE na primer poroča, da Turčija cenzurira 3700 internetnih strani. Drugo pomembno vprašanje so možnosti sodelovanja žensk v javnem življenju. Turška ustava prepoveduje ženskam v tradicionalnih naglavnih ogrinjalih vstop v univerzitetne prostore, kljub temu, da so ogrinjala tradicionalna noša več kot 70 % žensk. Bitka med sekularizmom in demokracijo je v Turčiji resničen izziv.
Poročila o napredku Turčije Evropskemu parlamentu so odraz razmerja sil v teh spopadih. Nimajo nikakršne zveze s surovim izkoriščanjem, zatiranjem in preganjanjem, ki jih trpijo delavci v Turčiji. Sindikalisti so žrtve pregona in lažnih sodnih procesov. Politični umori in nasilje organov pregona so stalnica. Politične stranke ukinjajo izključno in preprosto zato, ker izražajo želje kurdskega prebivalstva. Izvoljene predstavnike množično zapirajo. Turčija še vedno odreka temeljne pravice Kurdom in drugim manjšinam. Nezakonito zaseda 40 % Republike Ciper in onemogoča kakršno koli rešitev tega problema. Grozi Grčiji z vojno in zastavlja vedno nove ozemeljske zahteve.
(PL) Gospa predsednica, podpiram turško članstvo v Evropski uniji, rad pa bi izrazil svojo obsodbo decembrske odločitve turškega ustavnega sodišča o prepovedi stranke DTP. To odločitev so utemeljili z domnevnimi povezavami stranke s teroristično organizacijo PKK. Zavedam se, da nam je v današnjih časih varnost na prvem mestu, državljanske svoboščine pa vendarle ne bi smele trpeti zaradi nje. Znano nam je, da je omenjena stranka zastopala kurdske interese v turškem parlamentu od leta 2007. Čeprav je bilo 20-glavo zastopstvo le simbolično, je v zadnjih letih pomenilo pomembno pričevanje o začetku urejanja kurdskega vprašanja v Turčiji. Prisotnost DTP v parlamentu ni pomenila nikakršne nevarnosti, bila pa je potreben pogoj politične stabilnosti. Po mojem mnenju pa ni razlogov za skrb glede stabilnosti, saj je spor s Kurdi že zelo star, pa ni še nikoli doslej povzročil resnih pretresov v Turčiji. Menim in verjamem, da tudi zdaj ne bo prišlo do tega.
(ES) Tudi jaz bi rada nekaj besed posvetila protislovnemu položaju, v katerega nas je spravila naša vztrajna podpora včlanitvi Turčije, ker Turčijo potrebujemo v Evropski uniji iz vrste razlogov. Danes smo v kočljivem položaju, saj je nekaj tednov nazaj Evropski parlament izrazil svojo podporo in zadovoljstvo nad napredkom v odnosih med Turčijo in kurdsko skupnostjo, danes pa izražamo svoje presenečenje nad prepovedjo glavne kurdske stranke v Turčiji, ki seveda ponovno odpira resna vprašanja.
(PL) Gospa predsednica, ob vsem napredku, ki ga je dosegla Turčija na poti k pristopu, je demokratični proces v tej državi še daleč od ciljev. V resoluciji, ki jo je sprejel Evropski parlament lansko leto, je izrazil zaskrbljenost nad razmerami v Turčiji, kar zadeva svobodo govora, pa tudi obžalovanje zaradi zelo omejenega napredka na področju svobode veroizpovedi. Parlament je takrat vztrajal, in še vedno vztraja, da mora turška vlada vzpostaviti pravni okvir v skladu z Evropsko konvencijo o varstvu človekovih pravic, ki bo omogočil nemuslimanskim skupnostim in Alavitom delovanje brez neutemeljenih omejitev.
Istanbul je resda že od nekdaj znan po razsvetljenem, evropsko usmerjenem, izobraženem prebivalstvu, vendar niti to niti nedvomno sijajne prireditve v Istanbulu kot kulturni prestolnici 2010 na žalost ne velja za državo kot celoto. Soočiti se moramo s stvarnostjo. Vsakdo, ki prepoveduje politične stranke manjšin, češ da so v nasprotju z ustavo, pač tepta evropske vrednote. Tega našega stalnega sprenevedanja in preobračanja pač ne razumem, vsekakor pa nam ne bo pridobilo ugleda ali napravilo ugodnega vtisa na naše turške partnerje v dialogu.
Republika Turčija sicer spoštuje svobodo verskih obredov, vendar na področju svobode veroizpovedi v zadnjih letih ni dosegla kaj veliko napredka. Svobodo veroizpovedi sicer uradno priznava, v praksi pa jo omejuje, na primer pri izbiri prostorov za verske obrede. Obžaluje, da se EU ne odloči temeljito pretresti to vprašanje. V najnovejšem poročilu o napredku, ki obsega sto osemdeset strani, je ta problem omenjen samo na dveh straneh. Ni pa v poročilu omembe omejevanja samostojnega upravljanja verskih skupnosti, ne le na administrativni in ekonomski ravni, pač pa tudi na pastoralni in duhovniški ravni.
Vendar nisem nameraval govoriti o tem. Kot Evropejci se moramo vprašati, kam smo dejansko namenjeni. Kot globalni akter ne želimo širiti le gospodarskih - to bi rad poudaril kot socialdemokrat - pač pa tudi politične vrednote, ne le po Evropi, pač pa tudi čez meje Evrope v svet, zato v bistvu potrebujemo tudi Turčijo. To bo za nas tudi priložnost za dosledno in odločno ravnanje s Turčijo, kar je natanko to, kar je potrebno. Samo tako nam bo uspelo spraviti demokratični proces v tek in uresničiti naše splošne cilje.
Tretjič, zelo jasno sporočilo Turčiji. Turčiji morajo biti naša stališča povsem jasna. Tak pristop uživa podporo ne le gospe Oomen-Ruijten, avtorice predloga resolucije, ki je po mojem mnenju zelo širokopotezen, temeljit in podroben predlog ter odlična osnova za nadaljnje delo, ampak tudi številnih drugih udeležencev nocojšnje razprave: za jasno sporočilo Turčiji se zavzemajo gospa Corazza, gospa Ludford, gospa Keller, gospod Zahradil in vrsta drugih govornikov.
Pri tem moramo upoštevati vrsto elementov: delovanje sodstva, enakost moških in žensk, mučenje in zlorabe, svobodo izražanja, spoštovanje manjšin in pluralizem. Pri vseh teh elementih smo danes potrdili nedvomen napredek, obenem pa lahko ugotavljamo tudi pomanjkljivosti ali celo primere nazadovanja. Takšno je stanje. Odvisno je od tega, kako gledamo na stvari. Kozarec je lahko napol poln ali napol prazen. Zato menim, da se je treba v odnosih med Evropsko unijo in Turčijo osredotočiti na naštete elemente.
Mislim, da je proces približevanja Turčije in evropske unije povsem mogoč, izvedljiv proces. Zato je ta proces odprt in Turčija ima status države kandidatke. Proces je nujen, seveda pa mora teči čim hitreje. Vloga Evropskega parlamenta v tem procesu je ključnega pomena. Parlament mora imeti osrednjo vlogo pri oblikovanju, analizah, ocenjevanju in utrjevanju procesa, za katerega si vsi želimo, da bi tekel čim hitreje.
Prva in najpomembnejša med njimi zadeva državljanske pravice in temeljne svoboščine. Turško ravnanje na področju svobode izražanja ni skladno z merili EU. Številni ustvarjalci in novinarji se še vedno lahko bojijo pregona in obsodbe zaradi svojega dela. Skrajni čas je, da Turčija sproži potrebne reforme zakonodaje, da bo ta problem lahko odložila v zgodovino in ne bo več metal sence na njeno prihodnost. To je temeljni pogoj za razvoj odprte in demokratične družbe, pa tudi za nadaljnje reševanje občutljivih vprašanj, kakršna so vprašanja Armencev, Kurdov ali Cipra.
Naj povzamem: Proces turškega pristopa k EU zna biti dolga in včasih ovinkasta pot, nikakor pa ne bi smeli izgubiti izpred oči temeljnega cilja, demokratične preobrazbe te države. To je temeljni interes ne le Turčije, pač pa tudi Evropske unije, cilj pa bomo najuspešneje dosegli s pravičnim, obenem pa doslednim ravnanjem s Turčijo, kar bo ohranilo našo verodostojnost in motivacijsko moč pogojevanja v smer reform za uveljavitev temeljnih svoboščin v Turčiji. Pri teh zahtevnih naporih tudi v prihodnje računam na vašo trdno podporo. Ta bo nujna za končni uspeh celotnega projekta.
v pisni obliki. - (ET) Gospa predsednica, poročilo o napredku v Turčiji, ki ga je sestavila Komisija leta 2009, ugotavlja, da je izvedba ustavne reforme pomemben pogoj za nadaljevanje demokratičnega procesa. Poročilo ugotavlja, da kljub jasni javni podpori vladi in kljub zanesljivi parlamentarni večini dosedanji napredek pri izvajanju politične in ustavne reforme ni zadovoljiv, saj strankam ne uspe najti skupnega jezika. Podobno kot v vsaki demokratični državi stališča turških političnih strank odražajo želje njihovih volivcev. Ne smemo pozabiti, da v demokratični družbi stranke odgovarjajo predvsem svojim volivcem, zato mora v Turčiji Evropska unija posvetiti svojo pozornost dogajanjem na ravni navadnih ljudi. Zelo previdno moramo odmerjati svoj didaktični pristop pri usmerjanju demokratičnega procesa v Turčiji. Za uspešno izvedbo želenih reform bo potrebna podpora javnosti, ta pa je pogojena z višjo ravnijo splošne osveščenosti javnosti, pa tudi z uspešnim širjenjem zavesti o pomenu in razlogih za reforme. Reforme od zgoraj navzdol, ki potekajo zdaj, ne bodo prinesle želenih rezultatov, dokler ne bo odpravljen občutek javnosti, da lahko reforme ogrozijo notranjo stabilnost Turčije. Pritisk na turško vlado, naj pospeši reforme, za katere pa nima zadostne podpore javnosti, bi lahko nehote celo spodbudil razcvet separatizma ali verskih sovražnosti. Upam, da bodo Svet, Komisija in turška vlada usmerili svoje napore v sprejem ukrepov, ki bodo omogočili turškemu ljudstvu mnogo močnejšo vključitev v demokratični proces, kot smo jo ugotavljali doslej, kar bo ustvarilo plodna tla za izvedbo reform, potrebnih za pristop na podlagi izpolnitve københavniskih meril.
Namen predpristopnih pogajanj z državo kandidatk bi moral biti pristop te države k Evropski uniji. V primeru Turčije pa so zadeve mnogo bolj zapletene. Predpristopna pogajanja so odprta že od 3. oktobra 2005. Poleg samega pristopa države bi morali cilji pogajanj vključevati tudi spodbujanje demokracije in svobode ter zaščito državljanskih in človekovih pravic v Turčiji. Tega cilja ni mogoče doseči s sprejemanjem političnih deklaracij, pač pa z zakonodajnimi spremembami v okviru usklajevanja s pravnim redom Evropske unije, predvsem pa z uveljavitvijo politične in družbene prakse po zgledu na države članice. Argumenti proti pristopu, ki temeljijo na ločnici med "evropskimi državami" in "islamskimi državami", so prazni in napačni. Ni mogoče zanikati turške zgodovinske povezanosti z Evropo. Turčija je že zdaj članica Sveta Evrope in Organizacije za varnost in sodelovanje v Evropi. Pri ocenjevanju države kandidatke nimamo na voljo nikakršnega čudodelnega metra. Zato morajo biti izključna in odločilna merila za pristop Turčije k Evropski uniji spoštovanje načel pravne države, zakonodajna potrditev državljanskih svoboščin in pravic manjšin ter spoštovanje vseh držav članic Evropske unije.
v pisni obliki. - (DE) Prav je, da Evropski parlament vsaj odpira vprašanje demokratičnega procesa v Turčiji. Komisija in Svet načeloma vse preveč rada olepšujeta stanje - ne glede na to, kako dramatično je v resnici. Temu pravita "mehka moč". Kam pa nas je ta "mehka moč" v resnici pripeljala? Očitno je, da je Turčija od odprtja pristopnih pogajanj napravila znatno več korakov nazaj kot korakov v pravo smer. Ravnokar so prepovedali še eno stranko. Ob tem pa spremljamo stalno hudo omejevanje državljanskih svoboščin, zatiranje verskih manjšin, ki meji že na njihov izgon ali fizično uničenje, kratenje pravice do obveščenosti in svobode tiska, poskuse izničevanja opozicije in neodvisnih sindikatov, pa še bi lahko naštevali. "Pacta sunt servanda" - to vodilo poudarjamo v zvezi s Turčijo ob vsaki priložnosti, in prav je tako. Velja pa tudi za Turčijo! Z vključitvijo v pristopna pogajanja je Turčija z Evropsko unijo sklenila sporazum, da bo izpolnila københavnska merila. Če se bo temu še naprej upirala, se bo morala na določeni točki vprašati, ali sploh želi postati del Evrope. Pristaši "mehkega" pristopa v Komisiji, predsedstvu Sveta in Svetu bi morali končno začeti delovati dosledno, ne pa nadaljevati z odpiranjem vedno novih poglavij pri pogajanjih.
avtor. - (DE) Gospod predsednik, gospe in gospodje, pokol 23. novembra lansko leto v provinci Maguindanao na Filipinih je bil črn dan za človekove pravice in barbarsko teroristično dejanje. Sedeminpetdeset ljudi je bilo ubitih, ženske posiljene, moški ranjeni - to je krvavo sporočilo. Kot novinarja me je še posebej prizadelo, da je bilo med ubitimi 30 novinarjev. Po navedbah ugledne Mednarodne krizne skupine ni bilo še nikoli, v nobenem drugem znanem primeru naenkrat umorjenih toliko novinarjev. Zato je primerno, da Evropski parlament poda jasno izjavo, kot to počnemo danes s tem osnutkom resolucije.
Gospod predsednik, komisarka, gospe in gospodje, lansko leto novembra sem imel možnost v Evropskem parlamentu pozdraviti gospo Edito Burgos, mati Jonasa Burgosa. Tega mladega Filipinca so oboroženi moški 28. aprila 2007 ugrabili v zelo živahnem trgovinskem centru v Manili. Od takrat nimajo ne njegova družina ne njegovi najbližji nobenih novic o njem. Jonas Burgos je eden od stotin ljudi, ki so izginili ali so bili ubiti na Filipinih. Umori so zagrešeni popolnoma nekaznovano in storilci so le redko privedeni na sodišče.
v imenu skupine S&D. - (LT) Če bi državljana v Srednji Evropi vprašali, kaj se dogaja na Filipinih, verjetno ne bi znal odgovoriti in bi rekel, da o tem ni bilo nič na televiziji in da so zato verjetno stvari tam mirne. A politični umori, klansko vojskovanje, živi ljudje pokopani, verižni poboji, vojno stanje - vse to je vsakdanje življenje na Filipinih. Prav pred nedavnim je bilo umorjenih 57 ljudi, polovico od teh je bilo novinarjev. To je največji smrtni davek med novinarji, ki se je kdaj koli zgodil na svetu. Pozivamo vlado, zahtevamo, da takoj ustavi to dogajanje, razpusti zasebne milice in konča to nekaznovanje. To je še posebno pomembno med prihajajočimi volitvami.
(PL) Gospod predsednik, predsedniške in lokalne vladne volitve na Filipinih se načrtujejo za 10. maja. Zdaj je čas, da se stori vse, da se zagotovi, da bodo to poštene volitve. Predvsem je treba ugotoviti, kdo je odgovoren za novembrski umor 57 novinarjev, družinskih članov in sodelavcev Ismaela Mangudadatuja, kandidata za guvernerja v provinci Mindanao. Do zdaj lokalni organi pregona niso pokazali kakšne odločenosti za iskanje storilcev tega pokola. Pri preiskavi je bilo narejenih toliko napak, da skoraj dovoljuje uporabo sile v politiki. Filipinska vlada se mora končno soočiti z ljudmi iz kriminalnega sveta, ki so izkoristili priložnost nedavne volilne kampanje za množico politično motiviranih ugrabitev in so zdaj umorili že več kot 100 kandidatov.
(PL) Gospod predsednik, obramba človekovih pravic je blagovna znamka Evropske unije. Zelo mi je žal, da ta blagovna znamka ni pomembna za špansko predsedstvo in da tukaj zdaj ni predstavnikov Sveta. To je zelo moteče in naravnost škandalozno stanje. Govorimo o človekovih pravicah, hočemo jih braniti, vendar ni tu nikogar iz Sveta in nobenega pradstavnika države, ki bo vodila Evropsko unijo v naslednjih šestih mesecih To je resnično nesprejemljivo stanje.
V sporazumu z vlado smo uvedli "Misijo EU-Filipini za pomoč sodstvu". To je res pravočasen ukrep, namenjen gradnji zmogljivosti za filipinske sodne oblasti, vključno s policijo in vojaškim osebjem, s pomočjo katerega bodo lahko preiskovali primere zunajsodnih pobojev in preganjali morilce. Uvedli bomo tudi sistem za spremljanje, da se bo razvilo zaupanje. EPJUST ima začetno trajanje 18 mesecev in se financira iz Instrumenta za stabilnost, vendar se lahko podaljša. Poleg tega imamo tekoče projekte na lokalni ravni za spodbujanje spoštovanja človekovih pravic. Ti vključujejo spremljanje izvedbe mednarodnih zavez, ukrepov v podporo ratifikaciji Rimskega statuta MKS in izobraževanja volivcev.
Z veliko žalostjo vas moram obvestiti o tragični smrti gospe Juarez Boal, namestnice vodje delegacije Evropske unije na Haitiju. Gospa Juarez Boal je do leta 2002 delala v Evropskem parlamentu. Umrla je v tragičnem potresu, ki je prizadel Haiti 12. januarja. Skupno število žrtev potresa je lahko celo 200 000. Spomnili se boste, da smo na zadnjem zasedanju pred mesecem dni z minuto molka počastili spomin na žrtve potresa. Takrat nismo vedeli oziroma nismo vedeli zagotovo, da je med njimi oseba, ki je tako tesno povezana z Evropskim parlamentom in delom Evropske unije - gospa Juarez Boal.
Včeraj je bil v Ukrajini drugi krog predsedniških volitev. Medtem ko čakamo na uradno potrditev rezultatov volitev, bi rad čestital Ukrajincem za izvedbo svobodnih in preglednih volitev. To piše v poročilih iz Ukrajine. Nisem še prejel uradnega obvestila, vendar naši kolegi, poslanci Evropskega parlamenta, ki so opazovali volitve, navajajo, da je bila absolutna večina dejanj ljudi, povezanih z volitvami, razen nekaterih pritožb, pri katerih je šlo zagotovo za kršitve volilnih pravil, v skladu s postopkom in je izpolnila standarde demokratičnih volitev. To je zelo velik dosežek za Ukrajino. Spomnimo se, da je bilo pred petimi leti popolnoma drugače. Danes si za Ukrajino želimo, da bo demokratično in mirno izvoljen predsednik deloval v dobro države. Želimo si tudi vzpostaviti najboljše mogoče odnose z Ukrajino. Kljub visoki stopnji politične nestabilnosti v zadnjih letih lahko vidimo, da ima demokracija v Ukrajini trdne temelje.
Ob tej priložnosti bi rad tudi pozval vse politične sile v Ukrajini, naj premagajo medsebojne razlike in začnejo sodelovati pri socialnih in gospodarskih ter sodnih in ustavnih reformah in nadaljujejo svoj evropski program. Ponavljam: Evropska unija si močno želi dobrih in prijateljskih odnosov z Ukrajino. Pri tem imam v mislih prihodnjo vlado in opozicijo. Upamo in pričakujemo, da bo Ukrajina pri tem sodelovala. To sta naš skupni izziv in odgovornost. V sredo bo potekala razprava o položaju v Ukrajini po volitvah. Poslušali bomo poročila naših kolegov poslancev. Predsednik misije za opazovanje volitev Evropskega parlamenta je bil Paweł Kowal. Bili so na območju in opazovali nedeljske volitve ter bodo informacije o njih delili z nami.
V sredo bo potekala še ena pomembna razprava o obdelavi in posredovanju podatkov o finančnih transakcijah iz Evropske unije Združenim državam Amerike za namene programa za sledenje financiranja terorističnih dejavnosti. To razpravo bom vodil jaz. Evropskemu parlamentu se zdi izjemno pomembno zagotoviti ustrezno raven varstva osebnih podatkov. Izvolili so nas neposredno naši državljani in imamo odgovornost do njih, vendar po drugi strani razumemo pomen sporazuma SWIFT. Vsi poslanci tega parlamenta morajo upoštevati te prednostne naloge pri sprejemanju te pomembne in odgovorne odločitve. Glasovanje bo potekalo v četrtek. Glasovanja se ne bom mogel udeležiti, ker se bom udeležil Evropskega sveta v Bruslju.
Drugič, radi bi govorili tudi s Komisijo, vendar o tem želimo razpravljati s člani Komisije, ki bodo odgovorni za to vprašanje v prihodnosti. Ker nova Komisija še ni nastopila funkcije, bi morali prositi predsednika Komisije, naj se udeleži take razprave ali pošlje nekoga, ki bo član nove Komisije, na primer gospoda Almunia ali gospoda Rehna. Razumno bi bilo, da bi imeli v tej težavni in pomembni razpravi sogovornika, ki bo nato opravljal enako nalogo v Komisiji.
Mumia Abu-Jamal je bil obsojen na smrt in na izvršitev smrtne kazni čaka 30 let. Zaenkrat dogodki v zvezi s tem umorom niso ustrezno pojasnjeni in dokazi nikoli niso bili primerno raziskani. Smrtna kazen je vsekakor ena najočitnejših kršitev človekovih pravic, ki jih poznamo. Čeprav bi bila smrtna kazen v tem procesu lahko znižana na dosmrtno kazen, je tožilstvo konec januarja zavrnilo to možnost. Življenje gospoda Abu-Jamala je zdaj ogroženo kot še nikoli. Radi bi, da se o tej zadevi razpravlja na plenarnem zasedanju, da se lahko odločimo, kako ukrepati, da bi zagotovili pogojno odložitev smrtne kazni in Mumii Abu-Jamalu dali možnost, da v pravičnem procesu dokaže svojo nedolžnost.
Zelo težko je reči, da je ena zadeva pomembnejša od druge. Mislim, da lahko rešimo Madagaskar. Gospod predsednik, še enkrat lahko posredujete pripombe Združenim državam in jih prosite, naj pogojno odložijo smrtno kazen. To ne bo prvič in, bojim se, žal tudi ne zadnjič. Vsekakor v imenu svoje skupine zavračam umik resolucije, ki smo jo pripravili o Madagaskarju, kjer obstaja tudi resnična nevarnost za celotno prebivalstvo.
Čestitam pravkar izvoljenemu kolegiju komisarjev in predsedniku Barrosu: čestitke vsem. Čaka nas obilo dela, naši državljani pričakujejo od nas veliko in čas je za dejanja ter rezultate. Nemudoma bom obvestil predsedstvo Sveta in predsednika Evropskega sveta o izidu našega glasovanja in izvolitvi Evropske komisije za obdobje do 31. oktobra 2014. Najlepša hvala in še enkrat čestitke.
Komisija in Evropski parlament bosta imela odločilno vlogo na vseh teh področjih, in Svet bo od Komisije zahteval trdo delo. Vsekakor ima velike pristojnosti, vendar ne neomejene, kot smo slišali v razpravi, ima pa seveda vse pristojnosti, da lahko naredi, kar mora narediti. Hočemo, da Komisija deluje hitro in razsodno, saj to zahteva evropska javnost. Po dosedanjem obdobju institucionalne negotovosti v Evropi javnost od nas pričakuje, da bomo nadoknadili izgubljeni čas in nemudoma spravili v tek novo politično fazo, oblikovanje novih razmer v Evropi, pravi Evropi za 21. stoletje.
V Evropski uniji imamo demokratični Evropski parlament in to je demokracija. V Evropski uniji imamo Evropsko komisijo, ki jo izvolite vi kot izvoljeni predstavniki evropskih državljanov, in to je demokracija. Prepričani smo, da se lahko na podlagi demokratične legitimnosti, ki ste nam jo podelili vi, in na podlagi predlogov kandidatov demokratičnih vlad vseh 27 držav članic ponosno in samozavestno lotimo odločnega dela v prid demokraciji v Evropi, Evropi, ki je v resnici svetilnik svobode v svetu.
Evropa se je rodila iz mednarodne krize, zdaj pa se prvič v 60 letih sooča z novo mednarodno krizo, sicer drugačne vrste, vendar brez dvoma resno in nevarno. Krizo sicer premaguje, vendar še nismo na suhem. Evro se je izkazal kot monetarni ščit in komaj lahko izrazimo dovolj priznanja za to, kaj vse mu dolgujemo: avtomatični stabilizatorji, sloviti mehanizmi solidarnosti, ki so preveč ... Vsem nam so prišli zelo prav, dragi prijatelji!
v imenu skupine S&D. - (DE) Gospod predsednik, gospe in gospodje, odločitev Skupine naprednega zavezništva socialistov in demokratov v Evropskem parlamentu ni bila lahka. O predsedniku Komisije smo v naši zbornici glasovali pred petimi meseci in kljub temu, da ga naša skupina ni podprla, je prejel večino glasov. Na podlagi te večinske podpore, žal tudi od ljudi, ki niso naklonjeni Lizbonski pogodbi, nam je danes predstavil svoj kolegij in zdaj ga ocenjujemo.
Naša ocena kolegija je tudi potrebna. Na razpolago imamo dve možnosti: člani zbornice se lahko razdelimo na desno in levo stran. Ti dve skupini morata pač glasovati v skladu s svojima nasprotnima ideologijama. To je ena možnost. Vendar ni skladna z načinom delovanja Evrope. V Parlamentu nimamo večine. Večine v Parlamentu nima niti Skupina Evropske ljudske stranke (Krščanskih demokratov) niti Skupina zavezništva liberalcev in demokratov za Evropo. Evropa ni politična tvorba, v kateri bi si lahko katera koli politična skupina prigrabila večino in objavila, da bo Evropo v prihodnje upravljala na svoj način. Evropa pomeni stalno iskanje kompromisa. To zna biti včasih nadležno in težko razumljivo. Vendar je stalno iskanje kompromisa, ki vodi k uspehu in socialni pravičnosti, še vedno boljše od ideoloških bitk, ki ne vodijo nikamor.
Zato nam je zelo težko pretehtati vse koristi in prednosti. Seveda vsi uživamo v kresanju mnenj. Tudi jaz osebno uživam v merjenju moči v načelnih razpravah s poslanci iz drugih skupin, ampak Evropa potrebuje tudi oprijemljive izide takih merjenj. Zato smo se v skupini vprašali, kaj lahko kot socialdemokrati - socialisti in demokrati - zahtevamo in tudi dosežemo. Nato smo opredelili merila. Eno tako merilo je bilo, da mora biti politična sila, ki pomeni drugo najmočnejšo silo v Evropi, v Komisiji zastopana na višji ravni. Torej smo zahtevali uvedbo mesta visokega predstavnika za zunanje zadeve in varnostno politiko, in to zahtevo nam je uspelo uveljaviti.
Vprašali smo se, ali bi lahko v zakonodajni postopek Evropske unije kot regulativni mehanizem vpeljali tudi oceno socialnih učinkov. Zastavilo se nam je namreč vprašanje, ali je mogoče nekatere ukrepe - kakršen je bil pred časom Direktiva o storitvah - sploh še spraviti v življenje. Ne, hoteli smo uvesti mehanizem za presojo načrtovanih ukrepov Komisije glede učinkov na sisteme socialne varnosti držav članic, še preden jih sprejmemo. To je bilo vključeno. Hoteli smo - in po mojem mnenju gre za velikanski korak v evropski politiki - uvesti rok enega leta, v katerem mora Komisija zakonodajne resolucije Parlamenta oblikovati v lastne zakonodajne pobude. To je velikanski napredek, saj bo Parlamentu pravica do pobude, ki je žal sicer nima, zagotovljena na posreden način. Ocenjujemo, da to pomeni bistven napredek.
In nazadnje, kot druga največja skupina v Parlamentu, brez katere ni mogoče doseči kvalificirane večine pri glasovanju, smo hoteli zastopstvo v Komisiji. Trije od sedmih podpredsednikov so socialdemokrati. Glede tega ste nam v glavnem ugodili. V preteklih tednih in mesecih, pa tudi med današnjo razpravo, smo izrazili vrsto pomislekov in pripomb. Ob tehtanju med temi pomisleki in doseženim napredkom smo se odločili, da vam naklonimo podporo za naslednjih pet let. "Vam" pomeni "kolegiju komisarjev". Na našo podporo lahko računate, če boste le resno jemali, kar vam povem zdajle: Evropa bo bodisi socialna Evropa, ali pa bo propadla. Naša skupna odgovornost je poskrbeti, da bo Evropa poslala bolj socialna. Skupina S&D bo podprla Komisijo.
Temeljna podmena novega pogumnega pristopa je spoznanje, da v jutrišnjem svetu z več poli Evropa ne bo mogla igrati pomembnejše vloge, če ne bo v kratkem času uspešneje in učinkoviteje okrepila lastne združenosti. Pričakujemo, da boste to podmeno sprejeli in oblikovali jasne, odločne in ambiciozne predloge ter reforme na vseh omenjenih področjih. Pričakujemo, da bo Komisija pri tem v polni meri izkoristila pravico do pobude. Govorim o Komisiji kot celoti, ki bo delovala kot kolegij in kot kohezijsko politično telo v procesu evropskega združevanja. Močna Komisija je verjetno koristna, na področjih, o katerih govorimo, pa je močna Komisija sploh nepogrešljiva.
Lizbonska pogodba nam nudi nova orodja in je razširila naše možnosti ukrepanja. Visoka predstavnica, gospa Ashton, zahtevamo, da ta nova orodja uporabite. Od visokega predstavnika pričakujemo več, kot smo imeli priložnost videti doslej. To terja vaša vloga, to potrebuje Evropska unija. Izkoristite priložnosti! Vzemimo na primer nauk iz nesreče na Haitiju. Nemudoma predložite Svetu poročilo s predlogom za vzpostavitev evropskih sil za civilno zaščito. Naj sklenem z napovedjo, da bo naša skupina podprla Komisijo z njenim liberalnim profilom in da je pripravljena sodelovati z njo pri uresničevanju evropskih ciljev.
Gospod Barroso, ne prodajajte nam besednih igric, češ da so tisti, ki ne bodo glasovali za Komisijo, proti Evropi. Vsaj nam, Zelenim Evrope, ne. Lahko jih prodajate drugim, nam pa nikakor. Ponujamo vam brezpogojno sodelovanje, če se boste odločili za izboljšanje evropskega davčnega sistema. Če boste skušali Evropi zagotoviti lastne vire, vas bomo podprli proti državam članicam in njihovi obrambi ekonomske samostojnosti. Naj bom konkreten: podprli vas bomo tudi proti Nemčiji ali Franciji, če bo potrebno.
Če se boste odločili delovati kot skrbnik Pogodb - trenutno na primer v Svetu tečejo pogajanja o vrnitvi beguncev Libiji, in Svet sprašujemo, kakšne so pravne podlage za taka pogajanja. Ali bo Parlament vključen v redni zakonodajni postopek? Svet nam pravi: "to vam bomo povedali ob zaključku pogajanj". To ni mogoče, odgovornost Komisije je poseči v dogajanje in poskrbeti, da bodo evropske institucije seznanjene s pravnimi podlagami pogajanj.
Naštejem vam lahko celo vrsto primerov. Če se boste odločili za ukrepanje na področju podnebnih sprememb, če boste želeli zastaviti Evropi bolj ambiciozne cilje, kot je današnji cilj trikrat dvajset, če boste želeli prestaviti cilj bližje ravni 30 %, lahko računate na podporo celotne skupine Verts/ALE. Če se boste odločili za nadaljnje ukrepe na področju finančne ureditve po finančni krizi, boste imeli našo polno podporo. Če se boste odločili za nadaljnje ukrepe na področju zaščite Evrope, boste imeli našo podporo. Če boste hoteli rešiti ciprsko vprašanje, boste uživali našo podporo. Če boste hoteli narediti konec sedanjim norim razmeram, v katerih ena od držav članic, Grčija - kot sem že povedal - porabi 4,3 % svojega BDP za obrambo, boste imeli našo podporo. Našo brezpogojno podporo!
Gospod Barroso je pravi voditelj, ki lahko popelje Komisijo v prihodnost. V svojih političnih smernicah je orisal ambiciozen program usmeritve na zares pereče in pomembne zadeve, program, ki ga na splošno podpiramo. Prav vse države članice bi ga morale pri teh prizadevanjih podpreti in predlagati kar najsposobnejše kandidate za komisarje, ugotavljamo pa, da so se mu nekatere med njimi hudo izneverile. Seveda mora zagovarjati vsakega člana svojega moštva - od voditelja v takem položaju ne moremo pričakovati ničesar drugega - in pri organiziranju moštva je, ne glede na naše dvome pri nekaterih resorjih, verjetno napravil največ, kar je mogel, ob tem, kar je imel na voljo.
Številni kandidati pa so nas razočarali glede strokovnega znanja. Pri tem so se vsa naša vprašanja nanašala predvsem na politične projekte. V katero smer naj teče proces evropske integracije? Kateri ukrepi so kandidatom za komisarje najpomembnejši? Na ta vprašanja smo prejeli vse preveč nejasnih odgovorov in takih odgovorov politično ne sprejemamo. Ob vsem priseganju na socialno Evropo so vztrajno zagovarjali pot deregulacije, privatizacije in prožne varnosti. Prožnost trga dela jim je bila najpomembnejša, socialna varnost na najmanj pomembna.
v imenu skupine EFD. - Gospod predsednik, v prihodnosti bodo otrokom pripovedovali tudi naslednjo povest. Pripovedovali jim bodo, da je bila Evropa nekoč razdeljena, da se je po sredini Evrope raztezal zid in da so bili ljudje na Vzhodu zelo revni in niso imeli demokracije, pač pa so živeli pod zlo vladavino, imenovano komunizem, ki je pobila milijone svojih podanikov. Ampak, v veselje vseh je zid padel in združilo se je 27 držav, ljudje so uživali demokracijo, 500 milijonov ljudi je živelo v miru...
Politiki na oblasti so postali pohlepni, zahotelo se jim je denarja in zahotelo se jim je moči. Zato so se zatekli k lažem in prevaram, izvedli so najbolj dramatičen birokratki coup d'état, kar jih je svet kdaj videl. Za to pa niso potrebovali orožja. Ravnali so mnogo bolj prebrisano, mnogo bolj spletkarsko. Kaj so storili? Sestavili so novo pogodbo - imenovali so jo Lizbonska pogodba. Nato so dali 27 ljudem v roke neomejeno moč. Ti ljudje naj bi sestavljali in sprejemali vse zakone. Seveda so že prej imeli zastavo in himno, ampak lotili so se gradnje nove države. Pri tem pa so povsem prezrli ljudstvo. Tako jim je uspelo, pa naj so se tega zavedali ali ne, nič manj kot obnoviti prav tisto zlo vladavino, pod katero so v prejšnjih časih živeli ljudje v vzhodni Evropi. Najbolj nezaslišano pa je, da je precej novih gospodarjev pred tem delalo tudi za zli stari režim. No, načrt ni bil brez napak in njihova čudaška monetarna shema se je sesula. Novi gospodarji pa še vedno niso bili pripravljeni prisluhniti ljudem. Ne, delali so vse, da je bilo življenje vedno težje: več deset milijonov ljudi so pahnili v revščino, ljudem niso pustili do besede, na koncu pa so se morali ljudje zateči k nasilju, da so si priborili nazaj svoje države in demokracijo.
(DE) Gospod predsednik, po pravljici, ki smo jo pravkar slišali, bi se rad vrnil v stvarnost. Moj sin je star sedemnajst let in se pridno uči angleščine, saj ve, da je angleščina delovni jezik, in upa, da mu bo pomagala pri iskanju zaposlitve. Je navdušen Evropejec, ni pa zadovoljen z evropsko politiko - upravičeno. V Nemčiji revija Der Spiegel že poroča o vedno širšem preziru do politike - upravičeno. Milijoni mladih Evropejcev si želijo delujoče, sposobne in pogumne demokracije za 21. stoletje. In kaj nam danes tukaj ponuja Komisija? Ali so to sposobni ljudje - najboljši ljudje - kakršne potrebujemo?
Tisti, ki sedimo v zadnjih vrstah, sestavljamo neodvisno skupino državljanov, ki ima ključno zaslugo za to, da desničarski radikalci v naši zbornici niso ponovno sestavili politične skupine. Smo strastni privrženci Evrope, ampak prav zato smo skrajno razočarani nad ljudmi, ki ste nam jih predstavili, in nad kakovostjo teh ljudi. Ali bi kdo od nas zaposlil pomočnika, ki bi se mu smejal ves svet, kakor se smeji Güntherju Oettingerju za njegov posnetek na YouTube "Oettinger govori angleško"? Verjetno ne. Ne vem, ali bi res hoteli imeti opravka s tako nesposobnostjo, kakršno je prikazal avstrijski komisar.
Gospod Barroso, v Parlamentu sedi veliko izkušenih poslancev, med katerimi bi lahko našli uglednejšo zasedbo. Vsaj enega takega imate, na primer Šveda. Zakaj pa nočete gospoda Karasa? Zakaj niste namesto tistega, ki ga imate, izbrali Nemca izmed nas? Ker vam tega ne dovoljujejo pravila. Ker smo kljub Lizbonski pogodbi še vedno omejeni, ker še vedno nismo toliko neodvisni, da bi lahko samostojno sprejemali odločitve - niti vi niti Parlament.
Gospodu Schulzu bi rad povedal, da se moti in lahko predložim njemu, pa tudi odboru Evropskega parlamenta za imuniteto, pomembno razsodbo francoskega vrhovnega sodišča, Kasacijskega sodišča, ki razveljavlja vse obsodbe, ki so mi bile izrečene, in ki v svoji vrhunski obrazložitvi pojasnjuje, da sem bil obtožen na podlagi delcev stavkov, samovoljno zlepljenih v izjave, in da tudi te izjave, kakorkoli so jih že zlepili moji politični nasprotniki, ne morejo biti predmet sodnega pregona. To je izredno redka razsodba, saj je sodišče razveljavilo sodbo nižjega sodišča in samo razsodilo o primeru, kar Kasacijsko sodišče stori zelo redko. Tako razveljavitev in razsodbo Kasacijskega sodišča smo v zgodovini francoskega sodstva doživeli prvič v aferi Dreyfus. Zato je gospod Gollnisch nedolžen tako kot gospod Dreyfus.
Drži, da je načrtovani rok za zaprtje - eno leto - zdaj že potekel. Drži pa tudi, da so pri zapiranju težave; kot enega od takih primerov lahko navedemo, da nekdanjih zapornikov iz Jemna zaenkrat ni mogoče vrniti v to državo. Ugotavljamo tudi, da je zadeva sporna tudi v samih Združenih državah, pozdravljamo pa vztrajanje predsednika Obame pri zaprtju Gvantanama kljub ostremu nasprotovanju v Kongresu, ne le med republikanci, pač pa tudi med demokrati.
Glede svojih stališč smo ves čas zelo jasni v vseh stikih z Združenimi državami, tudi med nedavnim obiskom posebnega odposlanca za to vprašanje Daniela Frieda v Bruslju; Fried je bil včasih odgovoren za odnose med Združenimi državami in Evropsko unijo, zdaj pa vodi zapiranje Gvantanama. Med njegovim obiskom v okviru rednega dialoga o človekovih pravicah med Evropsko unijo in Združenimi državami je Evropska unija izrazila zaskrbljenost nad uporabo tako imenovanih vojaških komisij in podaljšanega pridržanja brez sojenja, seveda pa smo izrazili tudi svoje nasprotovanje smrtni kazni. To so zelo jasna in trdna stališča, ki jih Evropska unija je zagovarjala, jih zagovarja in jih bo zagovarjala v svojih odnosih z Združenimi državami.
Prepričan sem, da je Evropska unija izpolnila svoj del dogovora z Združenimi državami, ki je zapisan v prej omenjeni skupni izjavi. Nekatere države članice so že privolile v sprejem nekdanjih ali sedanjih zapornikov iz Gvantanama, trenutno število možnih sprejemov, povzeto iz napovedi držav, ki so svoje zmogljivosti opredelile tudi količinsko, in Švice, partnerice Evropske unije v schengenskem območju, pa znaša okoli 16.
Vsekakor veste, da je odločitev o sprejemu zapornikov iz Gvantanama seveda stvar posamezne države članice. Ministri za notranje zadeve držav članic EU so se sporazumeli o mehanizmu, s katerim lahko pomagamo združenim državam. Ves čas govorimo, da hočemo zaprtje zapora v Gvantanamu, ki pomeni očitno kršenje najbolj temeljnih človekovih pravic. Evropska unija mora torej zaprtje omogočiti s svojo pomočjo, kolikor nam to dopuščajo - ponavljam - suverene odločitve vsake države članice glede sprejema zapornikov. Ko je predsednik Obama nastopil svoj mandat, je bilo v centru za pridržanje 242 zapornikov, od takrat pa ga je zapustilo 44 zapornikov.
član Komisije. - Gospa predsednica, Evropska unija, vključno s Komisijo, dosledno poziva k zaprtju centra za pridržanje v zalivu Gvantanamo. Kot je že omenil minister, je Evropska unija vzpostavila dvotirni okvir za podporo zaprtja Gvantanama, prvič, s sklepom Sveta za pravosodje in notranje zadeve z dne 4. junija 2009 in priloženim mehanizmom za izmenjavo podatkov, in drugič, s Skupno izjavo Evropske unije in njenih držav članic ter Združenih držav Amerike o zaprtju centra za pridržanje v zalivu Gvantanamo in prihodnjem sodelovanju za boj proti terorizmu z dne 15. junija 2009.
V smislu omenjene izjave o zaprtju Gvantanama je predsednik Sveta dne 16. junija 2009 poslal pismo sopredsedniku delovne skupine ZDA za politiko centrov za pridržanje. To pismo je delovni dokument Evropske unije glede načel mednarodnega prava, pomembnih v boju proti terorizmu. Vsebuje tudi nedvoumno izjavo o zakonitih postopkovnih jamstvih, na primer možnosti pritožbe sodišču zaradi aretacije, pridržanja ali premestitve, ter prepovedi mučenja. O teh jamstvih smo podrobno razpravljali v okviru dialoga o boju proti terorizmu in mednarodnem pravu.
Komisija meni, da so ta jamstva v dialogu pomembna, saj prispevajo k boljšemu razumevanju, kako v boju proti terorizmu spoštovati načela pravne države in mednarodno pravo, vključno s pravom človekovih pravic, pravom o mednarodnih beguncih in mednarodnim humanitarnim pravom. Kot sem že omenil, Evropska unija nasprotuje smrtni kazni in je v posameznih primerih že posredovala proti njeni izvedbi pri tretjih državah, tudi pri Združenih državah. Komisija bo preučila potrebne ukrepe, če bo kateri od nekdanjih pripornikov iz Gvantanama na ameriškem sodišču ali pred vojaško komisijo obsojen na smrt. Evropska komisija ceni dosedanje ukrepe predsednika Obame za zaprtje Gvantanama in upa, da se bo proces nadaljeval.
Kot je povedal predsedujoči Svetu, je osebni odposlanec predsednika Obame obiskal Evropsko unijo, se srečal z našim predsednikom in s predstavniki več držav članic ter nas zaprosil za sodelovanje na podlagi niza predpostavk, ki jih je omenil komisar. Ena od predpostavk je, da je problem dediščina prejšnje vlade Združenih držav in da Evropska unija sicer mora sodelovati, vendar ob posebnih zahtevah, še zlasti v zvezi z varnostjo držav članic Unije.
S tem v zvezi bi vas rad spomnil na odločitve nekaterih držav članic, vključno z državo, ki sedaj predseduje Svetu, to je mojo domovino. Predstavnika španskega predsedstva bi rad vprašal, ali razmišlja o kakih dodatnih ukrepih za uskladitev odzivov držav članic na težave, do katerih je prišlo še zlasti v Jemnu, ali pa namerava odločitev o tem prepustiti suverenemu odločanju posameznih držav članic in njihovih ministrov za pravosodje in notranje zadeve.
Še zadnje vprašanje, gospa predsednica: ali je res, da je bilo 100 od 190 preostalih zapornikov poslanih v domače države ali tretje države, štiridesetim pa bodo sodila sodišča Združenih držav? Tako torej ostane 50 zapornikov, ki jih ne bodo izpustili, ker sicer ni zadostnih dokazov za njihovo obsodbo, zaradi tveganja, ki ga dejansko pomenijo, pa se je vlada Združenih držav odločila, da jih ne gre izpustiti. Komisijo in Svet bi rad vprašal, kaj menita o položaju teh 50 ljudi, ki jim ne bodo sodila sodišča Združenih držav.
Šokantno je opazovati, kako se velike države, ki so bile s svojimi tajnimi izročitvami in tajnimi zapori Busheve sokrivke pri Gvantanamu, na primer Nemčija, Združeno kraljestvo, Italija, Poljska in Romunija, zdaj izogibajo svoji odgovornosti in se delajo gluhe za prošnje Obamove administracije. To je tema skupne zunanje in varnostne politike, ki bi jo morali v skladu s členom 24 Lizbonske pogodbe obravnavati ministri za zunanje zadeve Evropske unije, rešitev pa bi morala temeljiti na medsebojni politični solidarnosti držav članic.
Eden od prebivalcev mojega volilnega okraja, Shaker Aamer, zakoniti rezident Združenega kraljestva, ki s svojo ženo Britanko in otroki Britanci živi v londonski četrti Battersea, že osem let brezpravno tiči v Gvantanamu. Videti je, da je žrtev birokratskega podajanja vročega kostanja, s katerim ga morda vladi ZDA in Združenega kraljestva skušata pregnati v prvotno domovino, Savdsko Arabijo. On osebno in njegovi sojetniki so žrtve mučenja, ki ga izvajajo ne le tajni agentje ZDA; ampak tudi tajni agentje Združenega kraljestva. Izgon bi bil zelo prikladna rešitev, da ne bi mogel pričati o tem mučenju na britanskem sodišču.
v imenu skupine ECR. - (PL) Gospa predsednica, v zvezi z izjavo moje predgovornice bi rad poudaril, da dejansko ni nikakršnih trdnih in konkretnih dokazov o obstoju centrov za pridržanje in zaporov, ki bi jih imela CIA v nekaterih evropskih državah, vsaj ne na Poljskem. V Evropskem parlamentu spet, kot že nekajkrat v zadnjih letih, govorimo o Gvantanamu. Rad bi poudaril, da smo o tem govorili tudi že v času mandata gospoda Baracka Obame, torej problema ne moremo pripisati izključno grozni in hudobni administraciji Georgea Busha mlajšega. Videti je, da so zadeve nekoliko bolj zapletene. To pravim zato, ker je predstavnik Sveta in španskega predsedstva omenil, da Američani v resnici še niso izpolnili vseh svojih obljub.
V resnici gre za problem čezatlantskega sodelovanja. V centru je bilo doslej priprtih več kot 800 ljudi iz več kot štiridesetih držav v nasprotju z Ženevsko konvencijo - brez obtožnice, brez zagovornika, brez obravnave. Do nas prihajajo številna poročila o umorih, najhujših zlorabah in poniževanju pripornikov. Dosedanje oklevanje večine držav članic pri napovedovanju pripravljenosti sprejeti pripornikov iz zaliva Gvantanamo je po mojem mnenju sramotno in precej obžalovanja vredno, zato pozivam Komisijo, naj nemudoma predloži to vprašanje v ponovno obravnavo Svetu, vključno z razkritjem vloge, ki so jo imele evropske države pri nezakonitem pridržanju zapornikov.
v imenu skupine EFD. - Gospa predsednica, prihajam iz okrožja West Midlands, kjer so doma tako imenovani "tiptonski talibani", ki so bili tudi priprti v Gvantanamu. Kot poslanec iz vrst UKIP moram seveda poudariti, da se mi zdi zaseganje ljudi in njihova deportacija v drugo državo na sojenje in zaporno kazen brez sodnega nadzora nesprejemljiv postopek. To je napad na svobodo, demokracijo, odgovornost naravne človekove pravice.
(DE) Gospa predsednica, zapiranje Gvantanama je vsekakor znak priznanja Združenih držav, da so kršile človekove pravice, tudi v okviru boja proti terorizmu, in njihove želje, da bi to poglavje zaprle. Zato ta korak pozdravljam. Slovaška, Italija in še nekatere države članice so že oznanile svojo pripravljenost sprejeti pripornike. Po mojem mnenju moramo o tem razpravljati na evropski ravni, saj bi po določbah Schengenskega sporazuma nekdanji zaporniki končali v kateri koli od držav članic. V bistvu pa si moramo najprej razjasniti tri zadeve.
Predsednik Obama je popolnoma pravilno povedal, da je Gvantanamo nujno zapreti, da si bodo Združene države Amerike lahko pridobile nazaj moralno avtoriteto, ki so jo zapravile z uporabo izvensodnih sredstev v boju proti terorizmu. Predsednik Obama na svoj prvi dan v Beli hiši sprejel sklep o prekinitvi obravnav pred vojaškimi sodišči in o napovedi zaprtja baze v Gvantanamu. Glede na nepripravljenost Kongresa na sodelovanje naloga predsednika ni bila lahka.
V Evropskem parlamentu smo ves čas razdeljeni glede čezatlantske strategije, glede sramotnega zapora pa smo si precej enotni. Tudi v Svetu, ki je sicer globoko razdeljen glede iraške vojne, so bili ministri za zunanje zadeve enotni v zahtevi, da je treba Gvantanammo zapreti. Kot je že povedal gospod Salafranca Sánchez-Neyra, je več držav članic pripravljenih sprejeti nekdanje zapornike na svoja ozemlja: Francija, Portugalska, Irska, Belgija, Združeno kraljestvo in Madžarska. O sprejemu zapornikov iz Gvantanama odloča vsaka država članica sama zase, odločitve pa bi morale biti evropsko usklajene. V Evropi brez državnih meja in s svobodo gibanja si morajo države članice izmenjevati podatke.
(SL) Najprej hvala obema predstavnikoma Sveta in Komisije za proaktivno stališče glede Gvantanama. Gvantanamo je anomalija in je sramota od prvega dne, odkar so odprli ta zapor. Mogoče je bilo najti nekaj več razumevanja v času po šoku 11. septembra, vendar, od tedaj so minila leta, sramota se nadaljuje in v bistvu se nadaljuje blamaža vseh nas, ki verjamemo v vrednote zahodne civilizacije, kot je spoštovanje človekovih pravic in pravna država.
Vsi pa vem, da zaprtje Gvantanama ne bo utišalo vprašanj v zvezi s človekovimi pravicami in bojem proti terorizmu, niti v Združenih državah niti v Evropi. Kot ste omenili, v Združenih državah protiteroristična zakonodaja še vedno dopušča neomejen pripor pred sojenjem in sojenje pred vojaškimi sodišči. No, kar se Evrope tiče, pa: zaporniki v Gvantanamo niso kar padli z neba. Prepričana sem, da je napaka, da te zadeve prikrivamo.
(FR) Gospa predsednica, najprej naj omenim, da smo pred kratkim izvedeli, da se center za pridržanje Gvantanamo ne bo zaprl v letu 2010, kot je bilo načrtovano, pač pa leta 2013 - z drugimi besedami, ob izteku mandata predsednika Obame. Čeprav zapiranje traja dalj časa, kot je bilo načrtovano, smo lahko vseeno veseli, da teče naprej, saj bi ga prav lahko tudi povsem opustili. Zaprtje je odziv na željo, ki jo je izrazila Evropa. Ne moremo na eni strani leta in leta kritizirati Združenih držav zaradi centra v Gvantanamu, na drugi strani pa ne pokazati dovolj volje in ambicij za reševanje tega problema.
Pred kratkim sem se sestala s pravosodnim ministrom Združenih držav Ericom Holderjem; pojasnil mi je obseg te naloge, obenem pa tudi orisal veliko željo in potrebo Združenih držav po podpori držav članic Evropske unije. Podpora zajema tudi pomoč pri zapiranju centra za pridržanje s sprejemom nekaterih pripornikov v Evropi. Združenim državam moramo torej usklajeno pomagati, da bodo lahko zaprle ustanovo, ki ji Evropejci nasprotujemo že vrsto let.
(SK) Zakaj bi morala Evropska unija prevzemati nase posledice ameriške politike? Preprosteje bi bilo pozvati Ameriko in njenega predsednika, ki zdaj izpolnjuje svojo predvolilno obljubo - pri čemer ga, mimogrede, podpirajo številni vodilni politiki - naj ta velik in nesrečen problem rešita sama. Vendar ima tudi Evropska unija mnogo skupnega s problemom. Teroristi so v preteklih letih grozili in napadali tudi EU in še vedno grozijo celemu svetu, katerega del je tudi EU. Smo res že pozabili na londonsko podzemno železnico, Nemčijo, Nizozemsko, Španijo in ducate drugih spodletelih poskusov teroristov? Z Ameriko smo v istem čolnu. Problem zadeva nas vse.
Splošno priznano je, da je bil Gvantanamo napaka Združenih držav Amerike v boju proti terorizmu. Poskrbeti pa moramo, da takih napak v prihodnje ne bo več, še zlasti ne v Evropi. Žal pa poročilo, ki ga bo kmalu, v marcu 2010, predstavil Svet za človekove pravice OZN, vzbuja resne sume o praksi tajnega pripiranja osumljencev v državah članicah Evropske unije, na primer v Veliki Britaniji, na Poljskem in v Romuniji.
(PL) Gospa predsednica, rad bi začel pri tem, kar je omenil moj predgovornik. Gospod Papanikolaou, kategorično ste trdili, da smo imeli v Evropi, tudi na Poljskem in v Romuniji, nezakonite zapore. Kot Poljak moram povedati, da ni nikakršnih trdnih dokazov o obstoju takih zaporov na Poljskem. To je moja prva opazka. Zdaj pa še druga opazka: menim, da med člani zbornice ni nikakršnih nesoglasij o tem, ali naj se Gvantanamo zapre ali ne. Zelo jasno pa je, da bo zapiranje Gvantanama hudo zapleten proces in da nihče zares ne želi pomagati pri tem. Vprašati se moramo, kaj lahko storimo glede tega. Rad bi zastavil naslednje vprašanje: ali je že prišlo do kakšnih sprememb pri pogojih bivanja in tehnikah zasliševanja pripornikov? V centru so uporabljali že različne postopke - od potiskanja glav pripornikov pod vodo do odrekanja spanja več noči zapored. Ali smo lahko prepričani, da takih postopkov ne uporabljajo več?
(HU) Veseli me, da je toliko kolegov poslancev povzdignilo glas proti grobim kršitvam človekovih pravic v Gvantanamu v imenu boja proti terorizmu. Vaš gnev pa bom lahko jemala resno le, če se boste na podlagi mojih stalnih zahtev končno zavezali raziskati vprašanje Gvantanama, ki ga imamo v sami EU, na Madžarskem. Naj še enkrat ponovim, da imamo na Madžarskem dvanajst oseb, ki so pod obtožbo terorizma v priporu že skoraj leto dni, v enako slabih razmerah in ob enakem kršenju procesnih pravic kot priporniki v Gvantanamu. Kolege poslance bi rada prosila, naj z dvigom rok pokažejo, koliko jih je pripravljenih zadevo vzeti resno in sodelovati pri podrobni preiskavi. Gospa predsednica in kolegi poslanci, čakam na vašo potrditev z dvigom rok.
Prva opazka zadeva Jemen. Kar zadeva Jemen, mi ni znano, da bi bila že sprejeta ali da bi se pripravljala kakšna konkretna odločitev v zvezi z zaporniki, ki so prišli iz Jemna in so trenutno v Gvantanamu. Razmere v Jemnu so bile opisane v sklepih prvega srečanja Sveta za zunanje zadeve v zgodovini Unije. Doslej smo imeli le en redni sestanek Sveta za zunanje zadeve, dne 25. januarja, njegovi sklepi pa pozivajo Jemen k programu globljih političnih reform, vprašanje Gvantanama pa v njih ni omenjeno. Seveda te sklepe podpiramo, podpiramo pa tudi konferenco, ki je bila 27. januarja v Londonu.
Prepričan sem, da vlada splošno soglasje, da zapor v Gvantanamu pomeni resno kršitev človekovih pravic in pravni odklon, ki ga ne moremo dopuščati, ki se ne sme ponoviti in ki ga Evropska unija že ves čas močno kritizira. Prav zato želimo sodelovati s predsednikom Združenih držav, ki je sklenil zgodbo Gvantanama končati in zapor zapreti. Ne samo to, sklenil je tudi sprožiti revizijo politike zaporov v Združenih državah.
To pomeni trdno utemeljitev poziva gospoda Vajgla, naj se zapor zapre kot groba kršitev človekovih pravic, in podobnih misli drugih govornikov v razpravi. Poleg tega menim, da je na splošno, ne glede na to, ali človekove pravice kršijo drugod po svetu ali v Evropi, treba take pojave obsoditi in poskrbeti, da do njih ne bi več prišlo. To pravim v zvezi z govorom gospoda Nattrasa, saj sem prepričan, da soglaša, da v Evropi nimamo ničesar, kar bi bilo podobno zaporu v Gvantanamu.
Evropska unija in Združene države so zadevo temeljito pretresle. Omenil sem izjavo z dne 15. junija lanskega leta, s katero so se Združene države in Evropska unija zavezale k utrjevanju človekovih pravic in boju proti terorizmu. To zadeva kršitve človekovih pravic z zaporu Gvantanamo, pa tudi nujnost popolnega spoštovanja svoboščin, temeljnih pravic in zakonitosti v boju proti terorizmu. Tega se moramo držati. Zato popolnoma soglašam z besedami gospoda Coelha o pomenu prispevka Evropske unije pri tem.
Ne govorimo pa samo o sklepu Združenih držav, da zaprejo Gvantanamo, in vseh problemih v zvezi s tem, ki sem jih omenil v uvodnem govoru. Ugotavljamo tudi, da se je predsednik Obama lotil resničnega preloma s preteklostjo. To pomeni povsem nov začetek, ne le pri Gvantanamu, pač pa pri vseh praksah, povezanih z njim. To je, menim, popolnoma jasno iz ukrepov, ki jih je sprejel predsednik Obama.
Ukinil je tajne pripore, ki jih je imela CIA, in ukazal, da je treba v prihodnje vse zapornike v Združenih državah prijaviti pri Mednarodnem odboru Rdečega križa. Ukinil je "poostrene" postopke zasliševanja, ki jih je uporabljala CIA. To pomeni, da ameriški zasliševalci ne morejo več uporabljati pravnih mnenj o mučenju in postopkih zasliševanja, ki so jih začeli uporabljati v opravičilo po 11. septembru; tudi to pomeni povsem nov začetek. Ponovno preučujejo tudi politiko premeščanja in jo usklajujejo z mednarodnim pravom.
Mislim, da je to treba podčrtati. Da jim bo uspelo, moramo sodelovati tudi mi, kot je izrecno omenila gospa Muñiz de Urquiza: sodelovati z Združenimi državami. Evropa je ta zapor velikokrat obsodila, zato mora Evropa sodelovati po svojih močeh, seveda ob upoštevanju dveh omejitev. Ena omejitev zadeva Združene države, saj pri tej zadevi veljata zakonodaja Združenih držav in suverenost Združenih držav. Druga omejitev pa je, da o sprejemu pripornikov iz Gvantanama suvereno odločajo države članice Evropske unije.
Pri tej zadevi moramo sodelovati med seboj, gojiti moramo dialog, in del dialoga mora biti posvečen širšimi vprašanjem, ki ne zadevajo samo Gvantanama. Eno od teh vprašanj ste nekateri govorniki tudi omenili, na primer gospa Hautala in gospod Czarnecki: vprašanje žrtev. Menim, da je to eno od področij dialoga, ki bi ga morali vzpostaviti z Združenimi državami. Menim, da je dialog o žrtvah terorističnih dejanj vprašanje, ki ga bomo morali v prihodnosti urediti, vsekakor pa poglobljen dialog o tem vprašanju z Združenimi državami že teče.
Za zaključek bi rad povedal, da ima Evropska unija zelo jasno stališče o vprašanju Gvantanama, in sicer se zavzema za zaprtje tega zapora. Evropska unija zelo jasno zagovarja stališče, da nikakršne okoliščine ne morejo upravičiti kršenja temeljnih svoboščin, obenem pa zagovarja boj proti terorizmu in sodelovanje z Združenimi državami. To so verodostojna stališča, saj ugotavljamo nedvomno korenito spremembo, korenit prelom s preteklostjo pri politiki Združenih držav in predsednika Obame v boju proti terorizmu in vrsti drugih politik na področjih pridržanja, premestitev in zasliševanja. To je stališče, ki ga moramo krepiti in pomagati utrjevati. Svet torej izrecno zagovarja sodelovanje z Združenimi državami na poti k cilju, ki je naš skupen cilj, to je k trajnem zaprtju zapora v Gvantanamu.
Zelo kratek bom. Sprememba 6 Skupine naprednega zavezništva socialistov in demokratov v Evropskem parlamentu je služila temu namenu. Ker je zapisana nerazumljivo, jo umikamo. Kljub temu podpiramo spremembe 1 do 9 Skupine naprednega zavezništva socialistov in demokratov v Evropskem parlamentu in Skupine Zelenih/Evropske svobodne zveze, ki pozivajo EU, naj naredi več na poti do Mehike. Varstvo podnebja se ne sme ustaviti. Prosim za vašo podporo.
Obenem se je treba lotiti in izvesti bistvene sektorske reforme na področjih, kot so energetika - še zlasti plinski sektor -, promet in okolje. Ukrajino smo prav tako dosledno spodbujali, da ponovno preuči ustavno reformo, prinese stabilnost in vzpostavi osnovna pravila delovanja v političnem življenju. Ustava mora prestati preizkus časa, njena reforma pa naj bi ne bila vezana na kratkoročnih političnih ugotovitvah. Ukrajina mora sama izbrati model, ki ga želi sprejeti. Vendar pa mora zagotoviti vzpostavitev učinkovitega sistema preverjanj in ravnovesij, s čimer se izogne politični paralizi, ki jo je Ukrajina doživljala v preteklosti. Pomoč in nasvet Beneške komisije bosta pomembna pri zagotavljanju, da se vse izpelje na način, ki je skladen z evropskimi standardi, in ob uporabi najboljših razpoložljivih izkušenj.
Naša naloga je spodbuditi Ukrajino na poti naprej in podpreti vodstvo v Kijevu v procesu daljnosežnih reform in modernizacije. Za to imamo veliko orodij. V okviru evropske sosedske politike imamo sredstva za podporo lastnih reformnih prizadevanj Ukrajine. Že danes se tekoče in načrtovano tehnično in finančno sodelovanje z Ukrajino giblje v razponu 435 milijonov EUR, ne da bi šteli morebitno makrofinančno pomoč. Vzhodno partnerstvo je prineslo dodatna orodja. Celovit program vzpostavljanja institucij, ki ga predvideva Vzhodno partnerstvo, je glavni, saj izrecno cilja na institucije v ukrajinski vladi, ki jih je treba okrepiti za izvajanje reform.
Gospa predsednica, komisar, precej razočarani smo. Sem eden od tistih, ki so bili v šotorskem naselju med oranžno revolucijo v Kijevu in ko pogledam, kaj je bilo doseženo v preteklih petih letih, želim predsedniku Yushchenku povedati, da v svojo državo ni prinesel stabilnosti, da ni ustvaril parlamentarne priložnosti in da je zaustavil zakonodajni proces. Brez dvoma je odgovoren za neuspeh oranžne revolucije. Upam, da bodo te volitve v Ukrajino prinesle novo stabilnost. Vendar pa sem kljub volitvam, ki so očitno potekale v skladu z mednarodnimi standardi, zaskrbljen, da to ni stabilna, samozavestna demokracija. Kadar se zakonodaja spremeni tri dni pred drugim glasovanjem, prav na sredi volitev, ne glede na razlog, to ne odraža da so proces dojeli. Namesto tega na Ukrajino gledamo z veliko zaskrbljenostjo. Mislim, da se moramo tesno povezati v zvezi z vprašanjem razvoja demokracije in pravne države v Ukrajini, skupaj s povezano temo stabilnosti, ki ni v protislovju, ampak je posledica tega.
Gospod Füle, glede sosedske politike imate posebno odgovornost. Vendar pa sosedske politika ne pomeni, da se stvari preprosto nadaljujejo kot prej. Namesto tega pomeni uporabo orodij, ki jih imamo na voljo ne le za dvostransko sodelovanje z državo, kot je Ukrajina ali drugimi državami v regiji, ampak za večstranski pristop do teh držav, tako da te sodelujejo in postanejo stabilnejše. Dati jim moramo upanje. To ne vključuje vsakdanjega omenjanja širitve Evropske unije, ampak gre bolj za to, da imajo zdaj na voljo vizume, preučevanje možnosti za območje proste trgovine in morda celo ponudbo možnosti za pridobitev statusa, kot ga ima Norveška v Evropskem gospodarskem prostoru. To ne bo nikomur škodovalo, ne predstavlja agresivnega vedenja do nikogar in bo obenem vodilo k uvedbi evropske perspektive in stabilnosti v takšnih državah. Upam, da se bo nova vlada izkazala kot vredna, da sodeluje v takšnih projektih.
Reči moramo, da so mednarodni opazovalci dali zelo pozitivno oceno volitev v Ukrajini, ne glede na dejstvo, da je zakonodaja okrog volitev stala na trhlih tleh. Rečemo lahko, da dejstvo, da so bile spremembe narejene v zadnjem trenutku, ni neposredno vplivalo na rezultat teh volitev. Pravzaprav lahko rečemo, da je bila glavna zmagovalka demokracija v Ukrajini, kajti ko sedanji predsednik spet kandidira in dobi le 5 % glasov, se mi zdi, da je to zelo jasen znak, da demokracija deluje.
Eno od pravil demokracije je, da sprejmeš rezultat volitev, takšen kakršen je. Prav tako priznaš zmago tekmeca, kadar je ocena dejanskih volitev pozitivna. Zato mora biti naše sporočilo kandidatu, ki je izgubil, zelo jasno: Ukrajina potrebuje politično stabilnost in ji je končno treba dati priložnost, da začne dolgo odlašane reforme. Poleg teh sporočil moramo v tem Parlamentu jasno izjaviti, da bomo Ukrajini pomagali, da se bodo stvari začele pomikati naprej z našo politiko, sosedsko politiko in Vzhodno partnerstvo.
Pomembno vprašanje, ki ga moramo obravnavati, je dejstvo, da prebivalci Ukrajine nobenemu od vodij ukrajinskih strank zares ne zaupajo, da bi ti vodili državo v imenu in v dobro vseh svojih državljanov. Če se je s prisotnostjo opazovalcev volitev izpostavil le en rezultat skupaj z dejstvom, da so volitve pravilno potekale, kar ni treba posebej poudariti, je to odkritje, do katerega so prišli v času številnih razprav, da je večina ljudi glasovala za manjše zlo. Nihče od državljanov, s katerimi sem se srečal, ni veliko pričakoval od teh volitev. To je v primeru tako mlade demokracije, ki se je od bivšega sovjetskega sistema oddaljila bolj kot katera koli druga država v vzhodni Evropi, zastrašujoče.
Notranji neuspehi v Ukrajini se odražajo v neuspehih evropske strategije. Tega ne smemo več lahkotno jemati. Ukrajinski osredotočenosti na zahod moramo nuditi brezpogojno podporo, kajti izgubimo lahko veliko. Plin je tema, ki vedno povzroča veliko osuplosti. Omeniti moram le Sevastopol, kjer se spopadamo z velikim konfliktom. Stvari ne moremo preprosto pustiti, da gredo svojo pot tako kot prej. Na tem področju ste prevzeli veliko odgovornost.
(DE) Gospa predsednica, komisar, Yulia Tymoshenko je seveda upravičena do pritožbe zaradi rezultata predsedniških volitev. Glede na rovarjenje in spletkarjenje, ki sta potekala leta 2004, je ne moremo obtoževati, razen dejstva, da so tokrat mednarodni opazovalci volitev rezultate potrdili. Lahko se postavi za svoje domnevne pravice. Vendar pa to v političnem smislu ni pametna poteza, kajti posledica takšnega spora bo nadaljevanje politične in gospodarske negotovosti v državi.
Gospa predsednica, komisar, na nek način je ta dvorana pred petimi leti prav tako doživljala oranžno revolucijo. Pred nekaj tedni pa so se zastavljala vprašanja, ki jih je vseboval tudi govor gospe Ashton, o tem, ali so bili Ukrajinci pripravljeni na oranžno revolucijo in ali so jo v celoti prenesli v prakso? Tudi meni je tako kot gospe Harms žal, da gospe Ashton danes ni z nami. Obstaja odgovor na to vprašanje: 70 % udeležba na volitvah je v Evropi resnična redkost in to je tudi stvarnost, ki velja za naše države. V tem smislu gospod Brok nima prav, ko pravi, da je oranžna revolucija izgubila. Zmagala je, saj je šlo za to, da obstajajo pravila, ki lahko vsem prinesejo koristi. Tudi na Poljskem poznamo primere, ko je koristi demokratičnih pravil užival nekdo, ki je poprej nasprotoval demokraciji. Vendar je to dobro - in tako naj bi tudi bilo.
Zdaj pa je prišel čas za naš odgovor: smo po oranžni revoluciji storili vse, kar bi morali? Smo odgovorili na to vprašanje? Smo poleg vseh instrumentov, o katerih je govoril komisar - in dobro je, da smo te instrumente oblikovali -, odgovorili, da so za Ukrajino vrata odprta? Je v postkomunistični državi mogoče izpeljati daljnosežne reforme brez takšne obljube? Lahko spodbujamo ljudi, naj se žrtvujejo, če jim povemo, da bodo še naprej čakali zunaj? Ali jim ne bi raje rekli: za vas je prostor v Evropi, ne danes, ne jutri, vendar prostor je.
Ta izjava je velika priložnost za novega komisarja, gospoda Füleja. Gospe Ashton danes ni. Komisar, bodite drzni in bodite prvi, ki bo začel govoriti o tem, da prostor je. Ne danes, ne jutri, ampak prostor bo. To bo Ukrajincem v veliko pomoč. To je morda zadnji trenutek, ko se to še lahko pove, in zato morajo vsi Ukrajinci vedeti, da so povezovanje in sodelovanje z Evropo ter spremembe zakonodaje njihova osebna priložnost.
Tega ne moremo povedati le eliti, poslovnežem ali študentom. To je treba povedati tako, da bodo vsi razumeli, da se je po letih komunizma še vedno vredno nekaj početi. To je tudi priložnost za vas, gospod Füle. Jasno to povejte, pa se boste zapisali v zgodovino. Pomagali ne boste le Ukrajini, ampak vsej srednji Evropi, kajti blagostanje in varnost v Ukrajini pomeni priložnost za vso srednjo Evropo. Vsi morajo imeti občutek, da imajo priložnost. Zato moramo poleg pridružitvenega sporazuma, ki je zelo pomemben, za Ukrajince sprostiti vizumske obveznosti in jih v prihodnje tudi opustiti. Zelo jasno moramo povedati: vrata v Evropo so za Ukrajince odprta. Nekdo mora to po petih letih končno povedati.
(PL) Gospa predsednica, obstaja vsaj ena država bivše Sovjetske zveze, kjer rezultati volitev niso znani vnaprej. Ta država je Ukrajina in tega bi morali biti veseli, kajti tudi mi smo tu odigrali svojo vlogo. Po volitvah v Ukrajini se bo nekaj spremenilo. Imeli bodo novega predsednika in ta novi predsednik naj bi bil deležen prijaznega sprejema v Evropski uniji in Evropskem parlamentu. Temu je tako, ker ukrajinsko povezovanje z Evropo ni minljiv interes, ampak resen izziv in stremljenje milijonov Ukrajincev. Evropska unija se mora na novo odpreti Ukrajini. Pri tem naj nas ne ženejo osebna stremljenja. Razumem, da v Evropski ljudski stranki rahlo obžalujejo, da na volitvah ni zmagala ženska, za katero so želeli, da zmaga. Vendar pa novega predsednika Ukrajine ne potiskajmo v naročje Moskve. Ukrajina bo postala partner, od katerega se bo veliko pričakovalo. Ukrajina bo partner, ki mu bo veliko naloženo. Ukrajina bo partner, ki bi ga morali dobronamerno obravnavati. Zato je še enkrat potrebna nova evropska spodbuda, kajti Ukrajina je del Evrope in to politiko moramo izvajati v lastnem interesu.
V demokraciji je nepredstavljivo, da se volilna zakonodaja spremeni med dvema krogoma glasovanj. To ni v čast tistim, ki so jih predlagali, tistim, ki so zanje glasovali ali tistim, ki so jih izvedli. To namiguje, da so zadaj nevredni in neželeni nameni. Veliko je treba spremeniti glede pomanjkanja neodvisnosti sodstva, saj je to izpostavljeno prevelikemu vplivu ne le političnih sil, ampak tudi akterjem iz gospodarstva. Brez svobodnega in neodvisnega pravosodnega sistema ne more biti zakonodaje, ne morejo se zagotavljati človekove pravice in ni tujih vlaganj ali napredka.
Vendar je krivdo za to razočaranje mogoče pripisati tudi temu Parlamentu in še zlasti številnim državam članicam. Želim si, da bi se lahko za trenutek postavili v vlogo državljana evropske države, ki zaradi obratov zgodovine še vedno ni članica Evropske unije. Kaj bi pričakovali od EU? Solidarnost. Pa vendar številni zunanji ministri, ki jih skrbi le to, da bi ne nadlegovali ali vznemirjali Moskve, uporabljajo in izkoriščajo stalne notranje boje v Kijevu kot izgovor, da ne morejo nedvoumno izjaviti, da je Ukrajina neodvisna in suverena država.
Vendar bi bilo treba nekaj reči tudi Evropski uniji. Če v teh razmerah želimo imeti vpliv v postsovjetskem prostoru in utrditi položaje demokracije in človekovih pravic, potem moramo z Ukrajino sodelovati bolj kot kdajkoli prej. Evropska unija mora Ukrajini ponuditi alternativno evropsko vizijo. Da bi to storili, si moramo najprej prizadevati za tako imenovane "mehke" ukrepe z dolgoročnim vplivom, kot so spodbujanje gospodarskega vključevanja, bolj dejavno ustvarjanje stikov med ljudmi in politični dialog z vladnimi institucijami Ukrajine.
(HU) V razpravi o sedanjih razmerah v Ukrajini bi rada prosila Komisijo, da uporabi svoje odnose ali mrežo odnosov z Ukrajino in zaprosi in sama pokaže dosledno in jasno zavezanost glede pravic narodnih manjšin kot tudi na drugih področjih, kajti kar smo danes slišali o nedavnih zastojih v Ukrajini, ki vplivajo na številna področja, eksponentno velja za pripadnike manjšin, izobraževanje v jezikih manjšin in uporabo maternega jezika. Na naši strani se zahtevata jasnost in doslednost, kajti Evropska unija lahko vpliva na Ukrajino, ki ima status glede na sosedsko politiko, na vseh področjih, vključno s pravili in predpisi na področju narodnih manjšin. Vidimo, da doslednost naših stališč in sporočila delujejo, in upamo, da bo to morda pomagalo najti ustrezne rešitve za takšna vprašanja. Predlagam, da vsak prihodnji sporazum z Ukrajino zajema ta vprašanja, vključno s pravico do izobraževanja v maternem jeziku, saj je to temeljni predpogoj za preživetje narodnih manjšin.
(LT) Ukrajina danes ne doživlja le gospodarske, ampak v določenem smislu tudi politično krizo. Morda bodo te predsedniške volitve pomagale državi premakniti se z mrtve točke in bodo zagotovile večjo stabilnost. Ukrajina se še odloča, kakšen model civilizacije naj podpre. Naj država sodeluje z vzhodom ali se odloči za povezavo z Evropo? Odločitev ni tako lahka, še zlasti ko se ideološka delitev v političnem življenju razširi tudi v družbo. Vrata v Evropo morajo biti Ukrajini odprta in pregledne volitve so pomemben korak h krepitvi načel demokratične države. Prebivalci Ukrajine so izrazili svojo voljo z izbiro voditelja države. Ukrajina je evropska država, ki mora imeti pravico, da sprejema odločitve glede Evrope. Zato mora Evropska unija intenzivno sodelovati z Ukrajino, krepiti demokracijo v tej državi in pospešiti njeno povezovanje z Evropsko unijo.
Te volitve so bile tesne, ampak bile so demokratične in to je pravzaprav za nas vest dneva. Tesnost volitev je v bistvu razkrila kompliciranost te države. Ta država je multietnična, je multikonfesionalna, ima za seboj tudi zelo pestro zgodovino, ki jo moramo spoštovati. Mislim, da moramo mi, tudi Evropski parlament in Evropa v celoti, uporabiti vsa sredstva, da stimuliramo nek produktivni notranji dialog, ki bo notranje utrdil ukrajinsko državo in ukrajinsko družbo.
Seveda sem bil razočaran nad rezultatom, ker predsednik Yanukovich ni demokrat v zahodnem slogu. Zdaj bo formalno opustil vsa prizadevanja glede Nata in laskal le članstvu svoje države v EU, čemur zdaj tudi formalno nasprotuje Rusija, njena bližnja prijateljica in soseda. Namesto tega se bo zadovoljil s sporazumom o prosti trgovini in liberalizacijo vizumskega režima. Gospa Tymoshenko se po mojem mnenju oklepa slamice z izpodbijanjem rezultata svojega tesnega poraza na sodiščih in močno dvomim, da bo uspela.
Kar me zdaj res skrbi, je razprava, ki sem jo poslušal ponoči: obnovljene separatistične težnje za odcepitev zahodnega dela Ukrajine - nasprotnikov Yanukovicha in privržencev Tymoshenkove -, ki naj bi se bodisi pridružil Poljski ali tvoril novo zahodno državo. To se verjetno ne bo zgodilo, če pa se bo, mora to potekati mirno in s soglasjem. V Evropski uniji moramo podpreti zapuščino oranžne revolucije in skupne demokratične vrednote, ki si jih delimo z Ukrajino.
(DE) Gospa predsednica, bitka je končana in vsaj do naslednjega parlamentarnega mandata bo gospod Yanukovich predsednik Ukrajine. Vzpodbudno je, da je to bil rezultat poštenih volitev. To kaže tudi, da volivci niso želeli, da bi bile na eni strani določene pozicije, kot je pridružitev Natu ali na drugi strani usmerjenost do Moskve, trdno določene. Mr Yanukovich se svetuje, naj nadaljuje z demokratičnimi procesi in se ne le ozira na vzhod in zagotovi opazne izboljšave življenjskih pogojev za prebivalce Ukrajine. Sicer bo o rezultatih naslednjih volitev še odločeno.
Moj današnji prispevek se bo dotaknil vidika, ki se manj omenja, vendar pa me vedno zaskrbi, ko se pogovarjamo o Ukrajini. V tej državi živi več kot pol milijona prebivalcev romunske narodnosti. Oblasti v Kijevu so doslej pokazale malo zanimanja v smislu zaščite njihovih pravic. Vendar pa smo v času volilne kampanje v tej državi, ki meji na Romunijo, prvič opazili, da se je spodbujal nov koncept upravljanja. Eden od kandidatov je Romunom, ki živijo v tej državi, obljubil, da bo podprl uvedbo romunščine kot regionalnega jezika na območjih, kjer so Romuni v večini.
v pisni obliki. - (HU) Po predsedniških volitvah se začenja novo poglavje v odnosih med EU in Ukrajino. Eno najpomembnejših področij sodelovanja bo vprašanje energetske oskrbe. To ni nikakršno naključje, saj evropska unija z vse večjo odvisnostjo precejšen delež uvožene energije dobiva prek svoje vzhodne sosede. Mislim, da je zaradi varnosti uvoza energije upravičeno, da bi Evropska unija z vsemi možnimi sredstvi pomagala Ukrajini pri vzdrževanju in modernizaciji njenega energetskega omrežja, še zlasti pomembnega plinskega omrežja. Obenem pa v skladu s sklepi junijskega vrha EU menim, da glede finančne pomoči obstaja temeljni predpogoj. Ukrajina naj bi začela s svojo reformo gospodarstva in zagotovila večjo preglednost svoje plinske industrije. Pomanjkanje preglednosti v sistemu posredniških podjetij je imelo za posledico pomanjkljivosti za prebivalce Ukrajine, prav tako pa je oviralo varno preskrbo držav članic EU. Poleg tega je vredno podpreti prizadevanja za širitev skladiščnih zmogljivosti. Pravzaprav je oblikovanje rezerv eden od glavnih načinov za zagotovitev gladkega pretoka plina v Evropi tudi v mrzlem zimskem obdobju.
v pisni obliki. - (RO) Izvolitev Viktorja Yanukovicha za predsednika pomeni, da Ukrajina vstopa v novo fazo, ki jo bo približala EU. Kot član Odbora za parlamentarno sodelovanje med EU in Ukrajino in evropski državljan sem prepričan, da Evropska unija lahko in dejansko tudi že pomika jeziček na tehtnici v prid evropske in demokratične poti za svojo vzhodno sosedo. Misija za opazovanje volitev Evropskega parlamenta je pozdravila dejstvo, da so volitve potekale zakonito in brez incidenta, kar zagotavlja legitimnost novega predsednika in predstavlja nasprotje volitvam, ki so potekale v letih 2004-2005. Sprememba politične barve ne sme vplivati na naš pristop do Ukrajine, ki mora ostati prav tako dosleden in celo bolj učinkovit. Čeprav je dobro znano, da predsednik Yanukovich ne namerava oslabiti vezi z Rusijo, to ne pomeni, da se namerava odmikati od EU. Da bi se izognili uresničitvi nevarnosti, čeprav je verjetnost majhna, moramo pri obravnavanju odnosov z Ukrajino, ki je edina država, ki na tem območju lahko zagotovi stabilnost, delovati proaktivno. Odprtost moramo pokazati v dialogu in trdnimi zavezami, da bi Ukrajino ustrezno spodbudili k proevropskemu razvoju. Zaupam v sposobnost Ukrajine, da nadaljuje reforme in pokaže, da je za EU zaupanja vreden partner.
, v pisni obliki. - Ukrajina ostaja ključna za stabilnost in demokratični razvoj Evrope. Čeprav je oranžna revolucija, h kateri je tudi Evropska unija tako učinkovito prispevala, razočarala številna pričakovanja, upamo, da se bo zapuščina predsedovanja gospoda Yushchenka ohranjala - svobodne in poštene volitve, ljudje, ki so pri izražanju mnenja premagali strah in v bistvu neodvisni mediji. Res je, da velika država, kot je Ukrajina, ki je bila tako dolgo oropana neodvisnosti in je trpela pravi genocid - Holodomor - potrebuje nekaj časa, da bolje opredeli svojo evropsko identiteto in prihodnje strateške cilje. Vendar se ne moremo odmakniti od odgovornosti, ki jo imajo politike Evropske unije od leta 2004. EU Ukrajini ni bila pripravljena ponuditi možnost članstva v EU. Podpora EU Ukrajini se je izkazala kot posebno dvoumna in Ukrajincem neprepričljiva, saj je pogosto prevladoval strah pred vznemirjanjem Rusije. Zavedati se moramo, da je glavni ključ do resnično demokratične in dobre sosedske Rusije neodvisna in z Evropo povezana Ukrajina. To bo ostala odgovornost EU. Zdaj pa moramo kar najbolj izkoristiti Vzhodno partnerstvo.
Gospa predsednica, beležil sem si informacije o izvolitvi Viktorja Yanukovicha za predsednika Ukrajine. Čeprav je stanje v Ukrajini zelo resno, je v obdobju od prejšnjih volitev mogoče videti spremembe na bolje v smislu spoštovanja zakonodaje. Upam, da bo pravni spor glede volilnih rezultatov hitro razrešen in da se bosta obe strani posvetili delu, ki bo Ukrajini pomagal iziti iz gospodarske krize in okrepiti svoj položaj v svetu in še zlasti razviti tesnejše odnose z Evropsko unijo. Glede obljub novoizvoljenega predsednika, da bo povečal demokratizacijo in zagotovil mednarodno stabilnost kot tudi dejstvo, da velik poudarek namenja pridružitvi Ukrajine Evropski uniji, sem prepričan, da naj bi trenutno dobro sodelovanje med Ukrajino in Evropsko unijo ne le nadaljevali, ampak razširili. Predstavniki vseh držav EU upajo, da bo Ukrajina končno stopila v obdobje politične stabilnosti in soglasja glede gospodarske politike.
Ukrajina je evropska država in deli vse evropske kulturne vrednote. Ukrajina mora pošteno in učinkovito izvajati politični program, ki bo zagotovil pravice narodnim manjšinam, kot so Rusi, Tatari, Romuni, Poljaki, Madžari in Grki in drugi. Izvajati mora Evropsko listino o regionalnih ali manjšinskih jezikih, ki tem jezikom zagotavlja status regionalnih jezikov. Prepričan sem, da mora EU podpreti izvajanje takšnih ukrepov in poudariti, da se ne sme zanemariti niti ene manjšine.
V Ukrajini je na primer romunsko govoreča manjšina, ki ima več kot 410 000 pripadnikov. To je tradicionalna narodna skupnost z globokimi zgodovinskimi koreninami, ki složno živi z večinskim prebivalstvom in drugimi manjšinami še zlasti v regiji Černivci (Severna Bukovina, Severna Besarabija in regija Hertsa), Odesi (okrožja v južni Besarabiji) in v transkarpatski regiji (zgodovinska regija Maramureş). Mislim, da mora EU spodbuditi Ukrajino, da razvije oddelke, ki bi ponudili pouk v romunščini kot maternem jeziku v poklicnih in srednjih šolah, ki trenutno delujejo v zgoraj omenjenih mestih in regijah. Poleg tega bi morala EU sodelovati s Kijevom, da bi državna univerza Černivci ustanovila oddelke, ki bi poučevali pouk v romunščini kot maternem jeziku na vseh sedanjih katedrah in posebnih oddelkih.
Vesel sem, da so ukrajinske volitve prejšnjo nedeljo lepo potekale. Vse vključene strani morajo priznati rezultate volitev, saj demokracije ni mogoče graditi na stalnem nezaupanju in sporih. Žal mi je, da je Yulia Tymoshenko na volitvah izgubila. Vendar pa mi je še bolj žal zaradi številnih izjav, ki jih je dala v zadnjem delu volilne kampanje in ki oporekajo sodbi mednarodnega sodišča v zvezi s kontinentalno polico Črnega morja. Upam, da bo ukrajinska vlada, ne glede na to, ali jo bo vodila gospa Tymoshenko ali kdo drug, sprejela dejstvo, da je takšna sodba dokončna.
Viktor Yanukovich je v primeru zmage na volitvah madžarski manjšini v Ukrajini obljubil naslednje ukrepe: takojšen umik omejitev, ki vplivajo na madžarski šolski sistem, madžarske osnovnošolce in študente zadnjih letnikov; neomejeno rabo maternega jezika v izobraževanju, sodstvu, javni upravi, medijih in drugih področjih; neomejeno rabo nacionalnih simbolov, neoviran stik z matično državo; vključitev predstavnikov skupnosti v lokalno, regionalno in državno javno upravo. Rezultati predsedniških volitev v regijah z visokim deležem madžarskih prebivalcev in tesna večina v končnih rezultatih kažejo, da so glasovi madžarske skupnosti v veliki meri prispevali k zmagi gospoda Yanukovicha. V vročici kampanje je Yulia Tymoschenko prav tako obljubila, da bo odpravila diskriminatorne ukrepe, ki vplivajo na izobraževanje v materinščini. Vendar ta obljuba ni zvenela verodostojno, saj jo je dala političarka, ki je bila pet let predsednica vlade in v tistem obdobju ni pokazala nobenega zanimanja za probleme manjšin. Zato madžarska in rutenska manjšina vse svoje upe stavita na gospoda Yanukovicha in od njega pričakujeta, da bo priznal regionalni status manjšin in oblikoval nove pogoje za odnose med večino in manjšinami. Če pa ukrajinski predsednik ne bo držal svojih obljub na primer v zameno za podporo ukrajinskih nacionalistov, ne bo le izgubil podpore manjšinskih skupnosti, ampak se bo morda za več let oddaljila vzpostavitev napovedane evropske Ukrajine.
Evropska unija bi morala v Ukrajini igrati bolj dejavno vlogo; prenehati bi morali s prakso, ki je prevladala v zadnjih nekaj letih in ko Evropska unija eno od največjih držav v Evropi obravnava negotovo in brez zavzetosti. Ukrajina je glavni partner v politiki Vzhodnega partnerstva Evropske unije in je prav tako najpomembnejša tranzitna država za odnose, ki jih goji z Rusijo. Z izvolitvijo Viktorja Yanukovicha za predsednika je Ukrajina dobila močnega in sproščenega voditelja, ki je enako odprt do Evrope in Rusije. Najpomembnejša naloga za novega predsednika bo odprava globoke politične razdeljenosti, da bo mogoče vzpostaviti stabilno upravo in izvajati že dolgo pričakovane obsežne socialne in gospodarske reforme. Za Evropsko unijo je zdaj najpomembnejše, da utrdi svojo prisotnost v Ukrajini, da bo močnejša kot kdajkoli prej, in pripravi nove osnove za sodelovanje. Vzhodno partnerstvo nudi odličen okvir za to, Služba za zunanjepolitično delovanje, oblikovana v skladu z lizbonsko pogodbo, pa bo zagotovila ustrezna sredstva. Rad bi poudaril da se Madžarska, katere največja soseda je Ukrajina, še zlasti zanima za politično in gospodarsko stabilnost, ki naj bi se vzpostavila v Ukrajini. Prav tako je naš interes, da se utrdijo odnosi med Ukrajino in Rusijo. Prav tako močno upamo, da bo Ukrajina opustila politike, uperjene proti manjšinam, s katerimi je posegala v pravice manjšin v spodnji karpatski regiji, vključno z madžarskimi.
Pred letom dni sem bil zelo zaskrbljen. Ko se je trgovina zrušila in smo pričakovali, da se bo svetovna trgovina razvijala na načine, ki od druge svetovne vojne niso bili prisotni, je bilo stanje zares zelo resno. Svetovna banka je izjavila, da je 17 držav v skupini G20 skupaj uvedlo 47 novih trgovinskih ovir in tarif. Rusija je uvedla tarife na avtomobile, Kitajska je omejila uvoz živil, Indija je prepovedala uvoz igrač in Argentina je uvedla uvozna dovoljenja za tekstilne in usnjene izdelke. Bilo je kot protekcionistična oboroževalna tekma - vzorec iz tridesetih let dvajsetega stoletja, ki je bil zaskrbljujoč.
Vendar pa ni prišlo do trgovinske vojne. Mislim, da je pomembno, da se ustavimo in razmislimo, zakaj je do tega prišlo. Menim, da je bila glavni razlog STO, globalna regulativna oblast za trgovino, ki države prisili, da se obnašajo tako, da se ne zatekajo k protekcionizmu in populizmu. Rekel bi, da je še prezgodaj naznaniti, da je kriza mimo. Kriza še ni minila. Vsi vemo, da je brezposelnost najvišja pozno v gospodarskem ciklu - in prav brezposelnost poganja protekcionizem in populizem. Če se prav zdaj ozremo naokrog, lahko vidimo, da številne države še niso prebrodile te krize; morda bo najhujše še prišlo. Zato sem kar zaskrbljen, ko poslušam nekatere člane Sveta ministrov, ki nič kaj veliko ne omenjajo novih trgov in proste trgovine, ampak raje kritizirajo globalizacijo in govorijo o zaščiti evropskih podjetij in evropskih delovnih mest. To ni nujno protekcionizem, vendar so včasih le za las stran. V vsakem primeru je to izraz merkantilizma, za katerega sem prepričan, da je škodljiv.
Vendar pa so prav ljudje, ki so v devetdesetih letih prejšnjega stoletja za vsako ceno branili liberalizacijo in deregulacijo, zdaj v prav tako težkem stanju. Nenehno naraščanje izgubljenih delovnih mest, zastala in včasih celo negativna rast ter razvijajoča se socialna kriza so vsi dejavniki, ki pomenijo, da si nič več ne moremo privoščiti, da bi izgubljali delovna mesta v imenu tega kulta. Kako v obdobju krize zaposlenim, ki izgubljajo delovna mesta, razložimo, da gre predvsem za ohranjanje deregulirane trgovine, celo za ceno nenadnih in včasih tragičnih odnosov?
Gospa predsednica, komisar, gospe in gospodje, finančna kriza ima resnično poguben vpliv na trgovino v državah članicah Evropske unije. Na primer v državah, kot je Bolgarija, je izvoz v prvih enajstih mesecih lanskega leta v primerjavi s prejšnjim letom padel za celih 24 %, uvoz pa za 35 %. Nepremičnine in turizem sta sektorja, ki ju je to še posebej prizadelo. To ima zelo močan vpliv na zaposlovanje. Pozornost je treba nameniti strmemu porastu medpodjetniškega zadolževanja, neplačevanje državnih in lokalnih javnih organizacij, itd.
Vendar pa na dnevnem redu ostajajo številna vprašanja, od katerih so nekatera že bila omenjena. Ali evropska sredstva učinkovito uporabljamo za boj proti visoki stopnji brezposelnosti? Kaj lahko Evropska unija stori ob spopadanju s trenutnim primanjkljajem, devalvacijo valute in visoko inflacijo, ki neposredno vplivajo na trgovino? Kakšne instrumente komercialne politike ima Evropska unija na voljo za spopad s finančno krizo in njenimi posledicami? Katere ukrepe je treba sprejeti, da bi se izognili ponovitvi krize takšne razsežnosti in bi se trgovina še naprej širila? Kakšno strategijo imamo proti državam, kot sta Indija in Kitajska, ki grozita, da bosta spremenili celoten finančni sistem? Pri iskanju odgovorov računam izključno na strategijo Evropa 2020.
Na nek način je kriza v sektorju živil, ki smo ji bili priča pred dvema letoma in pol, prišla pred finančno krizo in je res bila kriza svetovnih kmetijskih trgov. Enako nam kar naprej govorijo, da je liberalizacija trgovine s Kitajsko dobra za nas. Mislim, da bo na določeni točki, če ne vključimo socialnih vprašanj, davčnih vprašanj in seveda okoljskih vprašanj, Kitajska imela ne le primerjalno prednost pred Evropo ampak absolutno prednost pred njo.
Komisar, navajali ste lizbonsko strategijo, inovacije, zeleno gospodarstvo in pri tem veste, da je ta evropska strategija zdaj polom. Če pred strategijo Globalna Evropa ne bomo vključili lizbonske strategije, se morda lahko vprašamo, katere industrijske sektorje bo Evropa še imela. Kje je opredelitev industrijskih možnosti, kmetijskih možnosti, gospodarskih možnosti in seveda socialnih in okoljskih možnosti, ki jih ustvarjamo po Evropi, da bi lahko izvedeli, kako trgovina deluje v ostalih delih sveta? Dokler teh možnosti ne opredelimo, si bomo prizadevali za strategijo, ki ne bo uspešna.
Gospa predsednica, v sedanjem globalnem gospodarstvu večina meja omogoča bolj učinkovit pretok ljudi, kapitala in storitev. To naj bi seveda zagotavljalo boljši življenjski standard. To je vse lepo in prav, dokler večina držav dosega pozitivno trgovinsko bilanco in rast BDP. Problemi se začnejo, ko se rast gospodarstva upočasnjuje, tržni indeksi strmo padajo in se začnejo težave z brezposelnostjo. Odprtje meja poleg boljšega življenjskega standarda povzroči vzajemno odvisnost različnih gospodarstev. To je druga plat medalje. To je mogoče jasno videti v sedanjih razmerah. Gospodarska upočasnitev v Nemčiji na primer negativno vpliva na poljsko gospodarstvo, in sicer zato, ker je Nemčija eden od ključnih poljskih izvoznih partnerjev. Na srečo poljski BDP kaže pozitivno rast, kar je v Evropi izjema, vendar pa je skrb vzbujajoče dejstvo, da stopnja brezposelnosti že več mesecev narašča. Ta primer zelo jasno kaže, da naj bi vlade ne razmišljale le o tem, kako bi rešile gospodarske probleme le v lastnih državah, ampak naj bi se dogovorile, kako lahko skupaj razvijejo obrambne mehanizme, tako da bodo v prihodnje zaščitene pred podobnimi razmerami.
Mislim, da bo sedanja kriza preizkus za vse nas. Tukaj v glavnem mislim na države, ki so del Evropske unije. Ne moremo dopustiti stanja, kjer bi nekatere države skušale prikriti uporabo državnega intervecionizma, medtem ko se drugim v imenu svobodne konkurence prepreči dodelitev državne pomoči. Seveda se zavedam, da so nekatere vlade morda na nek način talci svojih volivcev, ampak če naj bi zgradili Evropsko skupnost v dobro vseh, moramo oblikovati jasna pravila, ki se jih moramo držati. Prav tako moramo izkoristiti svoje prednosti - napredna tehnologija in človeški kapital. Samo tako bo nadaljnja krepitev sodelovanja med državami učinkovita in mi bomo kot državljani Evropske unije lahko lepše razmišljali o prihodnosti in upali, da bodo naši (...).
Raziskovalci Svetovne banke predvidevajo, da se bo samo leta 2010 zaradi krize 64 milijonov ljudi znašlo v izjemni revščini in da je zaradi nje leta 2009 od 30 000 do 50 000 otrok v Afriki umrlo zaradi podhranjenosti. Kriza uničujoče vpliva na svetovno trgovino, zahteva finančnega vrha Združenih narodov lani, na primer da je zaključek kroga trgovinskih pogajanj v Dohi tisti odgovor, pa je popolnoma zgrešena. Glede na spoštovano NVO War on Want, bi nadaljnjim 7,5 milijona delavcev grozila izguba dela, kar vključuje najrevnejše države.
Krizo svetovnega kapitalizma so strahotno poslabšale dejavnosti finančnih špekulantov na svetovnih trgih. Nezadovoljni, da so povzročili krizo, jo hočejo ti paraziti zdaj izkoristiti in si nagrabiti še milijarde. Ali je Komisija EU včeraj videla naslov v Financial Times: "Trgovci rekordno stavili proti evru"? Kaj pa stori Komisija? Pade na kolena pred špekulanti in zahteva, da države, ki jih je kriza najbolj prizadela, kot na primer Grčija, neusmiljeno varčujejo pri plačah delavcev, pokojninah in javnih službah.
Kaj mislite, kaj bo ta drakonski program varčevanja naredil za trgovino bodisi v Evropi bodisi po svetu? Če zmanjšate sposobnost delavskega razreda za nakup blaga in storitev, potem zmanjšate povpraševanje po tem blagu in storitvah, kar pomeni, da ukinete še milijone delovnih mest, ki bi te zagotovili. To je konkretno recept Komisije. Zato je imelo na tisoče Grkov, ki so se včeraj udeležili shoda, povsem prav. Kapitalizem lahko prinese le še več trpljenja in krizo. Nadomestiti ga moramo s sistemom človeške solidarnosti, ki temelji na vrednotah demokratičnega socializma.
(HU) spregovoril bi rad o dveh vprašanjih: trgovinskem primanjkljaju in emisijah CO2. Dokument upravičeno zatrjuje, da je naraščanje trgovinskega primanjkljaja Evropske unije in Združenih držav v veliki meri prispevalo k mednarodni gospodarski krizi. Trgovinski primanjkljaj Evropske unije je narasel od 75 milijard EUR v letu 2004 na 243 milijard v letu 2008. To je trikratni porast v 4 letih. To pomeni, da je potrošnja vsakega Evropskega državljana presegla proizvedeno vrednost za 500 EUR. Tako velik trgovinski primanjkljaj in potrošnja, ki v takšnem obsegu presega proizvodnjo, nista vzdržna. Da bi zmanjšali trgovinski primanjkljaj, so potrebni ukrepi, kajti če tega ne bomo naredili namenoma, bodo zakoni gospodarstva takšno spremembo uveljavili spontano. Vendar bi to povzročilo veliko višji socialni strošek. To ponazarjajo trenutni dogodki v Grčiji.
Kar zadeva energijo, svetovne trgovine ne izkrivlja le protekcionizem, ampak tudi mehanizmi za zaščito cen energije. V številnih državah v razvoju je uporaba nafte subvencionirana, pri čemer je nafta na voljo po ceni, ki je nižja kot na mednarodnem trgu, proračunska sredstva pa se prav tako uporabljajo za uporabo elektrike. Obenem pa morajo evropski proizvajalci plačati davke in kvote ogljikovega dioksida, če želijo energijo uporabiti v proizvodnji. København je jasno povedal, da želijo države v razvoju zadržati sporazum o zaščiti podnebja, saj niso pripravljene sprejeti sankcij, povezanih z zniževanjem. Da bi to preprečili, so potrebni ukrepi, saj je več ekonomistov poudarilo, da poceni ogljikov dioksid Kitajski zagotavlja večjo konkurenčno prednost kot poceni delovna sila. Če ne bomo zmanjšali potrošnjo energije, obstaja nevarnost, da bo spet in spet ...
(SV) Gospa predsednica, naša celina je bogata. EU mora prevzeti posebno odgovornost za ohranjanje proste in poštene trgovine. Finančna kriza ustvarja globalno gospodarsko recesijo, ki je leta 2009 trgovino oslabila za 10%, kot je bilo navedeno, tako da je trgovina zdaj na isti ravni kot leta 2005. Kadar pade izvoz in imajo težave s pridobivanjem bančnega financiranja, so države v razvoju še zlasti ranljive. V državah AKP na primer blagovna menjava predstavlja 50 % trgovine. Te države so tako izredno občutljive na krize. Posledica le 1 % padca rasti je 20 milijonov ljudi, ki so pahnjeni v revščino.
Tu mora EU kot bogati del sveta prevzeti odgovornost in zagotoviti, da finančna kriza ne bo še več ljudi silila v revščino in izključitev. EU si mora prizadevati, da bi bile najrevnejše države deležne povišane ravni učinkovite pomoči in odpisa dolgov, kjer je to primerno. V tem okviru, moji prijatelji, mislim, da bi številne države, iz katerih prihajate, lahko storile več, da bi se pomoč, ki jo zagotavljajo vaše domače države, povečala, izboljšala in bila učinkovitejša. Ni nam treba vedno pozivati EU; so stvari, ki jih bolje opravimo kar doma.
(PL) Gospa predsednica, področje, ki bi si ga morali pogledati, da najdemo načine boja proti krizi, sta trgovina in kmetijski izdelki. V zadnjih letih smo pod pritiskom Svetovne trgovinske organizacije uvedli številne prostovoljne omejitve glede proizvodnje in izvoza kmetijskih izdelkov v Evropski uniji. Izpeljali smo na primer ogromno reformo trga sladkorja, kar je evropsko proizvodnjo sladkorja zmanjšalo za tretjino, številne rafinerije sladkorja pa so se zaprle. Številne kmetije so prenehale gojiti sladkorno peso, povečali smo brezposelnost in nismo dosegli niti socialnih niti gospodarskih koristi. To je bilo darilo za velike sladkorne koncerne, ki so svojo proizvodnjo preselile izven Evrope in danes njihov sladkor uvažamo.
Mislim, da bi morali v času krize našemu gospodarstvu in našim proizvajalcem nuditi močno zaščito. Tu ne govorim o protekcionizmu, ampak o politiki enakih možnosti, ki jih naši proizvajalci trenutno nimajo. V Evropski uniji veljajo raznoliki visoki standardi, na primer v kmetijstvu so standardi glede živalskega počutja. Spodbujanje teh standardov je pravica, vendar bi morali prav tako zahtevati, da iste standarde izpolnjujejo tisti, ki svoje izdelke izvažajo v Evropsko unijo. Če bi na primer uvedli prepoved kokoši v baterijski reji, potem ne bi smeli obenem uvažati jajca iz držav, kjer se ta metoda še uporablja. Na enak način bi morali delovati glede številnih drugih zadev. Spoštovati bi morali preprosto pravilo - isto zahteve za izvoznike kot za lastne proizvajalce, kajti brez tega bi poleg gospodarske krize (...).
Kar je še bolj zastrašujoče, je, da se je 1. januarja 2010 med Rusijo, Belorusijo in Kazahstanom vzpostavila carinska unija. Zato so za skupaj 30 % proizvodnih programov EU začele veljati višje tarife. Glavni problem je seveda, da Rusija tako kot Belorusija in Kazakstan ni članica STO in tako ni zavezana upoštevati pravil STO, ki omejujejo enostranska povišanja uvoznih tarif in druge ukrepe za omejevanje trgovine. Ker Rusija ni članica STO, nimamo mehanizma za reševanje sporov.
V moji deželi imamo pregovor, da je napad najboljša obramba. Želel bi nadaljevati pri tistem, kar je gospa Andrikienpravkar povedala o posebnih ukrepih, ki jih je sprejela Rusija. Vprašati se moramo, kakšne učinkovite možnosti imamo na voljo, ki nam bodo omogočile ostro ukrepanje proti tistim trgovinskim partnericam, ki niso spoštovale dogovorov iz G20, ki so uvedle zaščitniške ukrepe, zaprle trge in pripomogle k še večjemu upadu svetovnega gospodarstva, kot bi ga sicer doživeli.
Ali ne bi morali svojo strategijo Globalna Evropa dejavneje uporabiti in odločno izvajati njene določbe? Ali ni sedaj pravi čas, da proaktivno zastopamo svoje interese in ne le preprečujemo protekcionizem? V mislih imam morebitno novo pobudo, ki nam bo končno omogočila napredek v STO. Menim, da bi morali narediti naslednjo logično potezo, in sicer se čim prej pogoditi o sporazumih o prosti trgovini. Imamo rezultat v Južni Koreji. Vendar pa me zanima, kaj se je zgodilo z Indijo, Kanado, Kolumbijo in Perujem? Ali ne bi posredovali zelo pozitivnega sporočila, če bi zdaj uspeli doseči napredek pri teh sporazumih o prosti trgovini?
Veliko drugih poslancev je omenilo države v razvoju. Ali ni sedaj idealna priložnost, da končno dosežemo napredek pri sporazumih o gospodarskem partnerstvu, da se države v razvoju ter afriške, karibske in pacifiške države (AKP) bolje vključijo v svetovno trgovino, da se sprejmejo učinkoviti ukrepi za gospodarsko rast in boj proti revščini? V zadnjih desetletjih je postalo jasno, da so države, ki so sodelovale v svetovni trgovini, dosegale najvišje stopnje rasti. Veselim se vašega odgovora, gospod De Gucht.
Evropska unija mora najprej najti zlato sredino med skrajno prosto trgovino in protekcionizmom. Menim, da mora biti ta tretja pot speljana v okviru pravične trgovine. Evropska unija zagovarja nekatere vrednote: spoštovanje zaščite intelektualne lastnine, pravičnost pri vlaganjih, dostop do trgov, boj proti netarifnim oviram in spoštovanje socialnih in okoljskih standardov. Zato je njena naloga, da zagotovi, da se te vrednote sprejmejo kot načela v Indiji in na Kitajskem, v teh dveh državah v gospodarskem vzponu, ki nista samo naši stranki in konkurentki, ampak tudi naši partnerici.
(HU) Soočiti se moramo s temeljnim vprašanjem: ali je prosta trgovina - oziroma sedanji sistem pod nadzorom STO - dobra za ljudi ali pa bi morali razmisliti o novem vodilu, ki ga raje ne bi poimenovala protekcionizem, ampak gospodarska samoodločba? Predlagala bi, da si pogledamo razlike med tema dvema vodiloma na treh področjih. Kaj svetovna trgovina v svoji sedanji obliki in obsegu pomeni za ustvarjanje in ohranjanje delovnih mest v Evropi, zlasti za male trgovce, mala in srednje velika podjetja, družinska podjetja in male kmetije v evropskih državah, ki so prepuščeni toku in so izgubili priložnosti za napredek zaradi sedanje globalizirane in liberalizirane svetovne trgovine? Če pomislimo na solidarnost, ali to koristi revnim državam v razvoju, ki so namesto razvijanja svojega kmetijstva in industrije prisiljeni v odpiranje svojih trgov? Ali je koristi okolju, da se blago dostavlja iz zelo oddaljenih krajev?
Predlagala bi, da kot prvi korak, vsaj glede kmetijstva in hrane, razmislimo o uvedbi načela samoodločbe na področju hrane, kar pomeni, da se imajo skupnosti in države pravico odločiti, kaj želijo proizvajati in na kakšen način ter kako želijo to prodajati. Potrošniki imajo pravico do kakovostne, zdrave in hranljive hrane, in dobro vemo, da to ni hrana, ki jo dostavljamo iz več tisoč kilometrov oddaljenih krajev, ampak lokalno proizvedena, lokalno predelana in lokalno prodana hrana.
Druga stvar, o kateri želim govoriti, je ta, da so bile banke glavni krivci za veliko težav, s katerimi se danes soočamo, in vendar kaj se je zgodilo? Pojavila se je nova teorija - bile so prepomembne, da bi propadle. Jaz pa pravim, da niso bile prepomembne, da bi propadle, ampak da se mnoge med njimi šopirijo kot petelini. To nam kažejo nemoralno visoke plače, ki jih nekateri med njimi prejemajo, in groteskne nagrade. Noben bankir ne bi smel dobiti več kot predsednik vlade v njegovi državi in ukrepati bi morali ...
(PL) Gospa predsednica, mednarodna trgovina je področje svetovnega gospodarstva, ki je skupaj s finančnim sektorjem zaradi gospodarske krize utrpelo največjo škodo. Po ocenah je lani promet v svetovni trgovini zaradi krize upadel za približno 10 %. Poleg tega zaščitniške politike, ki jih je veliko držav sprejelo kot glavno orožje za boj proti recesiji, negativno vplivajo na trgovino. Prednosti proste trgovine v svetovnem gospodarstvu ne bi bilo treba nikomur pojasnjevati. Z gotovostjo lahko rečemo, da je blaginja, ki so jo države s prostim trgom dosegle v drugi polovici 20. stoletja, v veliki meri sad proste trgovine, ki se je v tem obdobju dinamično razvijala. Upad svetovne trgovine, povečanje brezposelnosti, zlasti v državah v razvoju, in sočasno tudi naraščanje revščine in socialne izključenosti - ta negativen trend lahko ustavimo s ponovno vzpostavitvijo dinamične trgovine na poštenem in pravičnem (...).
Zato trdno verjamem, da bi morali z glavnimi trgovinskimi partnericami skleniti sporazume o prosti trgovini in uspešno zaključiti krog pogajanj v Dohi ter še naprej liberalizirati mednarodno trgovino, kar pa ne pomeni, da ne bi smeli upoštevati dejstva, da mora biti ta mednarodna trgovina pravična in da imamo pravico zaščititi svoje interese. Komisija bo to zagotovo storila, ko bo potrebno, uporabili pa bomo tudi razpoložljive instrumente trgovinske zaščite, da bomo lahko vplivali na tisto, kar menimo, da predstavlja nelojalno izkrivljanje trgovine.
Postavili ste tudi nekatera zelo specifična vprašanja, gospod Jadot na primer, glede srečanja 4. februarja na STO in izida tega srečanja. Glavno sporočilo srečanja je bilo, da pravila Splošnega sporazuma o trgovini s storitvami (GATS) ne ovirajo pravice držav, da si zagotovijo učinkovito finančno ureditev. Razlog je v tem, da ima GATS zelo širok razpon finančnih ukrepov v skladu z načelom skrbnega in varnega poslovanja, zato ta finančna ureditev, naj si bo na nacionalni ali evropski ravni, vsekakor ni v nasprotju s pravili GATS-a.
Strinjam se, da je kriza s hrano pred nekaj leti, ki še sedaj ni v celoti odpravljena in prebavljena, če tako rečem, pripomogla k velikim neravnovesjem, zlasti v državah v razvoju. O državah v razvoju, o dobrem vodenju in podobnem lahko rečemo marsikaj, nikakor pa jim ne moremo pripisati krivde za nastanek finančne krize. To je očitno in te države je kriza zelo močno prizadela, zato moramo to primerno upoštevati.
Slišal sem tudi vprašanje Davida Martina o "robinhoodovskem davku". Najprej naj povem, da mi je ime Robin Hood bolj všeč kot Tobin. Razen tega pa se bojim, da se robinhoodovski davek srečuje z enakimi problemi kot Tobinov davek - izvedljiv je le, če se zgodi na svetovni ravni. Upoštevati je treba, da bi uresničevanje te zamisli, tudi na svetovni ravni, zahtevalo zelo drag izvedbeni mehanizem za uvedbo tega davka. Predsednik Barroso je o Tobinovem davku dejal, da smo ga pripravljeni podpreti, če so ga pripravljeni tudi vsi drugi, to pa je seveda stična točka vseh teh zadev.
To ni razprava o Grčiji, zato se ne bom spuščal v podrobnosti, odkrito povedano pa menim, da nekaj krivde nosi tudi sama Grčija. Kar ni mogoče početi v svetovnem gospodarstvu in kar ni mogoče početi niti v Evropski uniji, je postavljati moralo na kocko. Članstvo v Evropski uniji za državo predstavlja tudi nekaj obveznosti. Zato se morajo države članice, ki se znajdejo v težkem položaju - in seveda smo jih pripravljeni podpreti in jim pomagati, če je le mogoče -, zavedati, da morajo spoštovati pravila in, če spoštujejo pravila, verjetno ne bodo zašle v težave.
Krčenje svetovne trgovine je še posebej uničujoče vplivalo na srednjeevropske in vzhodnoevropske države, saj je upad povpraševanja najbolj prizadel proizvode, ki so bili nosilci izvoza, kot so avtomobili, potrošniška elektronika in podobni. Obenem pa je te države močno prizadel tudi kreditni krč. Spodbujanje izvoza bi bilo izredno pomembno za zagotovitev, da te države lahko odpravijo težave zaradi tega dvojnega pritiska in nastalih socialnih problemov, kot je naraščajoča brezposelnost. Na tem področju je za izvoznike največja ovira financiranje, saj so se plačilni roki podaljšali, posojila so se podražila in postala težje dostopna, poostrili pa so se tudi pogoji za zavarovanje kreditov. Zato bi morali razviti programe za zadevne države, zlasti članice EU, da bi jim pomagali prebroditi te težave.
Trend zunanjega izvajanja storitev v 1990-ih letih je v svetovnem gospodarstvu pripeljal do prenosa kapitala in strokovnega znanja v tujino. Dejstvo, da so se in se še vedno odpirajo delovna mesta v državah z nizkimi plačami, je povzročilo upad povprečnih plač v srednji in zahodni Evropi, kar je posledično povzročilo zmanjšanje potrošnje. Posledično evropska podjetja ne zaslužijo večine svojega dobička s proizvodnjo blaga, kar je njihova osnovna dejavnost. Svoje poslovne rezultate skušajo izboljšati s finančnimi transakcijami in špekulacijami. To je točka, s katere moramo začeti. Postaviti moramo kvoto, koliko lahko podjetja z navadnim delniškim kapitalom vložijo v deleže in delnice in tudi koliko svojih rezerv lahko vložijo v finančne svežnje v tretjih državah. Drugič, potrebujemo predpise za države, ki so utrpele škodo zaradi krize. Tretjič, gospodarstvo ne zahteva samo svežega kapitala za banke, ki so bile med glavnimi povzročitelji krize, ampak tudi in zlasti nove predpise za prenose finančnih sredstev, stroge smernice za prodajo kreditnih aranžmajev ter neodvisni nadzorni organ za nove in cvetoče posle trgovanja, med katerimi je tudi prodaja brez kritja, ki bi jo morali prepovedati.
Če so napovedi, ki jih je pravkar predstavil gospod Moreira, pravilne, bo predvideni upad v svetovni trgovini največji od druge svetovne vojne. Ni treba posebej poudariti, da tako države članice Evropske unije kot države, ki ne spadajo v Skupnost, izvajajo ukrepe za povečanje konkurenčnosti in premagovanje učinkov krize. Raziskava, ki jo je opravilo središče za raziskave gospodarskih politik Centre of Economic Policy Research, je pokazala, da je bilo od prvega zasedanja G20, posvečenega krizi, izvedenih že 425 zakonodajnih pobud za odpravljanje učinkov krize. Nekatere države izvajajo zaščitniške prakse, druge pa poskušajo liberalizirati trg. Spričo dejstva, da je gospodarstvo podobno zapletenemu ožilju, ali Evropska komisija spremlja zakonodajne pobude, ki se izvajajo tako v Evropski uniji kot po vsem svetu? Ali jih Evropska komisija upošteva pri izvajanju protikriznih ukrepov? S kopičenjem zaščitniških in liberalizacijskih ukrepov se približujemo situaciji, ko se bodo ti med seboj izključevali in ne bodo imeli nobenega učinka na svetovno trgovino.
Naslednja točka je razprava o vprašanju Komisiji za ustni odgovor, ki so ga predložili Daniel Caspary, Peter Šťastný, Paweł Zalewski, David Martin, Gianluca Susta, Kader Arif, Michael Theurer, Niccolò Rinaldi, Metin Kazak, Marielle De Sarnez in Jan Zahradil v imenu skupine Evropske ljudske stranke (Krščanskih demokratov), Skupine naprednega zavezništva socialistov in demokratov v Evropskem parlamentu, Skupine zavezništva liberalcev in demokratov za Evropo in skupine Evropskih konzervativcev in reformistov, o sporazumu o prosti trgovini med EU in Južno Korejo - B7-0001/2010).
Prebrali smo veliko strokovnih poročil, ki so bila pripravljena pred začetkom pogajanj in so jasno pokazala na množico potencialnih koristi za evropsko industrijo in evropsko gospodarstvo. Verjetno bodo pozitiven učinek občutile strojna, kemična, farmacevtska, prehrambena in storitvena industrija. Vsi ti sektorji in še mnogo drugih upajo, da bodo s sporazumom pridobili pomembne koristi. Vendar pa največ nasprotovanj prihaja iz avtomobilske industrije. Težavna vprašanja, ki ostajajo nerešena, so sistem povračil carinskih dajatev, količina rezervnih delov tujih dobaviteljev, ki se lahko uporabijo za avtomobile iz Južne Koreje, ter okoljski standardi.
Kakšne so resnične prednosti dvostranskega sporazuma, če 50 % trgovine med Evropsko unijo in Korejo predstavlja avtomobilska industrija, če je neskladje med 700 000 korejskih avtomobilov, ki se izvažajo v EU, in 27 000 evropskih avtomobilov, ki se izvažajo v Korejo, v nebo vpijoče? Kakšen smisel ima ponujanje približno EUR 1 600 posredne pomoči za vsak korejski avtomobil, prodan v Evropi, če nekatere evropske vlade le stežka zagotovijo spodbude za nakup in prodajo avtomobilov za stimuliranje potrošnje? Kako lahko zamahnemo z roko ob resnih dvomih glede tekstilne in elektronske industrije?
Prosta in pravična trgovina je temelj blagostanja Evrope. Zato moramo ostro nasprotovati vsem zaščitniškim tendencam. Sporazumi o prosti trgovini, kot je ta z Južno Korejo, lahko pomembno pripomorejo k spodbujanju svetovne trgovine, rasti in zaposlovanja. Vendar pa je v naravi tovrstnih sporazumov, da zaradi svoje posebne strukture nekaterim industrijskim sektorjem prinašajo več koristi kot drugim. Naše delo v Parlamentu je, da skrbno pretehtamo vplive na različne industrije in sektorje v EU. Za to pa potrebujemo ustrezne podatke in ocene vplivov, in naloga Komisije je, da jih pripravi. Vendar pa kljub več zahtevam, ki so bile postavljene s strani odbora in med plenarnim zasedanjem, še vedno nismo dobili podatkov, ki bi bili po našem mnenju zadovoljivi. To je razlog, da se je skupina Zavezništva liberalcev in demokratov za Evropo pridružila drugim skupinam in postavila to vprašanje.
Sporazum o prosti trgovini z Južno Korejo je edini sporazum z razvito državo, ki ne vključuje prepovedi o povračilu carinskih dajatev. To lahko vodi v enostranske stroškovne prednosti za južnokorejsko industrijo. Kot nam je Komisija že večkrat zagotovila, določbe o povračilu carinskih dajatev vsebujejo zaščitno klavzulo, ki omogoča opustitev na podlagi določenih meril. A vendar moramo to nujno razjasniti - v interesu zadevnih podjetij. Sistem mora biti izvedljiv v praksi. Ne sme se zgoditi, da zaščitne klavzule izgubijo svojo vrednost, ker podjetja ne morejo predložiti potrebnega dokaza. Ker je videti, da sporazum vsebuje enostranske predpise in predstavlja precedens za prihodnje sporazume, na primer z Indijo ali Zvezo držav jugovzhodne Azije, menimo, da so specifično besedilo zaščitnih klavzul, postopek za reševanje sporov in drugi predpisi glede uporabe sporazuma osrednjega pomena.
Zato pozivamo Komisijo, da sporazum o prosti trgovini skupaj z določbami o njegovi uporabi predloži v odobritev Parlamentu. Želimo, da se sklep pripravi hitro. Zato začasna različica sporazuma ne sme stopiti v veljavo. Iz pogovorov s podjetji vem, kako pomemben vpliv ima izvajanje. Zato je moje vprašanje Komisiji naslednje: ali bo razvoj Evropske službe za zunanjepolitično delovanje okrepil tudi njeno vlogo v trgovinski politiki? Vsaj po našem mnenju bi moralo biti to vključeno.
Kateri koli sporazum o prosti trgovini mora temeljiti na načelu vzajemnosti ali obojestranske koristi, vendar pa potencialno breme na evropskih avtomobilskih proizvajalcih ostaja nejasno in smo zato zelo zaskrbljeni. Komisija nam je zagotovila, da Koreja dejavno liberalizira svoj uvozni režim. Višina carinskih dajatev, ki jih Koreja lahko povrne v okviru sistema povračil, se postopoma zmanjšuje. Pogajalci so prepričani, da se bo ekonomska pomembnost povračil carinskih dajatev sčasoma zmanjšala. Kakšen dokaz ima Komisija v podporo temu argumentu? Če bo Komisija ugotovila, da se večkrat ali neprestano zateka k temu varnostnemu mehanizmu, ali bo razmislila o uvedbi ponovnih pogajanj za podaljšanje obdobja prenosa?
Po podatkih ene od študij bo sporazum o prosti trgovini ustvaril obsežno novo trgovanje z blagom in storitvami, ki bo EU prineslo 19,1 milijarde EUR, Koreji pa 12,8 milijarde EUR. Sedanje študije niso odkrile nobenih sektorjev, na katere bi sporazum o prosti trgovini vplival negativno, v primeru resne škode ali grožnje pa se Komisija ne bo obotavljala sprožiti zaščitnih postopkov, ki so vgrajeni v sporazum. Naj vas tudi spomnim, da imamo v primeru takšne nujnosti možnost uporabiti podporne ukrepe v okviru Evropskega sklada za prilagoditev globalizaciji.
Kar zadeva ta sporazum o prosti trgovini z Južno Korejo, je v njem, kot pravite, nedvomno veliko pozitivnih vidikov za Evropo, vendar pa je za našo avtomobilsko industrijo ta sporazum prava katastrofa. Tudi gospod Caspary je to izpostavil. Kar poglejte si številke, komisar. Za vsak avtomobil, ki ga iz Evrope izvozimo v Južno Korejo, uvozimo od tam 15 avtomobilov. Trenutno razmerje je 15 : 1, in to je predvsem rezultat netarifnih ovir za trgovino v Južni Koreji.
Menim, da imamo še vedno dovolj časa, da situacijo prilagodimo potrebam našega avtomobilskega sektorja, in popolnoma prav je, da ste pri tem omenili zaščitno klavzulo. Sprejemam, da so take zaščitne klavzule na voljo, vendar pa zahtevamo predvsem temeljito raziskavo vpliva tega sporazuma na avtomobilsko industrijo. Številke in trendi so preveč alarmantni. Resničnost je taka - in to veste bolje od mene -, da se vlada ZDA že pogaja z Južnokorejci, da bi prilagodila določbe podobnega sporazuma, ki sta ga ti državi sklenili.
Prvič, v mojem poročilu smo navedli, da potrebujemo precej boljši dostop do korejskega kmetijskega trga. No, korejske kmetijske tarife se bodo v prvih sedmih letih tega sporazuma znižale za 75 %; želeli smo zaščititi naše geografske označbe, in tako bodo naš viski, naš šampanjec, naša vina, naše šunke in drugo v Koreji zaščiteni zaradi tega sporazuma. Ti pa niso, kot je eden od kolegov dejal, nepomembni. Prodaja škotskega viskija na korejskem trgu dosega že 137 milijonov GBP na leto, zato bi s tem sporazumom lahko dosegli še višje številke.
Je ta sporazum brezhiben? Seveda ni. So v njem stvari, katerih si nisem želel? Seveda so, vendar pa pogajanja pomenijo vztrajanje in popuščanje. In če vse pretehtamo, ali je to dober posel za Evropo? Je. Je to dober posel za Korejo? Je. Je to potencialno dober posel za svetovno gospodarstvo? Je. Zato ne bi smeli cincati: morali bi nadaljevati z vsem in sporazum podpisati.
Za nas v Zavezništvu liberalcev in demokratov za Evropo je povračilo carinskih dajatev, četudi je sprejemljivo za STO in se že uporablja v praksi, dejansko izvozna subvencija, popuščanje pri pravilu o poreklu pa pomeni korak nazaj na področju preglednosti. Ti načeli bosta kmalu predstavljali precedens za naše druge trgovinske partnerje. Vemo, da je Komisija iztržila največ, kar je lahko, vendar pa kot pravi korejski pregovor "tudi najboljši delajo napake".
Gospod predsednik, kot ste dejali, ta sporazum orje ledino. Orje ledino, vendar ne nujno na takšen način, kot o njem razpravljamo. Morda smo sedaj v izidu pogajanj prvič opazili, da imamo poražence, kar je seveda treba pričakovati, vendar v okviru trgovinskih pogajanj s tretjimi osebami. V okviru lizbonske strategije in v okviru industrijske politike ni bilo odločeno, kdo v Evropi bo prikrajšan zaradi odprtih trgovinskih odnosov.
Tretjič, sporazum orje ledino tudi zato, ker omenjate koristi, ki jih bomo imeli na korejskem trgu zaradi znižanja carinskih dajatev za 1,6 milijarde EUR. Kaj te številke sploh pomenijo? Sem izvoljeni predstavnik regije v zahodni Franciji oz. natančneje Bretanji. Če ste že kdaj obiskali Bretanjo, gospod De Gucht, potem veste, da nas v teh dneh pesti hud problem z zelenimi algami in onesnaženje, podzemnih voda zaradi intenzivnejše prašičereje.
Nazadnje, sporazum orje ledino tudi zaradi tega, ker se prvič v zgodovini zahteva okoljsko odstopanje. Ves čas nam govorijo, da je Evropa nesporno in nedvomno vodilna v boju proti globalnim podnebnim spremembam. V resnici pa smo omejeni na pogajanja z Južno Korejo o odstopanjih glede izpustov CO2 iz avtomobilov, ker avtomobilski lobi v Evropi zelo uspešno premika roke za uvedbo omejitev izpustov CO2 in mora sedaj doseči odstopanja še v tujini.
S podpisom tega sporazuma bosta tako Evropa kot Koreja ogromno pridobili. Vem, da imate pomisleke, in prisluhnil sem jim. Nocoj smo slišali pomisleke glede avtomobilske industrije. Vendar pa menim, da če se bomo zanašali na avtomobilsko industrijo - ki jo vsekakor nameravamo zaščititi -, bomo izbrali napačno področje, da to storimo, General Motors pa prav gotovo ni najpomembnejši na mojem področju, kar se mene tiče.
Gospod predsednik, komisar, podcenjevali smo katastrofalne posledice liberalizacije svetovnega gospodarstva za veliko gospodarskih sektorjev, zlasti v nekaterih državah članicah in regijah, ki so najbolj odvisne od teh sektorjev. Govorimo o uničenju proizvodnih dejavnosti in delovnih mest, resnemu vplivu na sposobnost ustvarjanja in delitve premoženja, vse večji odvisnosti od tujih trgov, kroničnih in rastočih neravnovesjih v trgovini - skratka, o gospodarskem in socialnem zlomu.
Govorimo tudi o ogrožanju pravic delavcev, socialnemu dampingu, uničenju milijonov malih proizvajalcev ter malih in srednje velikih podjetij. To so posledice postopne liberalizacije mednarodne trgovine, ki jih njeni zagovorniki ne morejo spregledati. Naj spomnim na sektor tekstila in oblačil, ki je posebej pomemben za ta sporazum, in na študijo Generalnega direktorata za zaposlovanje ter Evropske fundacije za izboljšanje življenjskih in delovnih razmer (Eurofound), ki prikazuje scenarije, v katerih se delovna mesta v Skupnosti do leta 2020 znižajo za 20 do 50 %, in tudi scenarij, po katerem bo v tem sektorju ukinjenih 50 % delovnih mest. Opozarjam tudi na sektorje, kot sta elektronika in proizvodnja sestavnih delov v avtomobilski industriji, ki pa je že bila omenjena. Te pritožbe sprožajo vprašanja, na katera še vedno nismo dobili odgovorov.
Južna Koreja tekmuje z gospodarsko in vojaško velesilo na severu, Kitajsko, ki je obenem tudi njena največja trgovinska partnerica. Z vidika konkurence ima Kitajska skoraj neizčrpen vir v obliki poceni delovne sile. Zaradi tega je Kitajska tudi glavna korejska konkurentka na področju trgovine. Če od Južne Koreje zahteva spoštovanje zahtev glede kakovosti, lahko EU pripomore k temu, da je korejsko blago primernejše za izvoz v ZDA in Evropo, precej primernejše kot kitajsko, in predstavljam si, da smo za to vsi zainteresirani.
21. januarja je Opel objavil novico o zaprtju obrata v Anversu in o selitvi svojih proizvodnih zmogljivosti v Južno Korejo. Ali naj verjamemo, da ta odločitev nima ničesar skupnega s sporazumom o prosti trgovini, o katerem so pravkar potekala pogajanja? Dovolite mi, da vam pokažem povezavo. V tem obdobju gospodarske krize, ko delavci plačujejo napake finančnikov, mora Komisija preučiti, sedaj bolj kot kdaj koli prej, kakšne so posledice sporazumov, o katerih se pogaja, za delovna mesta.
Od vas, komisar, pričakujemo odgovore že danes. Najprej želimo vedeti, ali je vaš generalni direktorat ocenil vpliv tega sporazuma na delovna mesta v Evropi, saj vam moram povedati, da nas številka, ki je bila tako pohlepno napovedana, in sicer 19 milijard EUR, ki naj bi jih predvidoma zaslužili evropski izvozniki, ne prepriča. Od kod ta znesek? Na kateri študiji temelji? Če pustimo ob strani pričakovane pozitivne učinke, ali so bili negativni učinki tudi upoštevani?
Vseeno pa sem pomirjen, ker bo prvič v zgodovini Parlament kmalu lahko izrazil svoje mnenje o tem besedilu v skladu z običajnim zakonodajnim postopkom. Želel pa bi izpostaviti, da problem zaposlovanja v Evropi ne bo rešen z ukrepi blaženja, ki se sprejemajo za vsak primer posebej. Zato skupaj z mojo skupino pozivam, da se končno pripravi prava evropska industrijska politika, ki pomeni resnično strategijo za prihodnost naših industrij.
(PL) Gospod predsednik, danes razpravljamo o zelo pomembnem sporazumu, ki bo služil kot model za sporazume z drugimi državami na Daljnem vzhodu, zato sta potrebna preudarnost in temeljita analiza. Ne smemo biti pod pritiskom, da zadevo čim prej opravimo. Podpiram svobodno konkurenco in menim, da je njen vpliv na stabiliziranje političnih razmer in na gospodarski razvoj neizpodbiten, vendar pa mora biti konkurenčnost uravnotežena in temelječa na konkuriranju tehnologij ali proizvodnih stroškov, ne pa na instrumentih, kot je sistem povračil carinskih dajatev, ki je vključen v sporazum in, odkrito rečeno, služi interesom samo ene strani.
Smo v gospodarski krizi in danes moramo biti posebej občutljivi na razmere v Evropi - prevzeti moramo posebno odgovornost za prihodnost evropske industrije. Ne gre samo za industrijo motornih vozil, ampak tudi za elektronsko in tekstilno industrijo. Številne veje industrije, med njimi tudi nekatere iz Poljske, se pritožujejo nad tem sporazumom. Zato sem prepričan, da moramo ukrepati takole. Najprej se moramo prepričati o učinkih sporazuma, zato moramo sodelovati tudi s tistimi industrijami, ki so izrazile svoje pomisleke glede sporazuma, in ne samo s tistimi, ki od njega pričakujejo koristi. Pričakujem, da bo Komisija pripravila zelo obsežno analizo posledic uveljavitve tega sporazuma. Drugič, zelo pozorno moramo preučiti zaščitne ukrepe in njihovo strukturo, da bo sporazum dejansko v korist obema stranema in ne samo Južni Koreji. Tretjič, sporazuma ne moremo samo začasno uveljaviti, preden se Parlament ne prepriča, da dejansko koristi vsem državam v Evropski uniji in da ne vzpostavlja nobene vrste prednosti za korejsko industrijo.
(DE) Gospod predsednik, EU bi morala sklepati sporazume o prosti trgovini samo z državami, ki v celoti spoštujejo človekove pravice. Zdi se mi bistveno, da se ključni standardi dela Mednarodne organizacije dela izvajajo in predvsem spoštujejo. Delovnopravne klavzule v sporazumu so dobre, vendar ne sežejo dovolj daleč. V Koreji so zlasti v zadnjih mesecih poročali o primerih grobih kršitev sindikalnih pravic, kot sta pravica do pogajanj za sklenitev kolektivnih pogodb in pravica do svobodnega organiziranja. Ves čas pogajanj so evropski sindikati in zlasti sindikati v kovinski industriji izpostavljali te primere, zlasti zaradi težav, ki jih lahko pričakujemo v avtomobilskem sektorju.
(DE) Gospod predsednik, seveda drži, da ima podjetje resne gospodarske probleme. To je dejansko res. Vendar pa je vodstvo podjetja, in zlasti gospod Reilly, kršilo sporazum delta. V skladu s tem sporazumom je imel obrat Opla v Antwerpnu zagotovilo, da se bodo športno terenska vozila proizvajala tam. Sedaj pa se avtomobili ne proizvajajo v Antwerpnu, ampak v Južni Koreji. Kar se mene tiče je to preprosto primer selitve obstoječega poslovanja iz Opla v Antwerpnu v Južno Korejo.
(DE) Gospod predsednik, gospod De Gucht, postavil bi vam tri vprašanja. Moje prvo vprašanje zadeva potrebo po lojalnih konkurenčnih pogojih. Dejstvo, da se v Južni Koreji omejujejo pravice zaposlenih, pomeni, da so vzpostavljeni nelojalni konkurenčni pogoji, ki vključujejo tudi vprašanje kolektivnega ukrepanja. Člen 314 Kazenskega zakonika Južne Koreje navaja kaznivo dejanje "motenja poslovanja". Uporablja se za preprečevanje stavk in omejevanje sindikalnih pravic, kot v primeru Ssangyonga. Rad bi tudi vedel, zakaj sklepamo sporazume o prosti trgovini z državami, kot sta Južna Koreja in Kolumbija, ki imajo največ težav s standardi Mednarodne organizacije dela. Zato se moje prvo vprašanje glasi: na kakšen način predlagate, naj se uporabi sporazum o prosti trgovini za zagotovitev, da v Južni Koreji ni nelojalnih konkurenčnih pogojev zaradi omejevanja pravic delavcev?
Mnogi so že govorili o avtomobilskem sektorju. No, in sama sem medtem ugotovila, enako kot ljudje v moji regiji, ki je do neke mere tudi vaša regija, komisar, kakšen je ta vpliv. Oplova proizvodnja avtomobilov v Antwerpnu se zapira in tamkajšnji sindikati - gre za ljudi, ki se s tem ukvarjajo že dolga leta - so popolnoma prepričani, da je ta trgovinski sporazum zelo pomemben del Oplovega poslovnega načrta, o katerem se toliko govori, načrta, ki ga preprosto ne razumemo in je ključen za odločitev, da v Antwerpnu ne bo proizvodnje športno terenskih vozil.
O tem bi vam želela postaviti dve vprašanji. Ali veste, kakšen je učinek tega sporazuma na zaposlovanje oziroma njegov vpliv na zaposlovanje v vsakem gospodarskem sektorju posebej? Če ne veste, ali ste pripravljeni - in za to vas želim terjati - na tej točki opraviti študijo vplivov, da zagotovite, da imamo v Parlamentu na voljo informacije, ki jih bomo potrebovali, ko bomo nazadnje morali dati svoj pristanek? Moje drugo vprašanje je: ali nameravate v prihodnje - to naj bi bil začetek vašega mandata - dosledno opravljati takšne študije vplivov na družbeni ravni?
Na splošno pa vprašanje, ki ga je izpostavil komisar o 19,1 milijarde EUR v korist Evropske unije v primerjavi z 12,5 milijarde EUR v korist Južne Koreje, po mojem predstavlja dobro kupčijo. Če bi bilo obratno, bi nas lahko skrbelo. Poleg tega ne smemo podcenjevati političnega pomena Južne Koreje v psihološkem smislu, ki ga ima roka, iztegnjena v pozdrav prek oceanov do Azije - kar je zanje zelo pomembno -, za nas pa je pomembna ponovna vzpostavitev položaja v svetu, ki je bil v Københavnu omajan.
Vseeno pa opažamo problem, prvič, z informacijami, ki se posredujejo Parlamentu, zlasti v zvezi z zaščitnimi klavzulami, drugič, z uporabljenimi metodami, saj smo slišali, da bo morda mogoče izvajati začasne določbe ali začasno izvajati sporazum, ne da bi sploh počakali na privolitev Parlamenta, in nazadnje še problem z jasnostjo in preglednostjo trgovinskega okvira - o čemer je govoril gospod Rinaldi -, saj bi prek povračil carinskih dajatev lahko dejansko neposredno sklenili sporazum s Kitajsko. Menim, da moramo biti popolnoma jasni glede teh sporazumov o prosti trgovini.
(PL) Gospod predsednik, sporazum o prosti trgovini z Južno Korejo se zdi zelo velik korak naprej. Sporazum o območju proste trgovine bo pripomogel k precejšnji rasti vzajemnega trgovanja. Zahvaljujoč odpravi korejskih uvoznih dajatev v vrednosti okrog 1,6 milijarde EUR in uvoznih dajatev EU v vrednosti okrog 1,1 milijarde EUR, se bo trgovina v znatni meri liberalizirala v pomembnih industrijskih sektorjih in pri storitvah. To večinoma zadeva telekomunikacije, varstvo okolja, promet, finance in pravne storitve. Poleg tega bo sporazum o prosti trgovini doprinesel k večji preglednosti na področju zaščite intelektualne lastnine in javnega naročanja. Na podlagi tega sporazuma bo Koreja tudi priznala certifikate in standarde kakovosti EU. Sporazum je zlasti pomemben v sedanjih gospodarskih razmerah, saj bo omogočil hitrejši razvoj v državah EU. Vseeno pa ugotavljamo (...).
To seveda pomeni, da bo v vašem odboru potekala razprava. Med zaslišanjem sem že povedal, da ne bom predlagal predčasne, začasne uporabe, dokler se Parlament ne opredeli do sporazuma, bodisi z uradno ratifikacijo Parlamenta ali s katerim drugim postopkom, ki ga lahko vzpostavimo med odborom INTA in Komisijo. To ostaja odprto in lahko o tem razpravljamo, vendar pa bo Parlament v vsakem primeru imel priložnost podati svojo politično presojo sporazuma, preden se predložijo kakršni koli predlogi za predčasno uporabo.
Nekaj, kar je po mojem mnenju še pomembnejše pri oceni razmer na trgu, je dejstvo, da so južnokorejski proizvajalci pred kratkim odprli velike tovarne v Evropi, in sicer na Češkem in Slovaškem, kjer bodo lahko proizvedli okrog pol milijona avtomobilov na leto, zato je realnost taka, da bodo v prihodnje korejski avtomobili, proizvedeni v Evropi, v veliki meri tudi prodani na našem trgu. Tu gre za nedvomen premik, zato smo v avtomobilskem trgu kot celoti dejansko priča selitvam na glavne trge, kjer se bodo nazadnje avtomobili kupovali in prodajali.
Morda bi dodal še zadnjo pripombo glede napetosti med dvostranskimi in večstranskimi pogajanji, kar je vprašanje, ki ga je postavil tudi gospod Moreira. Pogajanja, ki izhajajo iz kroga pogajanj v Dohi, potekajo že od leta 2001, kar pomeni že devet let, še vedno pa nismo našli izhoda iz te slepe ulice. Sem velik zagovornik večstranskosti in menim, da moramo pogajanja v Dohi uspešno zaključiti, zlasti z ohranitvijo razvojnih elementov, ki jih vsebujejo. To menim tudi zato, ker njihov večstranski okvir prinaša tudi najvišjo pravno varnost za mednarodno trgovino. Vseeno pa menim, da medtem ko čakamo na zaključek kroga pogajanj v Dohi - za katerega upam, da bo v letu 2010 ali najpozneje v začetku 2011 -, ne sedimo križem rok na dvostranski fronti.
Po mojem mnenju je zelo pomembno, da pri dvostranskih dogovorih sklepamo samo sporazume, ki sežejo dlje od Dohe, da med postavljanjem višjih meril ne spodkopavamo odločitev iz kroga pogajanj v Dohi. Tudi to utemeljuje pripravo sporazuma o prosti trgovini z Južno Korejo. Po mojem mnenju sporazum ne spodkopava večstranskosti. Če bi želeli omajati večstranskost, potem bi to resnično bil učinek, vendar pa to ni naš namen in ne bo tudi na naslednjih pogajanjih.
Tveganje okužbe po nesreči ni zanemarljivo. Strokovnjaki pravijo, da je možnost okužbe za hepatitis B ena proti tri, za hepatitis C ena proti 30 in za HIV ena proti 300. Vzemite za primer Juliet Young. Juliet je bila medicinska sestra, ki je umrla leta 2008, sedem let po tem, ko se je med jemanjem krvi okuženemu pacientu v londonski bolnišnici okužila z virusom HIV. Juliet se je po nesreči zbodla v palec, ko ji je med jemanjem vzorca zdrsnila igla. Ali primer zobne medicinske sestre, ki je delala v zaporu in se je zbodla z iglo, ki je bila uporabljena na varovancu, ki je imel hepatitis A, B in C ter je bil HIV pozitiven. Predstavljajte si mučno čakanje, ki ga je prestajala; sedaj je odkrila, da se je okužila s hepatitisom C. Ta sestra in mnoge druge, podobne njej, še naprej vodijo kampanjo glede tega vprašanja.
Najprej sem se tega zavedla leta 2004, ko sem obiskala bolnišnico v svojem volilnem okrožju na pobudo združenja Health First Europe, in nato 1. decembra na svetovni dan aidsa, ko sem gostila razstavo s Stephenom Hughesom v tem parlamentu. Zdravstveni delavci z vse Evropske unije so nas obiskali, obiskali so Parlament, željni pomoči. Tisti med vami, ki ste imeli priložnost srečati se s tistimi sestrami in ostalimi zdravstvenimi delavci, ste bili ganjeni zaradi njihove prošnje in leta 2006 smo sprejeli resolucijo Parlamenta o varovanju evropskih zdravstvenih delavcev pred krvno prenosljivimi okužbami zaradi poškodb z injekcijskimi iglami. V resoluciji je bila Komisija pozvana, da v treh mesecih predloži zakonodajni predlog za spremembo Direktive 2000/54/ES o bioloških dejavnikih. Predloga nikoli ni bilo, toda Stephen Hughes in jaz se nisva predala.
predlagatelj. - Gospod predsednik, to je pomemben del zakonodaje o zdravju in varnosti. Liz je očrtala nekaj ozadja. Dolgo je že v nastajanju - šest let je od prvega sestanka, kot je omenila. Lepo je videti to jutro med nami komisarja Andorja, toda škoda je, da komisar Špidla ni prisoten. V tej dvorani smo ga pogosto kritizirali, toda to jutro bi mu lahko čestitali, ker je končno sprejel pobudo, da predloži ta predlog o poškodbah z injekcijskimi iglami, ostrih poškodbah.
Potrebovali smo nekaj časa, da smo ga prepričali, da ukrepa. Njegove službe so bili v bistvu ljudje, ki so mu neprestano svetovali, naj ne ukrepa, da je direktiva iz leta 2000 o varovanju delavcev pred tveganji, ki nastanejo zaradi izpostavljanja biološkim dejavnikom, skupaj z elementi ocene tveganja iz okvirne direktive iz leta 1989, dovolj za preprečevanje take vrste poškodb, toda končno smo prepričali te službe, da je z enim milijonom poškodb na leto očitno nekaj narobe. Potrebovali smo posebno zakonodajo za obravnavo tega problema, kot jo imajo v Združenih državah in delih Španije, in tam deluje zelo učinkovito.
Končno je komisar privolil v ukrepe in leta 2008, kot je dejala Liz, pripravil spremembo k direktivi iz leta 2000, toda nato sta HOSPEEM in EPSU, združenji javnih služb, izrazili željo po oblikovanju sporazuma. Oblikovali sta ta sporazum. Vesel sem, da sta ga. Sporazum je dober, vendar ponekod nekoliko dvoumen. Zato sem vložil spremembo, s katero se je strinjal odbor za zaposlovanje, da Komisija objavi smernice, ki naj spremljajo direktivo, tako da se zagotovi nemoten in enoten prenos te direktive v zakonodajo v vseh državah članicah.
Liz je omenila travmo, s katero se soočajo ljudje, ki so se zbodli z injekcijsko iglo. V teh šestih letih dela na projektu sem srečala ljudi, ki so se zbodli z injekcijsko iglo in resnično lahko potrdim, da so doživljali travmo. Srečal sem zdravnika, ki se je odpovedal svojemu poklicu zaradi poškodbe z injekcijsko iglo. Srečal sem osebo, ki je HIV pozitivna zaradi poškodbe z injekcijsko iglo. Srečal sem ljudi, za katere se je izkazalo, da niso okuženi, toda šele po mesecih negotovosti. Srečal sem tudi smetarje in paznike v zaporih, ki so se zbodli z injekcijsko iglo. Ta sporazum njih ne zajema. To je še eno področje, o katerem moramo razmisliti v prihodnosti.
Prav tako se strinjam z vami, da bo začetek veljavnosti tega sporazuma predstavljal pomemben prispevek k varovanju delavcev, ki so dejavni v bolnišnicah in zdravstvenem sektorju. S tem sporazumom, in upajmo tudi s prihodnjim sprejemom predlagane direktive s strani Sveta, bodo imeli delavci v bolnišnicah in zdravstvenem sektorju koristi od integriranega pristopa, ki vzpostavlja politike in oceno tveganja, preprečevanje tveganja, usposabljanje, obveščanje, ozaveščanje itd. Taki ukrepi, ki so prav tako minimalne zahteve, niso le zelo dobrodošli, ampak predvsem nedvomno potrebni.
Izvedeli ste že in ne bom ponavljal, da je okvirni sporazum zelo pomemben pravni instrument za zdravstvene delavce. Vsako leto jih prizadene več kot milijon nesreč, kar tudi pomeni resna zdravstvena tveganja, kot so virusne infekcije, hepatitis C, AIDS in tako dalje. Toda to ni pomembno le za zdravstvene delavce, pač pa tudi za bolnike v bolnišnicah in njihove družine. V bistvu bo na milijone Evropejcev s tem instrumentom bolje zavarovano.
Najprej pomen zdravja in varnosti na delovnem mestu. Bistveno je ustvariti delovno okolje, ki je čim bolj varno za delavce, družine in državljane. V človeškem smislu smo že omenili vse posledice teh vrst poškodb za delavce in državljane, toda so pa tudi posledice v gospodarskem smislu. Pred nekaj dnevi nam je v tem parlamentu agencija iz Bilbaa govorila o kampanjah, ki jih vodi za spodbujanje zdravja in varnosti, in je celo razkrila gospodarske študije, ki dokazujejo, da na primer v Avstraliji nesreče in bolezni predstavljajo 6 % BDP v nacionalnem gospodarstvu. Kakšna je cena, ki jo je treba plačati za pomanjkanje socialne varnosti. Kakšna je cena pomanjkanja higiene in varnosti na delovnem mestu? To je torej naložba v človeški kapital, ampak tudi naložba v civilizacijo in gospodarske pogoje.
v imenu skupine ALDE. - Gospod predsednik, svojega časa, namenjenega govorjenju, nisem mislila porabiti v imenu skupine, toda menila sem, da ga bom lahko razdelila, in se vključila kasneje, toda očitno glede resolucije to ni tako; zato sem bila danes zjutraj obveščena, da bom nastopila sedaj. Imam priložnost, da se zavalim poročevalcem v senci, ki se jim prej nisem zahvalila; ponovno hvala Stephenu Hughesu, saj sva bila Stephen in jaz tista, ki sva leta 2004 dejansko obiskala bolnišnice skupaj z Johnom Bowisom, ki je bil član konzervativne stranke v EP. Mi trije s političnih strank smo šli v bolnišnice, da bi se prepričali sami, in mislim, da je to bilo tisto, kar je bilo zelo pomembno.
Na tem mestu nas mora gnati to, kar ljudje dejansko potrebujejo, in s poslušanjem sester, zdravnikov in zdravstvenih delavcev je bilo pomembno upoštevati njihove poglede. Stephen je omenil izvedbene smernice in resnično bi rada izvedela, ali veste, če Komisija razmišlja o tem, da bi predložila izvedbene smernice za to; menim, da je zelo pomembno, da jih imamo. Prav tako sem se spraševala, ali veste za urnik, o katerem je razmišljal Svet, ker je zelo pomembno, da dobimo urnik dovolj zgodaj, saj so ti zdravstveni delavci nazadnje čakali že toliko let.
Ne želimo več nepotrebnih poškodb z injekcijskimi iglami, ki nastanejo v obdobju čakanja. V zadnjih nekaj letih jih je bilo preveč. Prav tako točka, ki je že bila izpostavljena, da čeprav je sedaj to le ta zdravstveni sektor, bi želel, da se razširi na ostale sektorje, zlasti na zapore. Menim, da je zelo pomembno, da so pazniki v zaporu prav tako zavarovani. Toliko je stvari, ki so pomembne za te delavce, toda ena ključnih stvari za to so igle s pokrovom. Skupaj z vsemi drugimi vsebinami v resolucijami je zelo pomembno, da ti zdravstveni delavci niso podvrženi nepotrebnim poškodbam z injekcijsko iglo.
v imenu skupine Verts/ALE. - Gospod predsednik, tudi jaz se bi rad zahvalil Stephenu Hughesu in Liz Lynne za njuno delo in bi pozdravil ta ukrep, čeprav bi bil raje, če bi ga videli že prej. Kot je že bilo poudarjeno, imajo ZDA to zakonodajo v veljavi že od leta 2001. Tako zakonodajo lahko vidimo tudi v določenih delih Evropske unije in končno bomo jih ujeli, toda seveda bodo že mnogi ljudje prizadeti.
V smislu tveganja Svetovna zdravstvena organizacija ocenjuje, da medtem ko je 90 % izpostavljenj tveganju v nerazvitem svetu, se 90 % primerov poklicnih okužb zgodi v Združenih državah in Evropski uniji. Vemo, da obstaja velik problem prenizkega poročanja o ostrih poškodbah: ocene se gibljejo med 40 % in 75 % in to je veliko. Zato menim, da bi morali pozdraviti dejstvo, da v sporazumu socialnih partnerjev določba 11 govori o dolžnosti poročanja v skladu s kulturo neobtoževanja.
v imenu skupine ECR. - (CS) Gospe in gospodje, sporazum o preprečevanju ostrih poškodb je zgodovinsko prvi sporazum med sektorskimi socialnimi partnerji. Ob upoštevanju dejstva, da se ocenjuje, da se zgodi več kot en milijon primerov ostrih poškodb na leto v bolnišnicah v Evropi, ni potrebno prepričevanje, da je to korak v pravo smer, saj bi moralo biti mogoče preprečiti te poškodbe z ustreznim upoštevanjem sporazuma. V praksi bo to pomagalo ustvariti varno delovno okolje in varovati zdravje delavcev pred krvno prenosljivimi okužbami, ki jih povzročijo ostre poškodbe.
Na tej točki bi rad poudaril, da je sporazum med delodajalci in zaposlenimi na svoj način edinstven evropski zakonski instrument, ki na nacionalni ravni nima vzporednice v mnogih državah članicah. Ta oblika samoregulacije, kjer se prizadeti zaradi določenega problema sami dogovorijo v obliki pravne ureditve o svoji rešitvi, je po mojem mnenju vzorčni model evropske ureditve. Položaj ni enak kot pri izpustih CO2, usklajevanju davkov ali standardizaciji javnih storitev, kjer morajo podjetja in njihovi zaposleni pasivno izpolnjevati karkoli jim mi in države članice navržemo, in tudi po visoki ceni.
Gospod predsednik, komisar, gospa Lynne, gospe in gospodje, zelo sem vesela to jutro, da smo se sporazumeli o tem predlogu direktive o preprečevanju ostrih poškodb. Pred seboj imamo resnično vprašanje zdravja, ki ga moramo urediti čim hitreje. Vsi poznamo pomen in dramatične posledice te vrste poškodb. Moram povedati, gospod komisar, da sem prepričana, da boste našli hitro rešitev za ta sporazum, ki nas bo ponesel nekaj korakov naprej.
Rada bi se zahvalila gospe Lynne za vse njeno delo. Prav tako bi se rada zahvalila gospodu Hughesu, ker je naša odgovornost članov EP, da poskrbimo, da bodo naši sodržavljani varni. So strokovnjaki na področju zdravstva - veliko smo govorili o njih. So čistilci - omenili ste paznike v zaporu - toda rada bi omenila ljudi, ki delajo v šoli, na vseh področjih medicine v šolah. Toda za tem menim, da je to vprašanje izobraževanja naših sodržavljanov, ki ne smejo povzročiti, da bi bili zdravstveni delavci ali delavci, ki nato rokujejo s temi topimi predmeti, nepotrebno izpostavljeni tveganju.
Zlasti zaradi številnih resnih tveganj, ki so vse prepogosto dnevno zastopane, se zdi poklic v zdravstvu neprivlačen, tako da v zadnjih letih trpi zaradi pomanjkanja osebja. Poleg tega, kot je že bilo omenjeno tukaj, so stroški za posamezne zdravstvene storitve v teh situacijah, katerim so izpostavljeni zdravstveni delavci v različnih obdobjih spremljanja, in za diagnostične teste, ki po protokolu trajajo najmanj šest mesecev od nesreče, precejšnji in potem so tu še stroški, povezani s strokovnjaki, ki so se žal okužili z boleznijo.
(PL) Gospod predsednik, govorimo o težavi, ki je zrasla v eno izmed najpomembnejših na področju zdravstvene oskrbe. Navedel bom nekaj statistike. V Evropski uniji se letno zgodi milijon takih nesrečnih ostrih poškodb. V Združenih državah se ocenjuje, da jih je okrog 380 000, toda Američani sami pravijo, da je ta številka nerealna. Seveda moramo poudariti, da to večinoma zadeva zdravstvene delavce, toda obstaja še en vidik: govorimo tudi o bolnikih, ki so izpostavljeni temu tveganju. V teh primerih, in biti moramo pošteni, smo soočeni s problemom velikih zneskov, ki jih morajo bolnišnice plačati za nadomestilo. Jasno je, kot so že dejali ostali govorci, da je preprečevanje tukaj povsem bistveno. Preprečevanje je vedno precej cenejše od zdravljenja.
Resolucija si po mojem mnenju zasluži vso podporo. Je odgovor na pričakovanja, ki so bila izražena v zdravstvenem sektorju in njen pomen se poudarja, ker se problem veča. Prav tako se veča težava, povezana z nadomestili, in zahtevke vlagajo tako zdravstveni delavci kot bolniki. Tudi finančni vidik ne gre zanemarjati. Moja politična skupina, v imenu katere govorim, podpira predlog resolucije. Menim, da je to način, kako se lahko odzovemo na to, kar je v bistvu določen izziv našega časa, in tudi zadovoljimo potrebe potrošnikov in delavcev v zdravstvenem sektorju v državah Evropske unije.
Včasih rečemo, da se mora Evropa približati svojim državljanom. S to razpravo nam je to prav gotovo uspelo. Govoril sem s prijateljem svoje starosti, na novo usposobljenim zdravnikom, in ko sem mu povedal o tej razpravi, mi je z velikim veseljem dejal, da je to zelo pomembno in da bi morali poskušati in razložiti vsem v Evropi natančno, kar počnemo. Pomembno je preprečiti tveganja in obvestiti tiste, ki delajo v bolnišnicah, o tveganjih, katerim so izpostavljeni. Bistveno je, da vsem razložimo, da ko delajo nadure, ko so prostori omejeni, ko so številke bolnikov zelo visoke, da je bistveno, da ti ljudje lahko vsaj sprejmejo najpomembnejše potrebne ukrepe.
član Komisije. - Gospod predsednik, najprej bi rad dejal, da sem vesel, da ta predlog uživa tako široko podporo v Parlamentu. Obžalujem, da je postopek trajal dlje, kot ste mnogi pričakovali, toda rad bi dejal, da sem popolnoma prepričan, da mora socialni dialog odigrati svojo vlogo: spoštovati moramo mnenje socialnih partnerjev. Ne le, da to poudarja legitimnost odločitve, ampak tudi pomaga pri njeni izvedbi, saj tisti, ki sodelujejo pri oblikovanju novega predpisa, se bolj zanimajo za njegov uspeh. To je zelo pomembno.
Zdravstveni sektor je prav gotovo pomemben, posvetiti mu moramo veliko pozornosti. Ni le to, da so delavci v bolnišnicah in zdravstvenem sektorju izpostavljeni ostrim poškodbam in okužbam, ampak vsi vemo, da delajo tudi veliko nadur. Zato moramo zavzeti neko vrsto celostnega pristopa, ko obravnavamo skupine, kot je ta, ki so zelo pomembne, zlasti v časih krize, ko bo pričakovana fiskalna konsolidacija vplivala na pogoje, v katerih delajo ti ljudje. Zato bi moralo to biti to zelo visoko na našem programu, kot je tudi na mojem osebnem.
Kompromis je tak, da je Svet odobril besedilo za mikrofinančni instrument, ki ga je sprejel Parlament ob prvem branju, kar je bilo bistveno za hiter začetek. Drugi pomembni del kompromisa je ta, da se 60 milijonov EUR razporedi iz programa PROGRESS in 40 milijonov EUR iz rezerv, medtem ko se finančni instrumenti do 20 milijonov EUR ponovno uvedejo v PROGRESS po priporočilu Komisije. Rada bi prosila Svet, da prebere sporočilo, ki je bilo pripravljeno v ta namen, in to bi bilo pomembno objaviti, ko bo besedilo sporazuma objavljeno v Uradnem listu.
Za obdobje od 1. januarja 2010 do 31. decembra 2013 je finančni prispevek iz proračuna Evropske unije za instrument določen na 100 milijonov EUR in se bo delno financiral z znižanjem 60 milijonov EUR iz programa Progress. Pri predstavitvi osnutka proračuna bo Komisija pustila zadostno nerazporejeno rezervo pod zgornjo mejo izdatkov iz Razdelka 1a, kjer se proračunski organ - Svet in Parlament - lahko odloči, da poveča znesek programa Progress za največ 20 milijonov EUR za obdobje 2011-2013, v skladu s točko 37 Medinstitucionalnega sporazuma z dne 17. maja 2006 o proračunski disciplini in dobrem finančnem poslovodenju.
Parlament ima pravico pozvati Svet, Komisijo in Združene države, da odgovarjajo. To je naša odgovornost - še toliko bolj z Lizbonsko pogodbo - in moramo jo prevzeti. Parlament ima prav, da je postavil osebno varnost in zasebnost v enakovredni položaj, ker ena brez druge ne moreta obstajati. S tem da skupina PPE prosi za krajšo preložitev glasovanja, ne dvomi v zahteve ali pooblastilo Parlamenta. Prosi, da se za zelo kratek čas žoga vrne Komisiji, Svetu in ZDA.
Moja skupina predlaga, da Parlament omeji čas, ki je dodeljen Svetu tako, da zahteva, da potrebne informacije predložijo naslednji mesec in ne maja, kot je zahteval Svet. To bi nam omogočilo, da pridemo do dokončnega mnenja marca. To ni nerealno, zlasti ko smo včeraj zvečer izvedeli, da bo komisarka Malmström predlagala nov pogajalski mandat za končni sporazum naslednji teden ali do naslednjega mini zasedanja v Bruslju, kar je čez deset dni. Nov mandat februarja in glasovanje Parlamenta marca je to, kar predlagamo.
v imenu skupine ECR. - Gospod predsednik, rad bi podprl predlog EPP za preložitev glasovanja. Menim, da je to razumen in racionalen potek dejanja; Parlament morda ima res nova pooblastila, toda izvrševati jih moramo premišljeno in odgovorno. Svet je poskušal pomiriti Parlament, toda morda ne dovolj, toda tudi oni so se opravičili za napake med postopkom. Zato menim, da bi si sedaj morali vzeti čas za sodelovanje in skupno delo za napredek proti novemu dolgoročnemu sporazumu. Mislim, da je v najboljšem interesu za sloves Parlament, prihodnost naših mednarodnih sporazumov in varnost Evrope, da si sedaj damo čas.
poročevalka. - Gospod predsednik, priporočam, da glasujete proti preložitvi, saj Svet pogojev za preložitev ni izpolnil. Ta parlament ne sme kar naprej verjeti lažnim obljubam; žogo je imel Svet, toda ni ukrepal ustrezno in učinkovito. Svet je s tem problemom seznanjen že več kot dve leti in v tem času ni storil nič, da bi ga rešil. Če naše privolitve o začasnem sporazumu ne damo, varnost evropskih državljanov ni ogrožena. Ciljna čezatlantska izmenjava podatkov bo še vedno mogoča; pravna država je zelo pomembna, čeprav se trenutno naši zakoni kršijo in s tem sporazumom z začasno uporabo se bodo še dalje kršili. Parlament ne bi smel biti sokriv za to.
Komisija je zavezana zelo ambicioznemu urniku. Potrdila bi rada, kar je dejal gospod Daul - da bo Komisija dodelila nov mandat za nov dolgoročni sporazum 24. februarja, če se strinjate, da se glasovanje preloži. Osebno sem pripravljena priti k vam na isti dan, da predstavim mandat. Svet ga bo dobil dan po Bruslju, da o njem razmisli. Prepričana sem, da bo špansko predsedstvo naredilo vse, kar je v njegovi moči, da se strinja z mandatom čimprej. Komisija bo nato takoj začela pogajanja z ZDA, da bi jih zaključila čim hitreje.
(DE) Gospod predsednik, imam dodatno vprašanje za Komisijo, to je za gospo Malmström: Ali prav razumem, gospa Malmström, da v vaši vlogi komisarke podpirate preložitev glasovanja skupine Evropske ljudske stranke (Krščanskih demokratov)? Smem vprašati, zakaj niste podprli teh zahtev v času vašega šestmesečnega dela evropske ministrice švedskega predsedstva? Če bi jih, danes o preložitvi ne bi bilo potrebno razpravljati.
Kot veste, je svoboda medijev eden od temeljev demokratične družbe. Prav gotovo vključuje pravico prejemanja informacij iz več pluralističnih virov. Pred kratkim je predsednik Hugo Chávez napadel medijsko svobodo. Avgusta lani je odredil zaprtje 34 radijskih postaj tako, da jim ni odobril podaljšanja licenc. Januarja je predsednik Chávez naročil ukinitev RCTV International in pet drugih kabelskih in satelitskih televizijskih postaj, ker niso prenašale njegovega uradnega govora. Poleg tega je uporabo Twitterja in interneta označil za širjenje protivladnih informacij kot teroristično dejavnost. Protestiramo proti smrti dveh venezuelskih študentov, ki sta protestirala proti zaprtju svobodnih medijev...
V skupnem predlogu resolucije s Skupino Zelenih/Evropsko svobodne zveze in Konfederalno skupino Evropske združene levice/Zelene nordijske levice moja skupina ponovno izraža nedvoumno podporo svobodi izražanja in pluralnosti. Presenečena sem nad zelo spremenjenim stališčem skupine PPE o svobodi izražanja. Ali niste bili vi tisti, ki ste glasovali proti resoluciji o svobodi tiska v Italiji v zagovor Berlusconija? Če se želite danes osmešiti, kar dajte. Ob glasovanju vas bo veliko, čim bolj ga izkoristite.
Veliko je zloglasnih primerov kršitev človekovih pravic v Latinski Ameriki. Bodimo bolj dosledni. Ali želimo razpravljati o človekovih pravicah v Latinski Ameriki? Potem spregovorimo o Kolumbiji in Hondurasu. Kako to, da se o teh vprašanjih nikoli ne govori na plenarnem zasedanju? Zakaj imamo vedno to težavo in vendar v primeru, kot je današnji, ki je samo upravno vprašanje, dobimo tako vrsto prisotnosti in podpore? To je nesprejemljivo. Nesprejemljivo je, ker, vztrajam, izgubljamo vso verodostojnost in vso legitimnost, da bi lahko izrazili mnenje o teh vrstah primerov.
predlagatelj. - Gospod predsednik, naj najprej poudarim skrajno hinavščino desničarskih skupin v tem parlamentu, ki so obsodile venezuelsko vlado zaradi začasnega umika oddajnikov za Radio Caracas Television (RCTV), in se pretvarjajo, da so prvaki svobode tiska. To so iste skupine, ki se zavzemajo za sistem v Evropi, kjer večino medijev nadzorujejo milijarderji in velike zasebne družbe, ki ta nadzor po eni strani uporabljajo za nabiranje množičnih dobičkov zase in po drugi strani za bljuvanje prokapitalistične, protržne in proliberalne propagande; ki v kontekstu sedanje gospodarske krize ponižujejo in zlorabljajo delavce iz javnega sektorja, na primer neizprosno forsirajo program, da mora delavski razred plačati za krizo, in brez konca črnijo organizacije delavcev, ki se ne strinjajo.
Vnos vprašanja RCTV v nujno resolucijo glede človekovih pravic je velika zloraba tega postopka. Mimogrede, večina medijskih hiš v Venezueli je v zasebnem lastništvu, vključno z mogočnimi medijskimi korporacijami, ki so se leta 2002 zarotile, da bodo strmoglavile Huga Cháveza, ki so ga ljudje Venezuele izvolili in večkrat tudi ponovno izvolili. Resničnost je taka, da ima EPP v tem parlamentu enak program kot zarotniki državnega udara: želijo strmoglaviti vlado Huga Cháveza, ker ta vlada ni upoštevala očitnih ukazov svetovnega kapitalizma za izvedbo splošne privatizacije in deregulacije, in ne želijo nobenega nasprotovanja neoliberalnemu programu. Da, delavski razred v Latinski Ameriki na splošno nasprotuje. Ne, ne manjka mi nekaj ostre kritike venezuelske vlade.
Kljub množični podpori večine Venezuelčanov pa Hugo Chávez v bistvu ni dokončno prekinil s kapitalizmom in je vodil gibanje k pravemu demokratičnemu socializmu. V določenem smislu obstaja trend proti birokratizaciji. Nazadnje, tamkajšnji somišljeniki, na primer Socialismo Revolucionário Group, se borijo proti tem trendom in se borijo za pravice delavcev in pravi socializem, kar pomeni, da medije ne bi nadzorovali kapitalistični interesi ali birokratskih interesi, ampak bi bili demokratično odprti do vse sektorjev družb.
Kolumbija je naš strateški partner. Podprimo Kolumbijo in bodimo tokrat z njo, ko jo Chávez tako močno napada in jo potuhnjeno ali provokativno napeljuje, da ojača konflikt v regiji. To je naša obveznost in če so bodo ti napadi in provokacije okrepili, bosta Evropska unija in Evropski parlament morala stati Kolumbiji ob strani, biti z njo in jo podpreti v konfliktu z Venezuelo, in bojim se, da se bo to kmalu zgodilo.
Gospod predsednik, vedno je enako: za boljši jutri odpraviti neenakosti, osvoboditi ljudi izpod zatiralcev in tiranov, končati revščino in pomanjkanje, uporabiti bogastvo države v dobro naroda - nekdo prevzame oblast. To je cilj vsake revolucije in tudi tistih, ki z uporabo mehanizmov demokracije zavzemajo položaj, o katerem sanjajo, kot je npr. predsednik, in naslednji dan že odvržejo svoj moto o svobodi, demokraciji in družbi. Od tega trenutka naprej jih vodi le en moto: "Ko imamo enkrat oblast, se ji nikoli ne bomo odpovedali". Diktatorji dosežejo ta cilj z uporabo enakih metod: cenzuro, tajno policijo, zapiranjem drugače mislečih, zlomom in razdvojitvijo opozicijskih sil in popolnim nadzorom nad mediji. Vrsta ustanovitvene listine, simbol natančno take vrste razmišljanja, je bilo v 20. stoletju na primer Leninovo zatiranje vstaje pogumnih mornarjev iz Kronstadta. Ta ugotovitev prav tako velja danes za Venezuelo. Svoboda medijev je bistvenega pomena za demokracijo in spoštovanje temeljnih vrednot. Evropska komisija bi morala sprejeti ustrezne ukrepe.
(DE) Gospod predsednik, vemo, da je Venezuela ena izmed najbogatejših držav z nafto na svetu. Tudi vemo, da ima ta država ogromne možnosti za pridobivanje energije iz hidroelektrarn. Toda kot vsi vemo, prebivalci Venezuele trpijo zaradi posledic večletnega slabega upravljanja. Desetletja ta država ni mogla investirati prihodkov od nafte v trajnostni razvoj ali v razvoj infrastruktur. Vezava nacionalne valute na ameriški dolar je bila verjetno še ena protiproduktivna poteza. Pred kratkim je želel predsednik Chávez rešiti ta problem z devalvacijo valute in s pridobitvijo nadzora nad javnim dolgom. Toda nacionalizacija bank, razlastninjenje in začasno zaprtje trgovin s hrano verjetno ne bo dovolj za dolgotrajno ustavitev nezadržne inflacije.
Predsednik Chávez vodi nadzorovano gospodarsko politiko, centralno načrtovano gospodarstvo, podobno gospodarstvom ostalih avtoritarnih režimov, ki je nedvomno in neizogibno obsojeno na propad. Položaj se bo verjetno še poslabšal, kar se bo zgodilo, če se bodo proizvajalci hrane, ki so že leta prisiljeni pridelovati hrano po fiksnih, netržnih cenah, poskušali na neki točki upreti, takoj ko bo to mogoče. Izražam tudi svojo kritiko glede dejstva, da je v teh negotovih razmerah, ko Venezuela trpi zaradi prekinitve oskrbe z električno energijo, pomanjkanja vode in bednega gospodarstva, predsednik Chávez kupil za več kot 70 milijonov dolarjev vredno orožje za nacionalno stražo. Obeti niso dobri, zlasti v kontekstu nenehnih protestov po zaprtju oddajnika, ki je bil kritičen do vlade; v teh protestih so se študenti in člani opozicije že večkrat nasilno spopadli z varnostnimi silami.
(DE) Gospod predsednik, gospe in gospodje, nemalo sem presenečen, da se v tem parlamentu Skupino Evropske ljudske stranke (Krščanski demokrati) obtožuje, da je vsilila to temo na dnevni red, ki, čeprav je nujna, ni po godu nobenemu članu večinske levice v tem parlamentu. Dvomim, da predstavljajo večino v tem parlamentu. Preprosto sem moral zastaviti to vprašanje. Tako kot druge skupine, ima tudi naša pravico, da sproži to zadevo. Čeprav je gospod Chávez, ki je trenutno na oblasti, neke vrste vaš kolega ali kolega prejšnjega španskega predsedstva, preprosto moramo vprašati, kateri ukrepi se sprejemajo v tem pogledu.
Precej sem začuden, da lahko nekdo kot je gospod Chávez izjavi, da je Twitter teroristični sistem. Žal mi je, toda kdorkoli, ki lahko danes in v tem času opiše Twitter kot teroristični sistem, živi v drugem svetu, v kameni dobi. Naj vam povem še to: nas, Skupino PPE, take obtožbe ne bodo prestrašile. Obsojamo kršitve človekovih pravic povsod. Osebno obsojam kršitve človekovih pravic, kadar gre za svobodo tiska. Glede tega naj samo povem, da venezuelskim novinarjem vsiljujejo informacije in jim ukazujejo, kaj naj pišejo, in da sodnike zapirajo, če spustijo iz zapora nekoga, ki je bil po krivem zaprt. Kot Evropejci moramo imeti pogum, da izrazimo nestrinjanje s tako prakso.
Vendar dejstvo, da Chávez razume Twitter in besedilna sporočila kot teroristična dejanja, kaže, da jemlje ljudi in prost pretok njihovi misli in opozicijo za sovražnika. Priznati moram, da sam uporabljam Twitter in besedilna sporočila, toda na srečo v Evropi štejemo svobodno izražanje za temeljno in vsesplošno pravico, tudi na internetu. Omejevanje digitalnih poti za izražanje, informacije in izmenjavo idej je dokaz strahu venezuelske vlade pred svojimi državljani in njihovim pozivom h koncu nasilja in tiranije.
Toda še vedno ima ta parlament precejšen delež Chávezovih zagovornikov, kot je gospod Higgins: mogoče zato, ker Chávez odraža njihov strupen protiamerikanizem in odpor do uspeha predsednika Uribe v sosednji Kolumbiji. Obžalovanja vredno je, da se nam ostale politične skupine na levici ne želijo pridružiti v političnem toku Parlamenta pri obsojanju vse večjih samovoljnih in resnih žalitev temeljnih svoboščin, ki jih je zakrivil Chávezov režim. Njegov odziv na TV postajo, ki je bila kritična do njegovega vladanja, je bil tak, da jo je preprosto ukinil.
(RO) Po mojem mnenju je Hugo Chávez privzel vse najslabše možne vidike totalitarnega socializma s prejšnjega stoletja. S tem ne mislim na njegov odnos do tujih naložb, ki so seveda prav tako bistveno vprašanje, dokler bodo popolnoma brezciljne. Mislim na njegov odnos do svobode tiska in na to, kar predstavlja pluralizem, ker Hugo Chávez poskuša kopirati pluralizem tako, da zapre radijske postaje, ki ne želijo prenašati njegovih dolgočasnih govorov, in ustanavlja javne postaje, da hlini pluralizem. Kopiranje pluralizma ni isto kot sprejemanje pluralizma, ker demokracija ne more delovati na podlagi karikature pluralizma.
(PL) Gospod predsednik, v imenu skupine bi rad potrdil stališče, ki ga je tukaj predstavila gospa De Keyser. Ni dvoma, da se ne sme tolerirati kršitev svobode medijev. Prav gotovo vidimo moteče dogodke v Venezueli. Toda menim, da bi morali biti zelo pazljivi glede oblikovanja nedvoumnih, kategoričnih in končnih sodb. Po mojem mnenju bi morali dobiti odgovor na temeljno vprašanje: postaje, ki so bile zaprte - ali so bile vse zaprte zaradi političnih razlogov ali so bile nekatere izmed njih zaprte, ker niso izpolnjevale zakonskih zahtev? Mislim, da bi odgovor, razumevanje, kaj je čista politika in kaj je pravno dejstvo, imelo velik pomen za stališče našega Parlamenta.
Venezuelčani morajo prenašati v celoti nepotrebne prekinitve električne energije in vode v državi, ki je najbogatejša z energijo v Latinski Ameriki. Ukinitev radijskih in televizijskih kanalov in nasilno zatiranje študentskih demonstracij govorita o totalitarnem režimu. Zakaj torej ne bi reagirali? Ker morajo mediji delovati v skladu z zakonom, jih ne smejo zapreti, razen če oblasti nimajo druge možnosti in šele takrat, ko so bila izčrpana vsa pravna sredstva. Obtoženim je prav tako potrebno dati priložnost za svojo obrambo in pritožbo na dokaze o krivdi.
Vem, da nekateri ljudje menijo, da se je za svobodo potrebno boriti na določene načine in na določenih krajih. Toda vem pa tudi, da je za nekatere ljudi prava svoboda, njihova lastna svoboda, tista, ki jo uvedejo določeni diktatorji, katere branijo, in v nekaterih primerih celo spodbujajo, in ne svoboda ljudi, kot smo mi, ki branimo to besedo najbolj, kar se da, ki verjamemo v svobodo medijev in v to, da ozemlja ni mogoče vzeti z odlokom. Vprašajte na tisoče ljudi s Kanarskih otokov, ki so bili v tem položaju v Venezueli.
Novembra 2009 je na primer posebni poročevalec Sveta Združenih narodov za človekove pravice trdil, da bi predlagani posebni zakon proti kaznivim dejanjem v zvezi z mediji v Venezueli - navajam - "vključeval resne kršitve pravice do svobode mnenja in izražanja ter bi omejeval svobodo tiska v državi, če bi bil sprejet v trenutni obliki". Poročevalec je prav tako pozval Venezuelo, da v celoti spoštuje člena 19 in 20 Mednarodnega pakta o državljanskih in političnih pravicah, katerega je Venezuela podpisnica in ki zagotavlja pravico do svobode mnenja in izražanja.
Morda se spomnite, da je leta 2009 Evropska unija izdala deklaracijo glede teh težav, ker sta za nas svoboda izražanja in prost dostop do informacij vprašanji, ki sta del dialoga z venezuelskimi oblastmi. Globoko obžalujemo, da sta dva protestnika umrla in da je več ljudi bilo ranjenih, vključno s člani varnostnih sil in protestniki. Strinjamo se z oceno medameriške komisije za človekove pravice, ki je izrazila globoko zaskrbljenost nad resnimi nasilnimi dogodki med demonstracijami, tako za vlado kot proti vladi predsednika Cháveza, in ki je pozvala venezuelsko vlado, da nadzira demonstracije - navajam - "v okviru spoštovanja človekovih pravic v skladu z medameriškimi standardi".
V okviru dialoga, ki ga EU vodi z venezuelskimi oblastmi, smo vedno poudarjali pomen popolnega spoštovanja mednarodnih obveznosti in zavez glede človekovih pravic, vključno s svobodo izražanja in svobodo tiska, kot temelja demokracije in pravne države. Kot veste, je to načelo določeno v Listini EU o temeljnih pravicah, ki je sedaj del naših pogodb. To daje poseben poudarek svobodi izražanja in spoštovanju pluralizma medijev v Evropi in tudi pri naših mednarodnih odnosih.
v pisni obliki. - Podpiram resolucijo, saj me skrbijo nedemokratični ukrepi, ki jih je sprejela vlada v Venezueli, zlasti tisti, ki omejujejo pravico do svobodnega tiska, izražanja in zbiranja, ter visoka raven korupcije, ki jo opaža ljudstvo Venezuele. Nadzorovanje medijev in različnih mnenj je tipično za totalitarne režime. Po poročilu skupin za človekove pravice januarja 2010 je Chávezova vlada grozila, da bo sprejela ukrepe proti ponudnikom kabelskih programov, ki so prenašali postaje, ki niso bili v skladu z vladnimi zahtevami, in sicer da bi prekinili redno oddajanje za prenašanje predsednikovih govorov. Zaradi tega so državni ponudniki kabelskih storitev ustavili oddajanje sedmih postaj. Leta 2009 je Chávez prisilil postaje, da so v živo prenašale 141 njegovih govorov, vključno s tistim, ki je trajal sedem ur in 34 minut. Kar zadeva korupcijo, bi morala vlada v celoti in učinkovito uresničiti Konvencijo Združenih narodov proti korupciji in ostale pomembne instrumente ter vzeti resno zaskrbljenosti Venezuelčanov glede korupcije - kazatelj dobrega vladanja katere koli države.
Nezakonita imenovanja vprašljivih političnih osebnosti, obsežne kršitve človekovih pravic in nadlegovanje ter samovoljne aretacije članov parlamenta, verskih vodij in civilistov so razburile mednarodno skupnost in jo pripravile do tega, da je uvedla sankcije. Članstvo Madagaskarja v Skupnosti za južnoafriški razvoj in Afriški uniji je zamrznjeno. Združene države mu nočejo dodeliti ugodnosti iz zakona o rasti in potencialih Afrike. Donatorji Mednarodnega monetarnega sklada so znižali proračun za 50 %, ZN bodo preučili položaj te države 15. februarja in mislim, da je Evropska unija ukinila razvojno pomoč, obdržala pa je humanitarno pomoč.
Položaj je torej tragičen, katastrofalen, za prebivalstvo, ki živi z manj kot dolarjem na dan. Zelo smo zaskrbljeni zaradi položaja in ta skupni nujni predlog resolucije je dokaz naše zaskrbljenosti. Podpiramo mediacijska prizadevanja Joaquima Chissana, nekdanjega predsednika Republike Mozambik, in pozivamo štiri politične skupine, da se vrnejo k pogajanjem. Druga rešitev ne obstaja. Prav tako pozivamo Afriško unijo in Skupnost za južnoafriški razvoj, da obnovita stike in privedeta tranzicijski proces do pravilnih zaključkov, ter pozivamo Komisijo, da nam poroča o postopku posvetovanja, ki poteka z Madagaskarjem po členu 96 sporazuma iz Cotonouja.
Afriška unija, Evropska unija, ZN, sosednje države, kontaktna skupina in, nenazadnje, Francija so bile vse pozvane, da odigrajo svojo vlogo pri zagotavljanju, da (vsaj) štiri različna politična gibanja, ki so na Madagaskarju, pridejo do skupnega stališča, da Madagaskar ne bo postal država, ki tone v prepad, da še ne zapluje bliže h katastrofi in da namesto tega najde mirno in sporazumno rešitev. Toda to bo mogoče le, dokler ne bo nihče poskušal uvesti diktature, dokler se ne bo nihče umaknil iz mirovnega procesa in se bodo vse stranke vrnile k pogajanjem, ali pa ta čudovita, toda opustošena država ne bo imela prihodnosti.
predlagatelj. - Gospod predsednik, če si Afriška unija želi, da bi imela pooblastila in spoštovanje, kot jih ima EU v mednarodnih zadevah, potem je Madagaskar vsekakor primer, ko mora Afriška unija odločno ukrepati. Namesto tega smo bili priča kolebanju in mlačni diplomaciji po padcu predsednika Marca Ravalomanana, ki je žal spomin na razmere v Zimbabveju. Čas je, da Afriška unija sprejme odgovornosti v zvezi z Madagaskarjem, kjer so politične napetosti in kaos že nekaj časa stalnica. Če Afriška unija tega nereda ne zmore urediti, potem se je pošteno vprašati, zakaj bi morala to storiti EU.
Toda še naprej se moramo zavzemati za Madagaskar, da omogočimo gladek povratek k demokratičnemu vladanju in spodbujanju sprave. Bistveno je, da se tistim politikom in vojaškim oficirjem, ki so bili pozvani na sodišče in ki so zlorabljali človekove pravice, sodi. Ciljne sankcije proti nezakonitemu režimu Andrya Rajoeline prav tako ponujajo učinkovit način za kaznovanje tistih, ki zakrivljajo nestabilnost, ne da bi pri tem škodovali veliki večini malgaškega ljudstva, ki je sito napetosti in primerov nasilja v njihovi lepi državi.
(DE) Gospod predsednik, opozoril bi vas rad, da so vse skupine potrdile ta predlog resolucije. Tako tudi mora biti, saj je tema zelo pomembna. Za razliko od prejšnjih govornikov bi rad rekel, da moramo zagotoviti, da ne bomo zgolj spodbujali svobode izražanja in svobode tiska v tej državi, ampak da ju tudi aktivno zahtevamo, sedaj ko preučujemo načine, kako bi lahko pomagali, da bi stvari, upajmo, napredovale k mirnim volitvam. Kot Evropejci moramo zagotoviti, da uvedemo svobodo tiska na vseh področjih, z vso finančno pomočjo, ki je za to potrebna. Prav tako moramo zagotoviti celovito podporo in si prizadevati, da bomo skupaj ukrepali za zagotovitev finančne pomoči v obsegu sporazumov, ki jih imamo s to državo.
(DE) Gospod predsednik, glede Madagaskarja je dobro, da lahko poročamo, da ni le Evropska unija tista, ki je zaskrbljena nad izvajanjem člena 96 Sporazuma iz Cotonouja s strani te države, ampak da sta Afriška unija in SADC, kot regionalni organizaciji, prav tako zavzeli stališče, da je še en državni udar v Afriki nesprejemljiv. Za Afriško unijo in za regionalne organizacije je relativno nova stvar, da sprejemajo take odločitve in jih celo izvajajo in sprejemajo ukrepe.
Burmanska vlada je obljubila demokratičen prehod v sedmih stopnjah, ki bodo na koncu pripeljale do volitev. Toda če bodo te volitve potekale tako, da bo vlado sestavljala vojska, kot zdaj kaže, bodo volitve povzročile le uzakonitev petih desetletij vojaškega režima in dodelile vojski 25 % sedežev v parlamentu. Pozivamo mednarodno skupnost, vključno s Kitajsko, Indijo in Rusijo, da še naprej s skupnimi močmi vrši pritisk na burmansko vlado, tako da ustavi hude kršitve človekovih pravic, ki se dogajajo v tej državi, ter da se napovedani demokratičen prehod ne spremeni v politično farso.
Gospod predsednik, najava prvih volitev po 20 letih v kateri koli državi nas ponavadi navda z optimizmom. Zbudi upanje za uvedbo sprememb in za demokratizacijo. Na žalost pa redki izmed nas in redki prebivalci Burme verjamemo, da bodo volitve, ki bodo potekale tam konec letošnjega leta, demokratične in poštene ali pa da bodo prinesle dejanske spremembe. Burmanski režim je težava, s katero se ubadamo že leta. V naši resoluciji obsojamo številne kršitve človekovih pravic in državljanskih svoboščin, ki so v Burmi vsakdanje. Še vedno ne vemo, kaj naj rečemo burmanskemu ljudstvu o tem, kako naj naredijo konec neusmiljenim dejanjem režima. Po mojem mnenju lahko samo skupno ukrepanje privede do rezultatov. Skupno - koga imam v mislih? Kdo bi moral ukrepati? Sosednje države? Države, ki veliko trgujejo in si izmenjujejo z režimom ter ga posredno financirajo, z drugimi besedami Rusija in Kitajska? Evropska unija, seveda, Združene države in ZN - s to skupino partnerjev lahko dosežemo spremembo.
Več deset tisoč - ali bolje, sto tisoč - burmanskih priseljencev živi na Tajskem, v Indiji, Bangladešu in Maleziji v pogojih, ki so pogosto več kot nevarni in primerni za nezakonito trgovino. Na deset tisoče ljudi je bilo razseljenih proti lastni volji. V takšnih razmerah so novinarji posebej v nevarnosti. Vsaj 14 novinarjev je trenutno v zaporu in ob tej priložnosti bi rada izpostavila primer Hla Hla Win, mlade 25-letne novinarke, ki je bila obsojena na 27 let zapora zaradi nezakonitega uvoza motornega kolesa, ker si je drznila obiskati budistični samostan.
Danes bomo ponovno odločno obsodili sistematične kršitve človekovih pravic v Burmi ter pozvali burmansko vlado k dialogu in takojšnji zaustavitvi prakse novačenja otrok vojakov. Še enkrat bomo pozvali kitajsko, indijsko in rusko vlado, da uveljavijo svoj vpliv. Toda komisarka, pozivam vas, da ste naša govornica pred Komisijo in Svetom, tako da Evropska unija ohrani omejevalne ukrepe do burmanske vlade, kajti razen besed nimamo niti najmanjšega oprijemljivega dokaza o demokratični razpravi. Pozivamo vas, da ocenite učinkovitost sprejetih ukrepov in storite vse za zagotovitev, da civilno prebivalstvo ...
predlagatelj. - Gospod predsednik, ne vem več koliko krat smo v preteklih letih v tem parlamentu razpravljali o resnih in slabšajočih se razmerah v zvezi s človekovimi pravicami v Burmi, toda če nas bi kdaj zamikalo, da smo v svojih besedah milejši do brutalne vojaške hunte, se moramo le ozreti po našem parlamentu, da se spomnimo, zakaj moramo ohraniti in povečati pritisk na generale. Seveda govorim o Aung san Suu Kyi, vodji opozicije in Nobelovi nagrajenki, katere slika je izobešena na vidnem mestu v prostorih Parlamenta tako v Bruslju kot v Strasbourgu. Njej sami in njenim podpornikom se dosledno odreka beseda. Zato lahko vsaj spregovorimo zanje in jim obljubimo neomajno podporo v njihovi misiji uveljavljanja stalne demokratične spremembe v Burmi.
Zato je treba najprej upoštevati, da mora obstajati ustrezno okolje za izvedbo volitev. Vsak dialog, ki nam lahko omogoči izboljšanje razmer, bo dobrodošel, toda samo če se te osebe brezpogojno izpustijo in se beguncem zajamči, da se bodo lahko vrnili. V tem smislu moram na Komisijo nasloviti izrecen poziv. Zmanjšanje sredstev, namenjenih za to območje in te begunce, je zelo zaskrbljujoče. Potrebe so nujne. Govorimo o več sto tisoč ljudeh, ki potrebujejo našo pomoč. Zato mislim, da bi se bilo dobro izogniti zmanjšanju teh proračunov.
Gospod predsednik, razmere na področju človekovih pravic v Burmi so se dramatično poslabšale: politično zatiranje spremlja vojaško in spolno nasilje, otroci se sistematično novačijo za vojsko, tam je 2 000 političnih zapornikov. Domnevno prve svobodne volitve letošnjo jesen so popolna farsa. Opozicijske stranke jih bodo upravičeno bojkotirale. Predvsem zaskrbljujoč je položaj Rohingov, od katerih jih več kot 200 000 živi v begunskih taboriščih. Mnogi so zbežali v sosednji Bangladeš in pri tem so bili brutalno preganjani.
Zelo toplo pozdravljam pripravljenost Bangladeša, da dovoli delegaciji Evropskega parlamenta za odnose z državami južne Azije vstop v državo z misijo za ugotavljanje dejstev. Jutri letimo v Dako, da bi zbrali informacije iz prve roke o razmerah v regijah Cox's Bazar in Bandarban. Vendar je že jasno, da preganjani Rohingi za preživetje potrebujejo celovito mednarodno zaščito. Evropska unija mora vztrajati pri svojem obsojanju vedenja burmanske vlade, dokler se končno ne pojavijo znaki napredka v smeri demokracije.
Rad bi verjel, da bo imel po današnji razpravi glas Evropskega parlamenta in Evropske unije večji učinek. Zakaj? Ker tokrat prvič govorimo o človekovih pravicah v svetu zdaj, ko imamo Lizbonsko pogodbo in položaje, ki sodijo zraven - med drugim visoko predstavnica za zunanje zadeve in varnostno politiko, Catherine Ashton, ki jo je odobril Parlament. Zdaj ima Evropska unija bolj učinkovito priložnost neposrednega vpliva tako na razmere v Burmi kot na razmere v drugih državah, kjer se kršijo pravice.
Gospod predsednik, dejansko do danes pozivi mednarodne skupnosti k spoštovanju pravic v Burmi niso obrodili nobenih rezultatov. V burmanskih zaporih je še vedno na tisoče političnih zapornikov in vojska še naprej vrši umore, uporablja mučenje in izvaja aretacije. Vodja burmanske opozicije, Nobelova nagrajenka za mir Aung San Suu Kyi, je bila dolga leta v hišnem priporu in tudi obsojena na triletno zaporno kazen. Tako ji želi hunta preprečiti sodelovanje na naslednjih volitvah.
Burma je tudi vodilna na sramotnem seznamu držav, kjer se pogosto preganjajo predstavniki verskih manjšin, vključno s kristjani. Hunta je mnenja, da bi morali Karenci, ki so kristjani, povsem izginiti z burmanskega ozemlja. Lani so se karenski begunci, ki so zbežali pred zatiranjem, zatekli na Tajsko. Danes se mednarodnim protestom navkljub tajska vlada pripravlja na prisilno vrnitev in masovno deportacijo več kot 4 000 Karencev, ki bodo zatem izpostavljeni nadaljnjim ponižanjem. V Evropskem parlamentu smo dolžni zahtevati spoštovanje pravic verskih manjšin po vsem svetu, vključno s kristjani.
Izraziti moramo tudi zahvalo Tajski, ki je umaknila svojo zaskrbljujočo odločitev o vrnitvi beguncev v Burmo. Prejšnji teden sem večkrat stopila v stik s Tajsko, zatem ko je najavila svojo namero o vračanju teh ljudi. Karenskim beguncem grozi prisilno delo, mučenje, morebiti prisilno novačenje za vojsko in postavljanje kopenskih min na območju, iz katerega so zbežali. Oddahnila sem si, ko sem slišala, da se je Tajska po pogovorih z organizacijami za človekove pravice in mednarodno skupnostjo ob koncu tedna odločila opustiti svojo namero o vračanju beguncev. Upam, da bo EU skupaj s preostalo mednarodno skupnostjo lahko čimprej ponudila pomoč Tajski ter našla drugo rešitev za težavo karenskih beguncev.
(PL) Gospod predsednik, če se je Burma prvič v 20 letih odločila izpeljati parlamentarne volitve, lahko to pomeni korak naprej v procesu demokratizacije, če bodo volitve, načrtovane za to jesen, poštene. Z drugimi besedami, najprej morajo biti splošne, tako da lahko vsak odrasel državljan glasuje ali sodeluje na volitvah, vključno z Nobelovo nagrajenko Aung San Suu Kyi in 2 000 drugimi opozicijskimi aktivisti, ki so trenutno v zaporu iz političnih razlogov. Drugič, v volitve mora biti vključenih tudi več milijonov Burmancev, ki so zaradi strahu pred mučenjem in smrtjo zbežali na Tajsko, v Bangladeš ali Indijo. Mora jim biti omogočeno, da glasujejo na svojem prvotnem kraju stalnega prebivališča. Tretjič, članom burmanske vojske ne bi smelo biti zagotovljenih 25 % sedežev v parlamentu, saj je to v nasprotju z osnovnim demokratičnim mehanizmom in izkrivlja rezultate volitev že na samem začetku. Končno pa mora burmanska vlada spoštovati pravilo tajnega glasovanja in omogočiti, da volitve spremljajo mednarodni opazovalci in burmanski mediji.
(HU) Vojaška hunta je obljubila svobodne, demokratične volitve za leto 2010. Pomembno je, da mednarodna skupnost in seveda EU še naprej vršita pritisk na hunto, da dejansko pride do demokratičnega prehoda. Na volitvah moramo zagotoviti tudi ustrezno zastopanje številnih etničnih manjšin, ki živijo v Burmi. To lahko naredi konec ponavljajočim se etničnim sporom. Kitajska je najbrž najbolj poklicana, da se postavi za kitajske manjšine, vendar bi morala najprej ceniti lastne manjšine: Tibetance in Ujgure. EU je lahko pri vršenju pritiska verodostojna in učinkovita, le če zagotovi spoštovanje pravic manjšin v vseh svojih državah članicah. Dokler obstajajo zakoni o jeziku na ozemlju Evropske unije, in s tem ne mislim samo Slovaške, dokler se zakon kolektivne krivde oživlja na ozemlju Evropske unije v nasprotju z dejstvi druge svetovne vojne in dokler se manjšinam odreka goli obstoj, njihov materni jezik in pravice na ozemlju Evropske unije, slednja ne more verodostojno vršiti pritiska in tudi ne more biti uspešna.
(DE) Gospod predsednik, komisarka, dramatično poslabšanje razmer na področju človekovih pravic v Burmi, ki ga je povzročila vojaška hunta, ima za posledico vse bolj brutalno prelivanje krvi. Preganjanje verskih skupin, etnično čiščenje in izgoni, zaprtje tisočih političnih zapornikov ter mučenje, ugrabitve in zaprtje političnih nasprotnikov režima so na dnevnem redu. Nova ustava in zdaj lažne volitve, ki naj bi potekale, teh razmer seveda ne bodo nikakor izboljšale.
podpredsednica Komisije. - Gospod predsednik, kot so poslanci jasno poudarili, se v Burmi nadaljujejo resne kršitve človekovih pravic. Vojaška vlada se ni odzvala na mednarodne pozive k ustavitvi teh kršitev človekovih pravic in še ni izpustila političnih zapornikov, vključno z Aung San Suu Kyi. Povečal se je pritisk na manjšino Rohingov, da naj zapustijo državo, in še naprej se slabšajo socialno-ekonomske razmere. Po ocenah 80 % prebivalcev živi na podeželju in prihaja do resnih težav v kmetijstvu in pridelavi hrane.
S tem želim zelo jasno povedati, da EU ne želi izolirati Burme. Dejansko EU prispeva največ humanitarne in s tem povezane pomoči tej državi. Večina naše pomoči je namenjene podeželju - zlasti delti -, ki še vedno okreva po ciklonu Nargis. Pomoč namenjamo tudi begunskim taboriščem ob tajski meji. Vedeti moramo tudi, da je poročilo posebnega poročevalca Združenih narodov zelo jasno. Podpiramo poročevalca Združenih narodov in smo mu pripravljeni pomagati.
Vemo pa tudi, da so neposredne dejavnosti na področju človekovih pravic v Burmi tako rekoč nemogoče. Na primer, EU ne bo povabljena k opazovanju volitev, zato se moramo zateči k posrednim metodam. Zato so človekove pravice vključene v vse naše programe pomoči. Če želimo spodbujati naše vrednote - razvoj človekovih pravic, dialog -, potrebujemo zelo jasno sporočilo. Danes je imel združeni Parlament takšno zelo jasno sporočilo in prepričana sem, da bo slišano. Prepričana sem tudi, da ne smemo naše naloge opominjanja Mjanmara na njegove obveznosti prenesti na sosednje države. Sami moramo ostati predani. Našo agendo za človekove pravice moramo uveljavljati neposredno pri oblasteh in s tem bomo nadaljevali.
Burma je še naprej v zelo zaskrbljujočem položaju, kar zadeva človekove pravice, saj je burmanskim oblastem pomembneje, da obdržijo moč, kot da poskrbijo za preživetje svojih državljanov. Rada bi izrazila solidarnost z burmanskim ljudstvom, ki trpi pod zatiranjem vojaške hunte, ki nenehno krši človekove pravice ljudi s prisilnim delom, trgovino z ljudmi, delom otrok in spolnim nasiljem. Nujno je, da se takoj izpusti politične zapornike, vključno z vodjo opozicije in Nacionalne lige za demokracijo, Aung San Suu Kyi, ki jo je leta 1990 Evropski parlament počastil z nagrado Saharova, leta 1991 pa je prejela Nobelovo nagrado, kar bi prispevalo k svobodnim, pravičnim in preglednim volitvam v letu 2010. Zato Evropsko unijo pozivam, da sprejme usklajeno strategijo in razvije odnose s sosednjimi državami, zlasti s Kitajsko in Indijo, s ciljem spodbujanja preglednih volitev v Burmi.
Ker je seveda to nekaj običajnega, da obstajajo skrbi glede ene ali druge zadeve v zvezi z vsakim zakonodajnim predlogom, smo odprta vprašanja rešili s kompromisom v Odboru za pravne zadeve. Jasno moram povedati, da je ta kompromis pripravljen na odobritev. Vseeno pa razumem, da bi bilo morda smiselno še malo povečati skupino, ki podpira to poročilo. Če so prizadevanja gospoda Schulza usmerjena v povečanje števila podpornikov, potem nimam nič proti preložitvi do naslednjega plenarnega zasedanja v marcu. To je moje osebno mnenje o zadevi. To ni mnenje skupine, ki se je danes zjutraj jasno odločila drugače. Vendar pa mislim, da bi morali dati socialistom možnost, da pridejo do zaključka, da bodo tudi sami lahko pripomogli k zmanjšanju birokracije in bremena za mala in srednje velika podjetja.
(DE) Gospod predsednik, zelo kratek bom. V zadnjih nekaj dneh sta bili predloženi dve pomembni imenovanji: prvo je imenovanje predstavnika Evropske komisije za Združene države Amerike v Washingtonu in drugo posebnega predstavnika za Afganistan. Obe imenovanji sta sporni in o obeh potekajo različne razprave. Sedaj se ne bi želel poglabljati v vprašanje odlik. Rad bi le pozval, gospod predsednik, da preden začneta opravljati svoje delo, oba prideta pred Odbor za zunanje zadeve in nam tam omogočita intenzivno razpravo, in upam, da bosta predsednik Komisije in predsednik Sveta to z vašo pomočjo, gospod predsednik, v celoti podprla.
(DE) Gospod predsednik, leta 2005 je Organizacija združenih narodov ob 60 obletnici pridobila dve novi strukturi. Prva je bila Komisija za vzpostavljanje miru, druga pa Svet za človekove pravice. Medtem kot Komisija za vzpostavljanje miru opravlja svoje delo precej učinkovito in je v veliki meri izpolnila pričakovanja, tega pri najboljši volji ne moremo trditi za Svet za človekove pravice. Tu je že bilo omenjeno - in izraženo v resoluciji -, da je reforma nujno potrebna. Delo Sveta za človekove pravice je preveč enostransko - to so omenili že koleg poslanci - na primer Izrael je obravnavan samo iz enostranske perspektive. Če sem pošten, nisem nič kaj srečen, da je edino pomembno vprašanje, ki ga je izpostavilo predsedstvo, poročilo gospoda Goldstonea, o katerem je vsekakor treba razpravljati, vendar ne gre za glavno vprašanje.
Če gospod Howitt pravi, da bi izvolitev Irana - če bo uspešna - pomenila smrtni udarec za Svet za človekove pravice, potem želim vedeti, kaj to pomeni. Želim si, da bi naše države članice pa tudi Evropska služba za zunanje delovanje, zavzele enotnega stališče, saj sem prepričan, da če se bodo stvari nadaljevale po tej poti, bomo morali resno razmisliti o prenosu našega dela na področju človekovih pravic v Združenih narodih nazaj na tretji odbor, ki je vsaj univerzalno zastopan in ima večjo legitimnost.
Gospod predsednik, tako imenovan Svet za človekove pravice je v nasprotju z vsem, kar predstavljajo človekove pravice, predvsem svoboda izražanja. Nezaslišano in zaničevanja vredno je, da Parlament resno obravnava ta Svet. Gospod predsednik, če Parlament resnično verjame v človekove pravice, potem mora obsoditi nenehno sprejemanje resolucij, ki si prizadevajo zadušiti svobodo izražanja, kot tudi prikriti kršitev človekovih pravic, ki so jih zakrivile države, ki sestavljajo Svet za človekove pravice. Gospod predsednik, poleg Saudove Arabije, Pakistana, Indonezije in Egipta, ki spadajo med najhujše kršilce človekovih pravic v svetu, sedaj tudi Iran želi postati članica Sveta za človekove pravice. Samo še Severna Koreja se mora pridruži klubi, pa bomo imeli skoraj vse države, ki ogrožajo mir, srečno zbrane na kupu.
Uvedba mehanizma univerzalnega periodičnega pregleda, ki je najpomembnejša novost v primerjavi s sedaj že bivšo Komisijo OZN za človekove pravice, je bila namenjena reševanju ustreznih problemov, prekomerne politizacije in selektivnemu pristopu pri obravnavi primerov resnih kršitev človekovih pravic. Ta mehanizem je ključnega pomena za to, da lahko Svet za človekove pravice izpolnjuje svoj mandat na vse možne načine. Vendar pa je treba poudariti, da stari demoni niso popolnoma izginili in da prekomerna politizacija še vedno vpliva na delo tega organa. Po drugi strani pa moramo povedati, da le z mehanizmom univerzalnega periodičnega pregleda ni mogoče zagotoviti učinkovitega varstva človekovih pravic.
(RO) Spregovoriti želim o razmerah na območju Gaze, ki kot veste, nenehno vzbuja skrbi glede človekovih pravic, predvsem po poslabšanju okoliščin zaradi spopadov prejšnjo zimo. Ne verjamem, da lahko izmerimo, kdo je v tem konfliktu bolj trpel. Žal so zaradi vojaških akcij na obeh straneh trpeli predvsem civilisti. Glede na te razmere na terenu je pri Palestincih zelo težko razlikovati med vojaki in civilisti. Po drugi strani pa so raketni napadi, ki jih je izvedel Hamas, sejali grozo med izraelskimi civilisti.
Med konfliktom sem obiskala območje in bila priča problemom in strahovom, s katerimi se soočata obe strani. Kakršen koli poskus naprtitve krivde za dogodke, ki so se zgodili le eni strani, ne bo ustrezal realnosti. Krvavi spopadi na območju Gaze in tragične humanitarne posledice predstavljajo bolečo prošnjo za osredotočeno ukrepanje na vseh žariščih po svetu, predvsem proti vzrokom, zaradi katerih trpijo nebogljeni civilisti in za obsežnejše in učinkovitejše sodelovanje mednarodnih organizacij, da bi tako pripomogli k dialogu za mir. Gre za področje, kjer Evropska unija nima le potrebne verodostojnosti in zmožnosti, ampak je dolžna ostro ukrepati na globalni ravni.
Gospod predsednik, ena izmed prednostnih nalog Parlamenta je tudi, da obravnava zaskrbljujoče razmere tam, kjer so aktivnosti Sveta za človekove pravice imele za posledico skrajno politizacijo. Zato je skrajno pomembno, da se člani delegacije EU zavzamejo za določitev meril, ki jih mora država izpolniti, preden postane članica Sveta za človekove pravice. To še posebej velja za minimalne zahteve glede upoštevanja posebnih postopkov in nasprotovanja uporabe predlogov "brez ukrepanja", ki so preprečili sprejetje resolucije za nekatere države, ki bi se rade izognile kritikam na račun njihovih politik na področju človekovih pravic.
(RO) V današnji razpravi bi vas rada opozorila na primer izraelskega vojaka Ghilada Shalita, ki je bil junija 2006 ugrabljen v Kerem Shalom, star komaj 19 let. Prejšnji teden sem sodelovala v delegaciji Evropskega parlamenta v Izraelu in eno izmed srečanj je potekalo tudi z Noamom Shalitom, očetom Ghilada Shalita. Kljub členom 13, 23 in 126 Ženevske konvencije o pravicah vojnih ujetnikov, pravice Ghilada, ki je tudi francoski državljan, niso bile spoštovanje, saj ga družina in mednarodni rdeči križ niso mogli obiskati, ni bil deležen humanega ravnanja, prav tako pa ni bila razkrita lokacija mesta, kjer je zaprt. Poudariti moram, da celo člen 77 poročila Komisije, ki ga je pripravil gospod Goldstone, ki je drugače kritičen do Izraela, priporoča, da bi Ghiladu Shalitu morale biti zagotovljene pravice, ki izhajajo iz Ženevske konvencije. Na drugi strani Izrael spoštuje pravice ujetnikov.
(HU) Evropska unija mora na marčevskem zasedanju Sveta OZN za človekove pravice jasno izraziti, da mednarodna skupnost ne more molčati o kršitvah človekovih pravic, ne samo o tistih, ki se dogajajo v državah v razvoju, ampak tudi o kršitvah, ki jih je mogoče opaziti v razvitih državah. Deklaracija o pravicah oseb, ki pripadajo narodnim ali etničnim, verskim in jezikovnim manjšinam, ki je bila sprejeta na Generalni skupščini ZN 18. decembra 1992 je enako zavezujoča za države v razvoju in razvite države, vključno z državami članicami EU. Prvi odstavek drugega člena deklaracije navaja, da imajo osebe, ki pripadajo narodnim manjšinam, pravico do uporabe svojega jezika, v zasebnem življenju in v javnosti, brez vmešavanja ali kakršne koli oblike diskriminacije. Trenutno je ta člen pogostokrat vključen tudi v kršitvah v državah članicah EU. EU je lahko verodostojna le, če bo našla rešitev, ki obravnava kršitve človekovih pravic na ozemlju Evropske unije na način, ki bo ostalemu svetu služil kot zgled.
(SV) Gospod predsednik, v zvezi s skupno resolucijo Sveta OZN za človekove pravice naše skupine sem še posebej vesel zaradi odstavkov 6 in 25, v katerih ponovno navajamo močno podporo EU resolucijam, namenjenim posameznim državam. V primerih, ko so človekove pravice sistematično kršene, so resolucije, namenjene posameznim državam izjemno pomemben instrument tako v Svetu za človekove pravice, kot tudi v Generalni skupščini ZN. V številnih primerih, ko vlada države dolgo noče sodelovati v dialogu ali programih za izboljšanje zadevnih razmer, resolucije, namenjene posamezni državi predstavljajo edini razpoložljivi ukrep, ki ga lahko mednarodna skupnost izvede proti tem zločinom.
Ne gre za izpostavljanje in blatenje, kot so prepričani nekateri kritiki; prav tako ne gre za to, da v Evropi radi vtikamo nos v notranje zadeve drugih držav. Gre enostavno za sporočilo, da ne bomo sprejeli sistematičnih zlorab in zatiranja ljudi s strani režima. S tem pokažemo, da smo na strani svobode in ne na strani zatiranja. Zato je pomembno, da tabor EU znotraj sistema ZN še naprej zagovarja obstoj resolucij, namenjenih posamezni državi.
Gospod predsednik, države Evropske unije bi morale stvari najprej spraviti v red doma in šele nato kazati s prstom na druge. Številne članice Evropske unije sodno preganjajo in zapirajo ljudi zaradi nenasilne svobode govora. Predvsem si prizadevajo, da bi kakršno koli nasprotovanje priseljevanju postalo kaznivo dejanje. Zažiganje knjig je še kako živo. Politične stranke so prepovedane, kot v Belgiji, ali pa se jih skuša prepovedati s pomočjo izmišljenih dokazov, kot v Nemčiji, ali pa se jih skuša prepovedati pod pretvezo, kot v Združenem kraljestvu, kjer je bila moja stranka prepovedana s sodnim nalogom, ki ga je pridobila vlada s sprejemanjem novih članov za nedoločeno obdobje.
V zvezi s tem smo prepričani, da je sodelovanje v Svetu OZN za človekove pravice, vključno s podporo Svetu, stališče, ki ga mora Evropska unija podpreti. Kot sem že povedal, je Evropska unija vedno zagovarjala, da je treba nekdanjo Komisijo nadomestiti z ustanovitvijo Sveta za človekove pravice. Poleg tega je bila mnenja, da mora biti Svet instrument, ki bo lahko ustrezno obravnaval razmere na področju človekovih pravic v svetu, razmere, ki od Združenih narodov in njegovih članic zahtevajo, da ukrepajo, sprejmejo stališče ali pripravijo ustrezno deklaracijo.
Predsedstvo Evropske unije, predsedstvo Sveta je v imenu Evropske unije vedno sistematično sodelovalo v razpravah na številnih delnih zasedanjih Sveta za človekove pravice, to pa bo počelo tudi v prihodnje. Predsedstvo Sveta Evropske unije bo v imenu Sveta Evropske unije sodelovalo na naslednjem delnem zasedanju Sveta za človekove pravice. Seveda je to povsem skladno z deklaracijami in stališči vseh držav članic Unije in Evropske komisije, kot druge institucije Evropske unije.
Zato želim povedati, da smo naklonjeni obstoju tega organa in izkoriščanju vseh njegovih potencialov, kar je v nekaterih primerih doseženo v nekaterih pa ne: očitno obstajajo nekatere razmere, v katerih Evropska unija in njene države članice zaradi glasovanja, ki poteka, ne dosežejo svojih ciljev. Obstajajo resnično pozitivni primeri, na primer stališče glede Somalije: v regiji prihaja do kršitev človekovih pravic. So tudi drugi primer, kjer cilji niso bili doseženi, vendar pa pozitivni vedno prevladajo nad negativnimi.
Glede vprašanja kandidature moramo najprej povedati, da gre za zadevo, ki je trenutno še vedno v nacionalni pristojnosti (stališče glede kandidature držav, ki se želijo pridružiti Svetu za človekove pravice). Zadevo glede razmer človekovih pravic v Iranu in kršitve človekovih pravic, s tem pa tudi vprašanje ali bo kandidatura Irana v Svet za človekove pravice sprejeta ali ne, je treba previdno obravnavati, da ne bi prišlo do negativnih učinkov. Zato razumemo, da mora Evropska unija poskušati doseči kar se da usklajeno stališče (kar se trenutno tudi dogaja), pri tem pa upoštevati nacionalno pristojnost in kot sem rekel, biti previdna.
Gospod predsednik, po našem mnenju je Svet za človekove pravice mesto, kjer moramo braniti stališče Evropske unije, prav tako pa menimo, da je to pravo mesto, da to počnemo. Poleg tega smo si vedno prizadevali za to, da univerzalno gibanje za varstvo človekovih pravic ne bi nazadovalo, predvsem z vidika dosežka človečnosti, ki obravnava človekove pravice, kot univerzalno vrednoto, univerzalno vrednoto, ki jo je treba zagovarjati tudi preko meja, običajev in raznolikosti, saj gre za nekaj, kar je povezano s samim bistvom človeških bitij.
Glede zelo žalostnega primera izgube človeškega življenja na Kubi, smrti gospoda Orlanda Zapate, želim v imenu Komisije izreči sožalje njegovi družini in ostro obsojam nadaljnje ujetništvo več kot 200 političnih odpadnikov na Kubi, kot tudi druge primere nespoštovanja temeljnih človekovih pravic. Komisija poziva Kubo, da spremeni svojo politiko in izpolni svoje obveznosti v skladu z mednarodnim pravom. Še naprej bomo obravnavali vprašanje človekovih pravic v dialogu s Kubo, z njenimi organi oblasti in s tem dialogom bomo skušali doseči napredek pri vprašanju človekovih pravic.
Veliko zadržkov imam glede celotne verodostojnosti UNHCR. Upam, da se bo ob prisotnost delegacije odbora za človekove pravice na naslednjem zasedanju Sveta evropskim institucijam ponudila priložnost in bodo izpostavile nujno vprašanje kristjanofobije. Dobro se zavedamo, da se nam ni treba vračati daleč nazaj v čas, da bi našli resne primere protikrščanske sodne pregone: ne govorimo o preteklosti, ampak o sedanjosti in žal zelo verjetno tudi o prihodnosti, saj vsak dan z vseh koncev sveta prejemamo zaskrbljujoče, tragične novice o tem, kako so bili krščanski verniki napadeni, diskriminirani in ubiti. Prav tako vemo, da gre za občutljivo vprašanje in čeprav do sedaj še ni bil ustrezno obravnavano, se to ni zgodilo le zaradi diplomatskega ravnovesja, ki ga morajo udeleženci ohranjati na zasedanjih, kot je UNHCR, ampak očitno tudi zaradi protikrščanske politike, ki jo izvajajo države, ki niso odkrite sovražnice krščanstva, kljub temu pa tradicionalno dopuščajo dejanja, uperjena proti krščanstvu.
v pisni obliki. - Podpiram to resolucijo, ki poziva visoko predstavnico Unije za zunanje zadeve in varnostno politiko ter države članice, naj si prizadevajo za trdno skupno stališče EU pri nadaljnjem ukrepanju po poročilu gospoda Goldstonea ter zahteva izvajanje priporočil in odgovornost za vse kršitve mednarodnega prava, vključno z domnevnimi vojnimi zločini, ter obe strani poziva, naj opravita preiskave, ki bodo ustrezale mednarodnim standardom glede neodvisnosti, nepristranskosti, preglednosti, hitrosti in učinkovitosti, v skladu z resolucijo generalne skupščine Združenih narodov A/64/L.11. Prav tako poudarja, da je spoštovanje mednarodnega prava o človekovih pravicah in mednarodnega humanitarnega prava vseh strani in v vseh okoliščinah temeljni pogoj za dosego pravičnega in trajnega miru na Bližnjem vzhodu. Resolucija poziva visoko predstavnico Unije za zunanje zadeve in varnostno politiko ter države članice EU naj dejavno spremljajo izvajanje priporočil iz Goldstonovega poročila tako, da se posvetujejo z zunanjimi misijami EU in nevladnimi organizacijami na tem področju; poziva, naj se priporočila in povezane ugotovitve vključijo v dialoge EU z obema stranema, pa tudi v stališča EU v mednarodnih forumih.
V Ženevi je švedsko predsedstvo Svetu vzpostavilo stališče Evropske unije na naslednji način: prvič, Evropska unija meni, da gre za resno poročilo, saj vsebuje poročila o resnih kršitvah mednarodnega humanitarnega prava, vključno z namernimi napadi na civiliste. Drugič, Evropska unija poudarja pomen izvedbe ustreznih in verodostojnih preiskav o morebitnih kršitvah mednarodnega prava strani, udeleženih v konfliktu v skladu z mednarodno zakonodajo, da bi tako bilo mogoče zagotoviti, da bodo priporočila misije namenjena tako Izraelcem, kot tudi Palestincem.
Evropska unija je potrdila svojo konstruktivno stališče glede poročila gospoda Goldstonea, ko je v razpravi Varnostnega sveta Združenih narodov 27. januarja, pred enim mesecem, izpostavila pomembnost izvedbe ustreznih in verodostojnih preiskav morebitnih kršitev mednarodnega prava o človekovih pravicah in mednarodnega humanitarnega prava. Obvestim vas lahko, da je 4. februarja 2010, pred nekaj dnevi, generalni sekretar Združenih narodov objavil poročilo o izvajanju Goldstoneove resolucije Generalne skupščine Združenih narodov.
EU si bo prizadevala, da bi prišlo do ustrezne dopolnitve na zasedanju Sveta za človekove pravice v marcu in bi že od vsega začetka sodelovala pri pripravi sporazumne resolucije. V zvezi s tem želim povedati, da je 18. februarja palestinska delegacija predložila osnutek resolucije Generalne skupščine, poleg poročila generalnega sekretarja Združenih narodov, ki dopolnjuje poročilo gospoda Goldstonea. Palestinska stran je navedla, da si prizadeva za ukrepanje generalne skupščine o resoluciji v petek, 26. februarja, da bi ponovila glavne točke Resolucije Generalne skupščine 64/10 z dne 5. novembra 2009 in pozvala generalnega sekretarja Združenih narodov, da ponovno poroča čez pet mesecev. V tem trenutku se države članice in Komisija intenzivno posvetujejo glede tega vprašanja, da bi dosegle skupno stališče o tej resoluciji.
Gospod predsednik, gospod López Garrido, komisarka, menim, da je verodostojna preiskava kršitev mednarodnega humanitarnega prava pomembna in da se moramo osredotočiti na to. Zaključke je treba pregledati, vendar to velja enako za obe vpleteni strani, vključno s tistimi, ki so se neenakopravno borili s streljanjem na Sderot in druga mesta iz gosto naseljenih območij, ter tako določali bojno polje. To se preiskuje pošteno, v zvezi s tem, pa ne bodo pripravljeni nobeni enostranski sklepi.
Prav tako pa želim izpostaviti, da povsem upravičeno pozivamo k mednarodni preiskavi, čeprav v okviru poročila gospoda Goldstonea ne bo mogoče preiskati vsega. To poročilo je namenjeno izključno zasedenim območjem. Izpostavljeno je bilo, da niti ena država članica Evropske unije ni glasovala za poročilo v Svetu za človekove pravice. Nekatere so se vzdržale, druge so glasovale proti, nekatere - kot sta Združeno kraljestvo in Francija - pa se sploh niso hotele udeležiti glasovanja. Tudi to moramo upoštevati, saj so to resolucijo sprejele takšne "zastopnice človekovih pravic in demokracije", kot so Kuba, Nigerija in Kitajska. Na to ne smemo pozabiti, ko bomo obravnavali zadevo. Zavzeti se moramo za človekove pravice, vendar ne na podlagi tega poročila z namenom, da bi sprožili politično vojno proti eni izmed strani.
Vendar pa je bilo pripravljeno poročilo gospoda Goldstonea. Gospod Brok, kakšna je razlika med poročilom gospoda Goldstonea in resolucijo, ki mu je sledila? Poročilo gospoda Goldstonea, to pogumno poročilo, enostavno zahteva pravico, mar je to preveč? Danes smo priča neverjetnemu pritisku, da bi zrušili to poročilo in spravili na slab glas sodnika Goldstonea. Njegovo ime se vlači po blatu; označujejo ga za antisemita, čeprav v svojem poročilu s prstom ne kaže le na Izrael. Tudi Fatahu in Hamasu ni bila prihranjena kritika.
Želimo neodvisne preiskave, ki so v skladu z mednarodnimi standardi, ne vojaških sodišč, ki bi sodile svojim vojakom. Gospod Lieberman, povem vam, da niste dobrodošli, ne zaradi tega, ker zastopate Izrael, ampak zaradi tega, ker rasistična in ksenofobna stališča niso skladna z evropskimi vrednotami. Nobena demokratična država si ne upa kršiti mednarodnega prava, ne da bi morala pri tem utemeljiti svoja dejanja. Parlament ne bo dovolil, da ga ustrahujete. Še naprej bom zahtevala pravico, da bo osvetljena tragedija v Gazi, ne na nasilen, ampak na odločen način. Danes rotim Svet in Komisijo, da vztrajata pri tem. Pri razsvetljenosti in pravičnosti, nič drugega.
v imenu skupine ALDE. - Gospod predsednik, poročilo gospoda Goldstonea skuša izpolniti mandat, ki mu je bil zaupan. Ta mandat je oziroma je bil: "Preiskati vse kršitve mednarodnega humanitarnega prava in prava o človekovih pravicah, do katerih bi lahko prišlo kadarkoli med vojaškimi operacijami v Gazi v obdobju od 27. decembra 2008 do 18. januarja 2009, pred, med ali po tem obdobju." In ravno temu je namenjeno poročilo gospoda Goldstonea, pri tem pa sta mu pomagali tudi njegovi kolegici.
v imenu skupine Verts/ALE. - Gospod predsednik, dovolite mi, da povem, kako vesela sem, da na plenarnem zasedanju končno obravnavamo poročilo gospoda Goldstonea, saj gre za izjemno pomembno zadevo, do sedaj pa se je EU le malo vključevala v te zadeve, kar je sramotno. Povsem nesprejemljivo je, da Svet še vedno ni sprejel priporočil, ki izhajajo iz poročila gospoda Goldstonea. Komisija pravi, da ga obravnava zelo resno, vendar to ni dovolj: zahtevamo izrecno potrditev. Predsedstvo pravi, da ga podpira: podpreti ga mora javno in izrecno ter zagotoviti, da to stori tudi preostali del Sveta.
Resolucija jih prav tako poziva, da aktivno spremljajo izvajanje priporočil glede posvetovanja o zunanjih misijah EU in z nevladnimi organizacijami na tem področju, saj do sedaj zbrani dokazi kažejo na to, da niti izraelske oblasti, niti Hamas ne jemljejo dovolj resno svojih odgovornosti. V Izraelu so preiskave ciljev in taktik, ki so bo bile uporabljene v operaciji Cast Lead, izvedli vojaški poveljniki ali vojaška policija, kar resno ogroža neodvisnost ugotovitev, na strani Hamasa pa izstreljevanje raket na južni Izrael še vedno ni bilo ustrezno obravnavano. Jasno je, da bi morala EU na podlagi tega pritisniti na generalnega sekretarja ZN, da pripravi povsem neodvisno oceno.
Poudarjam, da je to poročilo popolnoma neuravnoteženo. Dejansko skuša oprostiti teroristične aktivnosti Hamasa. Poročilo ne navaja temeljnega dejstva, da je v osmih letih, preden je Izrael za lastno obrambo ukrepal na območju Gaze, bilo sproženih na tisoče raket na nedolžne Izraelce. Vsaka država se ima pravico braniti pred teroristi. Tudi Izrael ima to pravico. Prav tako je treba povedati, da v Izraelu trenutno poteka 150 kazenskih preiskav dejanj posameznih izraelskih vojakov. V Izraelu je svoboden parlament in svoboden tisk, ki pogostokrat kritizira svojo vlado in svoje oborožene sile. Žal nič od tega ni mogoče najti na teroristični strani.
Čeprav nekatere strani skušajo spodkopati pomen poročila, pozivamo države članice Evropske unije, da podprejo načela, ki urejajo mednarodno pravo in Evropsko unijo, ter podprejo razpravo o poročilo na Generalni skupščini ZN in njeno besedilo, naslovljeno na Varnostni svet z namenom, da bo ratificirana in da bodo izvedeni ukrepi. Poročilo je treba poslati v pregled Mednarodnem kazenskem sodišču v Haagu. Če si Evropska unija resnično prizadeva za rešitev palestinskega problema, potem mora nehati dopuščati te zločine, saj se dopuščanje prelevi v spodbujanje in sokrivdo.
Gospod predsednik, razpoložljiva dokumentacija o operaciji v Gazi ne dopušča nobenega dvoma glede odgovora na to vprašanje. Hamas je namerno izpostavljal Palestince akutni grožnji vojne, celo na mestih, kot so mošeje. V primerjavi s tem samo pomislite na namere in dejanja Izraelcev, pomislite na zaščito življenj in lastnine judovskih državljanov pred terorističnimi raketnimi napadi Hamasa, ki se dogajajo že več let, kot tudi na resnično skrb Izraelcev za palestinska življenja. Poglejte vse varnostne ukrepe, ki so jih izvedli med operacijo.
Poročilo ne omenja dvanajst tisoč raket, izstreljenih na Izrael iz Gaze, ki so resno ogrozile lokalno prebivalstvo. Izrael je uveljavil pravico do samoobrambe. V poročilu Hamas ni omenjen niti z eno besedo, prav tako ni omenjeno dejstvo, da so uporabili svoje prebivalce kot živi ščit, ali da so uporabili civilne zgradbe za shranjevanje orožja in iz katerih so izstreljevali rakete. O tem niti ene besede. Dejstvo, da je bila policija Hamasa enkrat del vojaške organizacije, ki se je vojskovala z Izraelom, ni omenjeno niti z eno samo besedo.
Torej ne skušajmo uničiti tega poročila. Ukrepajmo v skladu z njim. Skupaj z drugimi, ki sodelujejo v razpravi, sem osebno govoril s predstavniki izraelske vlade, predstavniki palestinske oblasti in, v Gazi sami, s predstavniki komisije, ki jo je ustanovila dejanska oblast, in jih prosil, da sodelujejo z gospodom Goldstoneom in izvedejo lastno verodostojno in neodvisno preiskavo, da bi tako odgovarjali vsi tisti, ki so odgovorni za kršitve. Govoril sem s pomočnikom državne sekretarke ZDA Michaelom Posnerjem, ko je bil tu, da bi spodbudil k temu tudi Izrael.
Menim, da poročilo gospoda Goldstonea v tem pogledu ni nič kaj konstruktivno. Poleg tega - in to je treba ponovno omeniti, ker se ne zgodi pogosto - je šlo za sklep, ki so ga dosegle vse evropske države, ki ga pa nobena ni podprla pred cenjenimi tožilci in velikimi zagovorniki svoboščin in človekovih pravic, kot so Kitajska, Pakistan, Saudova Arabija, Rusija in Kuba, če naštejem le nekaj primerov. O poročilu se veliko razpravlja, je pristransko in če se s tem strinjamo ali ne, nam ne bo pomagalo doseči napredka.
(DE) Gospod predsednik, veseli me, da je Evropskemu parlamentu uspelo pripraviti resolucijo o poročilu gospoda Goldstonea, ki ima precej veliko podporo, ne da bi pri tem konflikt na Bližnjem vzhodu enostavno prenesel na Bruselj. Če želimo ohraniti možnost za trajni mir, moramo pozivati k temu, kar združuje vse vpletene strani in ne da poudarjamo stvari, ki razdvajajo - kar nekateri izmed vas počnete tu. Stvar, ki združuje, je izvajanje mednarodnega prava, predvsem v zvezi s človekovimi pravicami po vsem svetu.
Tako, kot morajo stranke v sporu dovoliti in podpreti neodvisno preiskavo, se mora tudi mednarodna skupnost izogniti enostranskim obsodbam. Zato moramo povsem javno povedati, da enostransko demoniziranje Izraela ni le neustrezno v tej razpravi, ampak je neprimerno na splošno. V Evropi moramo odločno zavrniti tiste sile, ki skušajo pod vprašaj postaviti legitimnost Države Izrael. Namesto tega je treba okrepiti sile v Izraelu, ki se z nami borijo za mir, strpnost in človekove pravice na Bližnjem vzhodu. Jasno je treba povedati, da je za nas nesprejemljivo oviranje nevladnih organizacij v Izraelu s strani vladnih predstavnikov, kot je zunanji minister Avigdor Lieberman. Ta politika je škodljiva za ljudi v Izraelu in s tem tudi za mir na Bližnjem vzhodu.
(DE) Gospod predsednik, pravica Izraela do obstoja, zaščite svojih ljudi in prizadevanj za spodbujanje kar se da tesnega sodelovanja z Izraelom so zame, kot Nemca in levičarskega politika, politična dejstva. Vendar se mi zdi nesprejemljivo, da je 1,5 milijona Palestincev že več let strpanih v največji odprti zapor na svetu kot žrtve napačne politike. Vsakdo, ki se zaveda, da več kot 44 % otrok, mlajših od 14 let, živi na območju Gaze, bo spoznal, kako nevarno zapuščino je ta politika ustvarila za prihodnost. Jasno je, da se namerava vojno v 2008 in nečloveško politiko do civilistov pomesti pod preprogo. Zaradi tega pozivamo k preiskavi in spravi.
Slišala sem veliko kritik na račun poročila gospoda Goldstonea. Gospoda Goldstonea poznam še iz časa, ko je bil odličen posrednik in je izvajal ter vodil številne preiskave v Južni Afriki. Gospod Goldstone je po mojem mnenju najboljši primer osebe, ki lahko predstavi dejstva ter tako prispeva k spravi. Žal pa način, na katerega je bilo poročilo sprejeto, kaže na to, da sprava ni nič kaj bližje in zdi se, da je prišlo še do večje polarizacije. Zaradi tega je bilo poročilo preprosto prezrto.
(CS) Primerjanje številk, ki prikrivajo usodo posameznih ljudi, je vedno varljivo. Operacija Cast Lead je med prebivalci Gaze pustila več kot tisoč žrtev, v primerjavi s trinajstimi žrtvami med izraelskimi oboroženimi silami. Ali moramo vedeti še kaj več, da bi ugotovili, kdo je kriv in kdo je žrtev te vojne? Mislim, da moramo vsekakor vedeti več. Na primer, dejstvo, da je po letu 2006 bilo izstreljenih na tisoče raket, katerih cilj je bilo civilno prebivalstvo v izraelskih mestih ob območju Gaze in te so bile izstreljene iz gosto naseljenih območij, precej očitno pa tudi iz javnih zgradb. Postaviti moramo dodatna vprašanja. Kako lahko država ščiti svoje državljane v takšnih razmerah? Ali se je mogoče boriti z vojsko proti teroristi, ki za živi ščit uporabljajo civiliste? Če se je, ali se je mogoče izogniti civilnim žrtvam? Kaj je storila mednarodna skupnost, da bi preprečila to obliko terorizma? Ali ne namerno spreminjajo standarde na tem področju spoštovanja človekovih pravic? Iskanje odgovorov na ta resna vprašanja je zahtevna naloga za skupno zunanjo politiko EU. Cilj politike mora biti zagotavljanje pomoči pri dialogu, vzpostavljanju zaupanja in potrpežljivo iskanje ustrezne miroljubne rešitve za Bližnji vzhod kot celoto. Mogoče korak v pravo smer predstavlja odprta preiskava okoliščin, ki spremljajo in so obstajale že pred konfliktom v Gazi.
- (NL) To poročilo je enostransko. Veliko kritike namenja Izraelu, med drugim tudi zaradi tega, ker je streljal na gospodarske in civilne cilje. Vendar pa je Hamas te objekte zlorabil. Žal se gospodu Goldstoneu ni zdelo pomembno, da bi preiskal ali je do tega res prišlo. Tako gospod Goldstone ni preiskal kaj je zakrivil Hamas in je posledično ošvrknil po prstih Izrael. To ne daje nobenega zaupanja v to poročilo, saj obstajajo drugi viri, ki namigujejo, da se je Hamas dejansko utrdil v bolnicah, ambulantah in civilnih zgradbah.
(DA) Gospod predsednik, ta zadeva - to poročilo - predstavlja skrajno neprijetno poglavje v zgodovini ZN. Kdo lahko z vso dostojnostjo razpravlja o vprašanju vojne v Gazi, ne da bi pri tem upošteval na tisoče raket Qassam, ki so osem let padale na miroljubne državljane Izraela? Kdo lahko z vso dostojnostjo razpravlja o tem vprašanju, ne da bi omenil na stotine tunelov, ki obstajajo med Egiptom in Gazo in drugimi območji, skozi katere poteka tihotapljenje orožja, z namenom škodovati judovskim interesom v Izraelu? Kdo lahko z vso dostojnostjo napiše takšno poročilo, ne da bi pri tem vključil dejstvo, da je Izrael dobro delujoč pravni sistem, medtem ko še nihče od morilcev v Palestini in nihče od teroristov v Palestini ni odgovarjal za svoje zločine? Odgovor na ta tri vprašanja se glasi sodnik Goldstone. To je škandalozno! Je neprijetno za sistem ZN in s to razpravo v Parlamentu je postala neprijetna zadeva tudi za EU.
Močno so me pretresle pripombe gospoda De Rosse in gospe De Keyser. Sprašujem se, katero poročilo ste vi brali. Če poznate državljansko vojno med Hamasom in Fatahom, tako kot jaz, in če veste, koliko človeških življenj je bilo uničenih, se boste strinjali, da moramo posredovati v procesu, s katerim bodo Palestinci našli vodstvo in se poenotili ter začeli graditi svojo državo, ne pa da jo le uničujejo, hkrati pa tudi izraelsko demokratično družbo, s tem ko jo obstreljujejo z raketami.
Od vsega začetka je bilo jasno, da poročilo, ki ga je pripravil Svet OZN za človekove pravice dvomljivega slovesa - in ravno tega je kritiziral vodja naše skupine, gospod Howit, ne pa OZN; bojim se, da je nizkoten poskus vaše stranke bil ponižujoč -, da bo šlo za enostransko obsodbo Izraela. Medtem ko od Izraela zahteva zelo veliko, skoraj nič ne pove o Hamasu. Ne poziva k prenehanju terorizma in napadov na Izrael, ampak le prosi tako imenovane palestinske oborožene sile, da opustijo napade na izraelske civiliste ter da poskušajo in se izognejo škodovanju palestinskim civilistom.
(DE) Gospod predsednik, do sedaj še nobena stran, vpletena v konflikt, ni izpolnila zahtev Združenih narodov glede verodostojne in neodvisne preiskave obtožb, ki izhajajo iz poročila gospoda Goldstonea. To je obžalovanja vredno, predvsem s strani Izraela, saj je, ne glede na to, kako sporno je poročilo gospoda Goldstonea, vsaka država, ki se označuje za demokratično državo, temelječo na pravni državi, dolžna dopustiti, da se tako resne obtožbe raziščejo z neodvisno preiskavo. Notranja vojaška preiskava izraelske vojske, ki je sama osumljena, ne zadostuje.
Če EU resno jemlje svoja načela spoštovanja človekovih pravic in mednarodnega prava, mora še bolj pritisniti na obe strani, vključno v sklopu dvostranskih odnosov, in vztrajati, da se preiskava, ki se zahteva zaradi morebitnih kršitev mednarodnega in humanitarnega prava, izvede v skladu z načeli pravne države. Vojni zločini morajo biti kaznovani v skladu z mednarodnim pravom, kot je bilo tu že večkrat povedano. Če bo treba, bo moral tožilec Mednarodnega kazenskega sodišča opraviti preiskave na podlagi člena 12(3) Rimskega statuta. Ne glede na poročilo gospoda Goldstonea, ni trenutno nobenih razlogov, da bi se obleganje Gaze nadaljevalo.
Hamas je pred kratkim najavil, da je pripravljen na dialog z mednarodno skupnostjo, vključno z EU in ZDA. Močno pozivam k tem, da se takšne ideje ne veselimo, vse dokler Hamas nedvoumno ne prizna pravico Izraela do obstoja in dokler se ne odreče nasilju. S sočutjem gledamo na žrtve dolgotrajnega konflikta, vendar je ključnega pomena, da imamo zanesljivega partnerja na palestinski strani v mirovnih pogajanjih, to pa pomeni zakonitega, zaupanja vrednega in odgovornega predstavnika Palestincev. Dokler do tega ne bo prišlo, bomo samo zapravljali čas pri pripravi na stotine novih strani mednarodnih priporočil.
(EL) Gospod predsednik, poročilo gospoda Goldstonea povzema bistvo. Politika obravnavanja obeh strani pod enakimi pogoji ne pomaga. V Gazi je bilo zakrivljenih veliko kaznivih dejanj, do katerih še vedno prihaja. Palestinci trpijo zaradi lakote, bede in grobega nespoštovanja človekovih pravic. Obstajajo priče. Obstajajo poročila Rdečega križa, Mednarodne banke in Sveta Evrope o zločinih nad Palestinci, o finančnem izčrpavanju in nečloveških življenjskih razmerah v Gazi.
(DE) Gospod predsednik, poročilo gospoda Goldstonea opisuje kršitev človekovih pravic na obeh straneh. Več kot 1 400 žrtev na območju Gaze je preveč. Prav tako sem gotov, da brez raketnih napadov na Izrael, ne bi bilo vojaškega posredovanja. Ko je delegacija za Izrael obiskala državo, je ugotovila, da Izrael vojaških akcij ne jemlje zlahka. Glavna obtožba poročila gospoda Goldstonea, da Izrael namerno in nenehno napada civiliste, ne drži. Vprašanje v kolikšni meri je Hamas izrabil civiliste kot ščit, ni bilo ustrezno preiskano. Vendar pa poročilo omenja, da je izraelska vojska opozarjala o napadih prek telefonskih klicev in letakov. Hamas v zvezi z raketnimi napadi na Izrael kaj takšnega ni počel.
Prav tako se moramo vprašati ali so ZN sami naredili dovolj za Gazo, na primer, da bi preprečili Hamasu izstreljevanje raket v bližini objektov ZN. Ne verjamem, da je poročilo gospoda Goldstonea podlaga za nadaljnje teroristične napade na Izrael - tega ne opravičuje. Prav tako pa v ničemer ne pomaga. Jasno je, da moramo v Evropskem parlamentu zahtevati spoštovanje človekovih pravic in obe strani pozvati, da se vrneta k mirovnemu procesu.
(FR) Gospod predsednik, v Izraelu je delo sodnika Goldstonea demonizirano, v očeh javnosti pa popolnoma razvrednoteno. Istočasno poteka nasilna, umazana kampanja proti borcem za človekove pravice in sicer proti fundaciji Novi Izrael, fundaciji, ki financira glavne izraelske organizacije za zaščito človekovih pravic, predvsem pa proti njeni predsednici Naomi Chazan, bivši članici Knesseta, intelektualki in akademikinji, ki je znana po predanosti pri zagovarjanju pravic žensk in miru.
Za poročilo gospoda Goldstonea, ki se nanaša na skrajno sporne okoliščine, ki razpihujejo močna čustva, bo le težko pridobiti soglasje vpletenih strani, ko so spopadi, do katerih je prišlo decembra 2008 in januarja 2009 med izraelsko vojsko in palestinskimi vojaki v Gazi, na območju, ki ga obvladuje Hamas, povzročili trpljenje na obeh straneh. Ne glede na stališče vpletenih strani o poročilu gospoda Goldstonea upam, da se ne bo uporabljajo, kot izgovor za izmikanje razpravam, namenjenim trajnemu reševanju palestinskega vprašanja na miroljuben način. Prednostna naloga v regiji je obnovitev mirovnih pogovorov, v karih bodo kot do sedaj sodelovali Evropska unija in Združene države Amerike. Dosežene rešitve morajo Državi Izrael zagotavljati nadaljnji obstoj v regiji, Palestincem pa jamčiti, da bodo lahko z dostojanstvom živeli v svoji upravičeni, demokratični in neodvisni državi. Evropska unija mora biti pripravljena prevzeti večjo odgovornost v tem procesu, da bi bilo mogoče vzpostaviti normalne odnose med Izraelom in Palestino. Verjamem, da ne smemo pozabiti na najpomembnejše stališče, ki izhaja iz poročila gospoda Goldstonea: trpljenja ljudi ni mogoče z ničemer upravičiti, dialog pa je boljši način za odpravo teh razmer, kot pa spor in uporaba sile.
Generalna skupščina Združenih narodov je 5. novembra 2009 sprejela poročilo gospoda Goldstone in izglasovala Resolucijo 64/10. Ta dokumenta pozivata tako Izrael, kot tudi Palestince, da v roku treh mesecev preiščejo morebitne kršitve človekovih pravic med konfliktom v Gazi. Žal niti Izrael, niti Palestinci še niso izpolnili te zahteve. To je velika sramota, saj poročilo gospoda Goldstonea vsebuje zelo obsežen seznam hudodelstev in zločinov na obeh straneh. Glede na poročilo je Izrael v času tritedenskih napadov zakrivil velike kršitve mednarodnega prava. Napadal je civiliste brez razlik in bombardiral hiše. Omenjena je bila tudi uporaba fosfornih bomb, kar mednarodna skupnost obsoja. Palestinci pa so glede na poročilo uporabljali rakete in minomete izstrelke ter namerno pobijali civiliste. Obtožbe so tako resne, da mora nujno priti do preiskave in to hitro. Ker je Varnostni svet ZN zavrnil poročilo gospoda Goldstonea, je nemogoče predpostavljati, da bo vsebovano priporočilo glede prenosa zadeve na Mednarodno kazensko sodišče, tudi izvedeno. Zato v imenu EU pozivam novo visoko predstavnico Unije za zunanje zadeve in varnostno politiko, baronico Ashton, da pritisne na obe strani v konfliktu in zahteva, da raziščeta zločine.
Zdi se, da so člani misije izrekali obsodbe na račun konflikta še preden se je misija začela in ko so bili na območju Gaze, so jih spremljali predstavniki Hamasa, s pričami pa so se pogovarjali v njihovi prisotnosti. Sodnik Goldstone ni bil dovolj pozoren, ko je pregledoval dokaze. Prav tako se zdi krivično, da besede izraelskih oblasti, ki so navedene v poročilu, štejejo za nezanesljive, medtem ko stališče oblasti v Gazi, kot je Hamas, ne vzbujajo nobenega dvoma pri članih misije.
Vendar pa morajo pred uporabo Solidarnostnega sklada biti izpolnjena določena merila. Najpomembnejši pogoj je, da portugalska vlada predloži vlogo za pomoč. Naj vas spomnim, da uredba, s katero je bil ustanovljen Solidarnost sklad, običajno dopušča uporabo sredstev samo za obsežne nesreče, kjer stroški škode presegajo prag 0,6 % bruto domačega dohodka prizadete države. Trenutno za Portugalsko to pomeni, da morajo stroški škode presegati 958 milijonov EUR. Vendar pa je lahko v izrednih okoliščinah in če so izpolnjena določena merila, pomoč odobrena tudi za manjše "regionalne" nesreče, predvsem če je prizadeta najbolj oddaljena regija, kot je Madeira. Ker Komisija še nima dovolj informacij o višini škode, je še prezgodaj, da bi govorili o tem, ali bodo pogoji izpolnjeni.
Portugalske oblasti morajo sedaj pripraviti hitro in temeljito oceno škode in Komisiji v roku desetih tednov predložiti zahtevo. Moj kolega gospod Hahn se bo ta petek srečal s portugalskim notranjim ministrom, gospodom Pereiro in pogovarjala se bosta o tem, kako naprej. 6. in 7. marca bo gospod Hahn obiskal Madeiro, da bi si sam ogledal škodo. Generalni direktorat za regionalno politiko Evropske komisije bo lahko zagotovil vso podporo, ki bi jo portugalske oblasti lahko potrebovale pri pripravi zahteve.
Rad bi vas spomnil, da se finančna pomoč iz našega Solidarnostnega sklada ne izplača takoj. Sklad je instrument, namenjen pomoči državam članicam, da odpravijo finančne posledice nesreč; ne gre za urgentni instrument. Sredstva Solidarnostnega sklada so zagotovljena z dodatnimi prispevki držav članic, ki presegajo normalni proračun. Zaradi tega je potrebna odobritev Evropskega parlamenta, povedano drugače, vaša odobritev in Sveta s pomočjo sprememb. Celoten postopek od vložitve zahtevka pa do izplačila pomoči bo trajal več mesecev. Vendar pa si bomo v Komisiji po najboljših močeh prizadevali, da bi bil postopek kar se da kratek.
Območje je eno samo veliko uničenje, pri čemer so dostopne poti močno poškodovane, saj so ceste in mostovi popolnoma uničeni, prav tako pa so prekinjene osnovne storitve, kot sta oskrba z vodo in elektriko. Razseljenih je več kot 600 oseb, ki so izgubile svoje domove in osebno lastnino. Gospodarski in socialni vpliv te katastrofe ljudem preprečuje, da bi se vrnili k normalnemu načinu življenja. Vendar pa se moramo sedaj ozreti naprej. Prizadetim ljudem moramo poslati sporočilo solidarnosti, upanja in zaupanja. Zagotoviti moramo pomoč, pri tem pa mora odigrati vlogo Evropska unija, še posebej pa Parlament, saj sta ključnega pomena v postopku mobilizacije Solidarnostnega sklada. Kadar koli nas pozovejo k posredovanju, se moramo hitro odzvati, saj od prizadetih ljudi ne moremo zahtevati naj čakajo, predvsem takrat, ko nas najbolj potrebujejo.
Pozivam Komisijo in njenega predsednika gospoda Barrosa, predvsem pa Johannesa Hahna, komisarja za regionalno politiko. Pozdravljam njegov načrt, da bo v kratkem obiskal Madeiro, in ga pozivam, da posreduje to sporočilo upanja, pomoči in podpore za ponovno obnovo, saj je sedaj čas za obnovo tistega, kar nam je narava žal ponovno vzela. Popolnoma zaupam, da bomo to uresničili, saj kot me je naučila himna Madeire, so "ljudje Madeire ponižni, stoični in pogumni. So ljudje, ki orjejo zemljo med trdimi skalami; so junaki, ki delajo v divjini gora. Za Madeiro bodo spoštovali svojo zgodovino, preko dela pa si bodo prizadevali in dosegli srečo in slavo."
v imenu skupine S&D. - (PT) V imenu Skupine naprednega zavezništva socialistov in demokratov v Evropskem parlamentu želim izraziti naše sožalje družinam žrtev in izkazati solidarnost ljudmem v tragediji, ki je 20. v tem mesecu prizadela avtonomno pokrajino Madeiro na Portugalskem. Zaradi naliva, močnih vetrov in razburkanega morja centra turističnega mesta Funchal ni mogoče več prepoznati, za sabo pa so pustili uničenje in smrt. Prav tako je bila močno poškodovala javna in zasebna infrastruktura, kot tudi naravno okolje in kulturna dediščina. Komisar, prvotne ocene kažejo na to, da bo škoda presegala 1 milijardo EUR, tako da ustreza merilu Solidarnostnega sklada. Žal je več deset tudi smrtnih žrtev, veliko število ljudi je ranjenih in pogrešanih, več sto pa jih je ostalo brez domov. To podobo uničenja in trpljenja so si lahko ogledali povsod po svetu in nihče pri tem ni ostal brezbrižen. Izrazi solidarnosti so prišli iz vseh štirih koncev sveta.
Vendar pa se moramo z minuto molka spomniti na in razmisliti tudi o stvareh, ki presegajo naše trenutne skrbi. Na Madeiri smo videli pojav, ki bo se pogostejši. Podnebne spremembe so vzrok, da do teh ekstremnih dogodkov vedno znova prihaja in da moramo najti načine, kako se odzvati na to. Naravnim nesrečam se ne moremo izogniti, istočasno pa ne smemo enostavno dopustiti, da bi vedno imele takšne tragične posledice na življenja ljudi. Zato si moramo prizadevati za načrtovanje in razvoj politik, ki so namenjene javnemu dobremu. Gospod predsednik, vendar pa želim na koncu povedati nekaj, kar je pomembnejše in zaradi česar smo sploh tu: Evropska komisija, Evropski parlament in evropske institucije se morajo biti spodobne hitro odzvati na izredne razmere. Za to so potrebna finančna sredstva in zahtevano hitro odzivanje.
(PT) Tragedija v Madeiri je terjala številna življenja, uničila lastnino in razdejala portugalski otok, ki je bil ponosen na svojo lepoto in ki so jo lahko občudovali številni obiskovalci iz celega sveta. Predvidevam, da nihče, niti na Portugalskem - niti Portugalska - ni mogel biti pripravljen na grozote posnetkov, ki smo jih lahko videli doma v nenehnih poročilih, posnetkov ljudi, ki jih je odnesla voda, hiš, ki so se podirale, mostov, ki so se rušili in celotne pokrajine, ki jo je spremenila sila narave.
Kot je razvidno iz tamkajšnjih izjav, ne gre le za tragedijo, ki se je zgodila v portugalski regiji. Gre za tragedijo, ki je hudo prizadela del Evropske unije in v znak solidarnosti bi morala brez zadržkov zagotoviti pomoč. Brez zadržkov mora pomagati družinam umrlih in ljudem, ki so kar naenkrat ostali brez vsega, prav tako pa mora pomagati pri obnovi urbanega okolja in povrniti otoku Madeiri, kar mu je odvzela narava. Gospod predsednik, nekaj je gotovo: omenjeno je bilo sporočilo himne Madeire, sam pa sem se naučil lekcijo tudi iz portugalske himne, ki trdi "junaki morja, plemeniti ljudje, pogumen narod". Gre za pogumne ljudi, ki so že ob številnih priložnostih v zgodovini dokazali, da v težkih trenutkih vedno znajo obrniti stvari na bolje in premagati takšne nesreče.
(DE) Gospod predsednik, vsekakor ne gre za prijeten razlog za to razpravo. Madeiro je prizadela neverjetna naravna nesreča in prizadetim družinam izrekamo naše sožalje. Evropska unija mora v tem primeru zagotoviti pomoč. Tukaj je potrebna solidarnost celotne Evropske unije in le ponovim lahko to, kar je že bilo povedano. Komisijo pozivam, da kar se da hitro mobilizira Solidarnostni sklad ter tako zagotovi pomoč. Svet pozivam, naj zagotoviti, da bo reforma Solidarnostnega sklada, ki jo je Parlament sprejel pred dvema letoma, končno izvedena, saj bo tako mogoče hitreje zagotoviti pomoč prizadetim regijam.
Nesreče niso poštene; skoraj vedno največ izgubijo tisti, ki imajo najmanj. Pomembno je najti in odškodovati, kolikor je le mogoče, vse tiste, ki so izgubili družinske člane, domove in vir dohodka. To, kar se je zgodilo na Madeiri, nam je na dramatičen način pokazalo pomen krepitve sodelovanja in solidarnosti v Evropski uniji, kot tudi na področju preprečevanja nesreč. V tem trenutku je pomembno zgraditi ustrezen finančni okvir za preprečevanje, ki krepi in izrablja mehanizme, kot so med drugim tudi kohezijska politika, politika za razvoj podeželja in regionalna politika, da bi pomagali državam članicam pri izvajanju ukrepov za zaščito ljudi, okolja in gospodarstva.
Gospod predsednik, izraziti želim žalost, ki jo delijo vsi člani Odbora za regionalni razvoj, zaradi izgube življenj na Madeiri in našo namero, da storimo vse, kar je v naši moči, da bi pomagali Madeiri sedaj, ko potrebuje pomoč. Seveda nacionalne in regionalne oblasti že počnejo vse, kar je v njihovi moči, da bi olajšale trpljenje ljudi in še posebej tistih, ki so ostali brez strehe nad glavo in pričakujemo, da bodo nemudoma zahtevale evropsko pomoč prek Evropskega solidarnostnega sklada. Prepričana sem, da jo bodo vsi vpleteni kar se da hitro obravnavali.
Evropsko komisijo pozivamo, da mobilizira vse svoje vire in skupaj s portugalskimi oblastmi pregleda, kako bi bilo mogoče prilagoditi evropske programe in pomagati regiji. Naj poudarim, da ima obstoječi Solidarnosti sklad še naprej dobro poznane omejitve. V aprilu 2006 je Komisija sprejela predlog o reviziji uredbe, ki ga je potem potrdil Parlament na prvi obravnavi maja 2006. Kljub nesporni uporabnosti prožnejšega Solidarnostnega sklada, kljub potrebi po razširitvi področja uporabe, da bi vključeval tudi nepredvidljive nesreče, ki jih je povzročil človek, kriminalna dejanja, kot tudi naravne nesreče, Svet vse od maja 2006 ni mogel doseči skupnega stališča o ponovnem pregledu sklada.
(DE) Gospod predsednik, gospe in gospodje, nesreče so seveda tudi posledica globalnega segrevanja. Prizadevati si moramo, da bi obvladali ta potek dogodkov, s katerim se vse pogosteje soočamo. Zato se zastavlja vprašanje, ali pomoč ne bi bilo dobro zagotoviti iz Sklada za prilagoditev globalizaciji, predvsem za delavce na Madeiri, saj so bila in bodo seveda uničena številna delovna mesta, in ali pri obnovitvenih delih ne bi mogli podpreti mala in srednje velika podjetja. Obrtnikom, še posebej pa storitvenemu sektorju bi lahko zagotovili znaten obseg pomoči.
Ker sam živim v gorski pokrajini, zelo dobro razumem, kar se je tam zgodilo. Storjene so bile podobne napake, kot v naši državi. Usklajevalno Izravnalna in hidrotehnična dela smo izvedli, ne da bi pri tem upoštevali naravo, iz majhnih potočkov in kanalov pa so nastale deroče reke. Z grozo sem opazoval te dogodke, ki so se pred dvema tremi leti zgodili tudi v Avstriji, povedano drugače z iskrenim sočustvovanjem in razumevanjem. Takoj po čiščenju, po omejevanju škode si moramo skupaj prizadevati, da bi odpravili te napake. Pri tem ponujamo pomoč. Ko nas je doletela velika nesreča s plazom v vasi Galtür, smo prejeli mednarodno pomoč. S to mednarodno pomočjo smo lahko evakuirali celotno vas, rešili ljudi in jih odpeljali. Sedaj je primeren trenutek, da pošljemo pozitivno sporočilo in pokažemo mednarodno evropsko solidarnost, sam pa sem v zvezi s tem pripravljen storiti vse, kar je v moji moči.
(PT) Tudi jaz želim izraziti solidarnost z bolečino ljudi na Madeiri in prositi evropske institucije, predvsem Komisijo, da sprostijo vsa razpoložljiva sredstva in storijo vse, kar je v njihovi moči, da zagotovijo to pomoč. Prav tako želim poudariti, da kadar se zgodijo tovrstne nesreče, je veliko težje obravnavati njihove posledice, če se zgodijo v revnih državah in revnih pokrajinah. V primeru Madeire pa moramo upoštevati tudi dejstvo, da je bila zaradi zanašanja na turizem prizadeta gospodarska podlaga, Madeire pa je s tem doživela dvojni udarec. Njena naravna lepota, dostopne poti in kakovost življenja so bili popolno uničeni. Razmere so resnično drugačne, kadar gre za tako resne težave v revnih državah in revnih pokrajinah, ko v primeru Madeire.
Ostro ste pozvali Komisijo, da pomaga Madeiri v trenutnih razmerah in izkaže evropsko solidarnost. Komisija je to pripravljena storiti. V naslednjih nekaj dneh in tednih bo treba v tesnem sodelovanju s portugalskimi oblastmi doreči, kako lahko pomaga. Moramo in bomo spoštovali pravila sklada. Kjer dopuščajo nekaj manevrskega prostora, bo Komisija to uporabila v korist Madeire. Najprej je treba oceniti škodo, potem pa je treba pripraviti in predložiti zahtevo za pomoč. To je vrstni red, v katerem je treba opraviti stvari. Generalni direktorat za regionalno politiko in moj kolega komisar Hahn bosta v zvezi s tem nudila svetovanje in podporo.
Gospa Estrela je pozvala k dodatnemu razvoju ključne direktive in pravil sklada. Pred več kot petimi leti je Komisija v zvezi s tem predstavila predlog, ki ga je Parlament podprl. Trenutno je še vedno pri Svetu. Vendar pa želim povedati, da predlogi, ki smo jih takrat podali, ne bi zagotavljali boljših možnosti za pomoč v tem določenem primeru. Drži, da mora preprečevanje še naprej ostati ključno področje naše politike. Zaradi tega je kohezijska politika ravno pravi instrument za uporabo.
v pisni obliki. - (PT) Izraziti želim globoko sočustvovanje in solidarnost s prebivalci Madeire, njihovimi institucijami in regionalno oblastjo zaradi višje sile, ki se je zgodila 20. februarja v avtonomni pokrajini Madeira in ki je povzročila več deset smrtnih žrtev, izginotja, razseljene osebe, poškodbe in ogromno materialno škodo. Te razmere zahtevajo hitre in učinkovite solidarnostne ukrepe EU. Zato je potrebna največja možna odzivnost vseh vpletenih v dodeljevanje Solidarnostnega sklada, da ga bo mogoče čim prej mobilizirati. Prav tako je ključnega pomena, da se skladi Evropske unije mobilizirajo na prožen način, z vnaprejšnjimi izplačili, poenostavljenimi postopki in večjim obsegom sofinanciranja, da bi tako bilo mogoče zadovoljiti potrebam avtonomne pokrajine Madeira. Zavzemamo se za to, da je treba Solidarnostni sklad ponovno pregledati na način, kot je Parlament že zahteval. Ta sklad mora delovati kot sklad za nujne primere, pri katerem so časi za pripravo zelo skrajšani, razpoložljivi zneski pa so večji.
Izraziti želim sožalje družinam tistih, ki so izgubili življenje zaradi poplav in plazov v hudem nalivu na Madeiri. Narave ni mogoče goljufati in ker naravnih nesreč ne moremo preprečiti, moramo storiti vse, da bi preprečili njihove uničujoče posledice in pomagali žrtvam teh nesreč. Zaradi naravnih nesreč in drugih kriznih razmer bi se morala Evropska unija hitro in učinkovito odzvati z uporabo ustreznih virov. V zvezi s tem sem v predloženih spremembah, ki se nanašajo na osnutek poročila gospoda Danjeana o izvajanju Evropske varnostne strategije in skupne varnostne in obrambne politike že poudaril, da je treba nujno zagotoviti učinkovito delovanje instrumentov za odzivanje na krizne razmere s pomočjo dobro organiziranih nadzornih centrov, ki ustrezajo potrebam ukrepov, izvedenih kot del prvega in drugega stebra. Dobro načrtovanje in učinkovito upravljanje teh centrov bo omogočilo uspešno izvajanje ukrepov na ozemlju držav članic Evropske unije in drugih držav, ki potrebujejo pomoč.
Ko se zgodijo železniške nesreče, prepogosto slišimo pripombe, ki ustvarjajo povezavo med evropskimi predpisi in nesrečami. Najprej bi želel zelo jasno spregovoriti o odprtju trga. Poleg odprtja sektorja železniškega tovornega prometa za konkurenco in opredelitve zahtev za ločevanje dejavnosti upravljavcev infrastrukture in železniških podjetij je bil uveden strog regulativni okvir, ki ureja varnost v železniškem prometu in interoperabilnost. Želimo zagotoviti ohranitev visoke ravni varnosti v železniškem prometu ob upoštevanju postopkov in metod, ki so značilni za vsako posamezno državo članico na tem področju.
Ko pride do nesreč, se v političnem okviru pogosto podajajo novi predlogi. Moram reči, da je v tem primeru vse delovalo, tako zakonodaja kot tehnologija. Edina stvar, ki je mogoče manjkala, je bila pripravljenost za to, da bi večjo prednost dali tehnologiji. Tehnologija je na voljo od sredine devetdesetih let prejšnjega stoletja, da bi se omogočil varen prehod med evropskim sistemom in naprednim belgijskim sistemom oziroma tako imenovanim sistemom TBL 1+. Časa ali tehničnih zmogljivosti ni primanjkovalo.
Seveda moramo počakati na rezultate preiskave, preden sprejmemo dejanske, natančne zaključke, vendar pa to ne spremeni dejstva, da je treba varnosti v železniškem prometu ves čas namenjati pozornost na vseh ravneh, tudi na evropski ravni, in da moramo torej varnostno politiko redno ocenjevati, izboljševati, dopolnjevati in prilagajati. Želel bi se pridružiti mojemu kolegu poslancu in tudi vam, gospod komisar, ki sta jasno izrazila naše obžalovanje, da je nekaj posameznikov na pomembnih položajih v Belgiji poskusilo preložiti odgovornost za nesrečo na Evropo ali vsaj narediti tak vtis. Predvsem se kot razlog za to, da je danes, leta 2010, samo peščica lokomotiv v Belgiji opremljena z avtomatskim zavornim sistemom, omenja zamuda v razvoju Evropskega sistema železniške signalizacije (ERTMS).
Gospe in gospodje, na drugi strani pa je treba poudariti eno stvar in bodimo iskreni v zvezi s tem: razvoj te dobre zamisli - enotnega sismeta signalizacije, ki naj bi nadomestil 20 posameznih sistemov - je trajal dlje, kot smo upali ali pričakovali. To je seveda mogoče pripisati tehnični zapletenosti in dejstvu, da mora sporazum o standardu skleniti zelo veliko število držav, 27 držav, čeprav jih je bilo prej nekoliko manj. Seveda so tu tudi s tem povezane proračunske posledice. A kot ste pravilno dejali, to ni ustavilo niti ene države članice, da ne bi razvila svoj lasten sistem ali začela uporabljati nekakšno začetno različico ERTMS v zgodnji fazi.
Drugič, in menim, da je to pomembna naloga za Komisijo in Evropsko železniško agencijo, spremljati moramo tudi izvajanje obstoječe evropske varnostne zakonodaje v praksi na tem področju. Kot primer želim omeniti Direktivo 2004/49/ES o varnosti na železnicah Skupnosti. Ta med drugim določa, damora vsaka država članica ustanoviti varnostni organ, ki mora biti neodvisen od železniških podjetij in katerega naloge vključujejo, spremljanje, spodbujanje in izvrševanje varnosti v železniškem prometu ter razvoj regulativnega okvira. Gospe in gospodje, občutek imam, da to ne deluje dovolj dobro v Belgiji, in mislim, da bi morali poskrbeti za nekakšno revizijo, da bi preučili, ali države članice dejansko lahko proaktivno zagotavljajo to varnost v svojih nacionalnih železniških sistemih. To je naloga, ki bi vam jo želel zaupati.
V moji državi so se pojavila številna vprašanja o značilnosti pristopa Evrope k železnicam. Moram biti iskren z vami: pretresen sem, da so nas nekateri obtožili zanemarjanja varnosti. Bil sem poročevalec Parlamenta o Direktivi o varnosti na železnici, ki jo je pravkar omenil gospod El Khadraoui, in ponosen sem na delo, ki smo ga takrat opravili. Takrat smo rekli, da moramo biti zelo zahtevni glede varnosti v vseh državah članicah in da moramo za ta namen vzpostaviti evropski okvir ter opredeliti zahteve. To smo z velikimi težavami spravili skozi v državah članicah. Opažam - in gospod El Khadraoui je to upravičeno omenil -, da je izvajanje te direktive na nacionalni ravni v nekaterih državah, vključno z mojo, dejansko slabo organizirano. Upam, gospod komisar, da boste to še enkrat dobro preučili. Mogoče bi moral tudi ta parlament še enkrat preučiti direktivo in poostriti okvir, kot je dejal gospod Grosch. Torej ni res, da zanemarjamo varnost; ravno nasprotno.
Tako kot moji predhodniki, tudi jaz ne bom sprejela nobenih zaključkov. Preiskava še poteka in ne bomo špekulirali o njenih rezultatih. Vendar pa je jasno, da je v primeru Belgije žalostno, da železnice potrebujejo toliko časa, da se opremijo z avtomatskim sistemom za zaščito vlakov, kot so nekateri že omenili. Ko sem po tej katastrofi slišala, da se je za namen pojasnitve te nesreče podvomilo v pravočasnost razvoja evropskih standardov interoperabilnosti, medtem ko se proračunskih vzrokov ni omenjalo, se mi je to zdelo nesprejemljivo in v istem trenutku sem dobila občutek, da se je Evropa znašla v središču neutemeljenih obtožb.
Evropski sistem železniške signalizacije (ERTMS) podjetjem dejansko nudi priložnost, da vlagajo v varnost na usklajen in interoperabilen način. Znebiti se moramo neštetih nacionalnih standardov, ki omejujejo razvoj in konkurenčnost v času, ko se razvija Evropski sistem za nadzor vlakov (ETCS). Ta se seveda razvija in se bo razvijal še naprej. To je potrebno za ohranitev zelo visoke ravni tehnologije. Prav tako ne dvomim, da bomo v naslednjih petih ali desetih letih videli še veliko več dosežkov.
Preiskava o vzrokih za železniško nesrečo v Buizingenu se še ni zaključila, zato o njej ne morem govoriti, vendar pa sem prišel do naslednjih zaključkov. Ko pride do trčenja vlakov v Združenem kraljestvu, ljudje nesrečo hitro pripišejo privatizaciji železnic. Belgijske železnice (SNCB) prejemajo sorazmerno najvišjo subvencijo v vsej Evropski uniji. Belgija svojim železnicam namenja 32 centov na potnika/kilometer. Francija je druga s 24 centi. Nizozemska daje 15 centov, Združeno kraljestvo pa 4 cente. Kljub vsem tem subvencijam je SNCB še vedno dolžan 10 milijard EUR. Kam gre denar?
Po nesreči v Buizingenu so nas strahoten krvni davek in hude telesne in duševne bolečine, ki jih je ta nesreča povzročila, jasno opozorili, da je skrajni čas, da resno spregovorimo o varnosti v železniškem prometu. Takoj moramo zavrniti stališče, da so vse nesreče po svoji naravi nepredvidljive. Glavni dejavnik pri pomanjkanju varnosti na železniških omrežjih Evrope je neposredna posledica ločevanja med upravljanjem naše železniške infrastrukture in upravljanjem našega voznega parka. To ločevanje - tukaj je to treba jasno povedati - je vsilila Komisija, da bi se železniški sektor lahko odprl za konkurenco, čeprav je bilo mnenje železniških delavcev drugačno. To v veliki meri veča verjetnost nesreč. Zaradi tega ločevanja se vzdrževanje evropskih železniških omrežij žrtvuje v korist višjih donosov. Lahko bi poskusili pridobiti nekaj časa s tem, da bi kot edino možnost za rešitev problemov predlagali uporabo boljših sodobnih tehnik. A tisto, kar na koncu potrebujemo v Evropi, je drugačna železniška politika. Če bo vsako leto manj železniških delavcev, manj vzdrževanja, manj naložb in manj usposabljanja, se bomo neizogibno morali ponovno lotiti vprašanja nesreč in ponovno bomo izrekali sožalje. Da bi zagotovili pravno varnost v železniškem prometu, se mora Unija od konkurence premakniti k sodelovanju.
Uprava belgijskih železnic (SNCB) je skrajno spolitizirana in neučinkovita, značilna lastnost belgijske politike pa je, da ko gre nekaj narobe, nihče ni nikoli odgovoren za nič. Leta 2001 se je v kraju Pécrot zgodila nesreča, ki je bila podobna nesreči prejšnjega tedna v Buizingenu. Pred devetimi leti so vsi mislili, da bodo sprejeti resni ukrepi za izboljšanje varnostnega sistema; a to se ni zgodilo. V pričakovanju uvedbe Evropskega sistema železniške signalizacije (ETCS) je Belgija razvila lasten sistem, a ta je prišel prepozno in je bil skrajno neprimeren.
Po takšnih katastrofah se ljudje pogosto najprej odzovejo tako, da iščejo nekoga, ki bi mu lahko pripisali krivdo. Vendar pa v tem primeru Evropska unija, Komisija in varnostni predpisi, ki smo jih uvedli z Direktivo 2004/49, ne smejo postati grešni kozel. Po drugi strani pa je seveda pomembno vprašanje, ali bi zaradi tega bilo treba poostriti varnostne predpise. Preiskava te železniške nesreče še ni končana, zato ne moremo še pričakovati jasnih rezultatov. Glavno vprašanje, ki si ga moramo postaviti, je, ali bi se bilo tej nesreči mogoče izogniti. Ne moremo izključiti človeške napake ali tehničnih okvar in zato ta dejavnika igrata vlogo na področju varnosti v železniškem prometu. Vsi železniški prevozniki, tako državni kot zasebni, so dolžni zagotoviti potrebno raven varnosti. Nacionalna železniška podjetja morajo ravnati v skladu z ustreznimi varnostnimi standardi.
Nikakor ne želim pridigati z nemškega stališča v tem primeru. Želim samo povrdati, da smo si v Nemčiji prizadevali izvesti direktivo v celoti. Kjer koli obstaja možnost človeške napake, morajo obstajati tehnični sistemi, ki lahko posežejo. Spominjam se ročke, na katero je bilo treba pritiskati eno minuto, sicer so se avtomatično sprožile zavore. Če vlak pelje skozi rdečo luč, se zavore prav tako avtomatično sprožijo. Uvesti moramo takšne sisteme. Izvajati je treba Evropski sistem za nadzor vlakov, da bi lahko imeli nekaj vpliva na te stvari od zunaj.
Cilj je primerjati izvajanje evropskih varnostnih standardov in standardov signalizacije z delovnimi pogoji od trenutka, ko se je začela izvajati liberalizacija železniškega sektorja v vsaki državi članici. Komisija mora zato preučiti vlogo javnih storitev v bolj splošnem smislu. Stranka socialistov - ki ji pripadam - že dolgo poziva k pozitivnim ukrepom iz Evropske unije, da bi se zaščitile in razvile javne storitve. Na tej zamisli temelji uvedba okvirne direktive o storitvah splošnega interesa. Slednja bi lahko javnim storitvam zagotovila stabilen zakonodajni okvir in usrezno financiranje v skladu z načeloma univerzalnosti in enakega dostopa.
Vendar pa nikoli ne smemo zanemariti enega dejstva in to je človeški faktor. Pri vsaki liberalizaciji - vem, da vi podpirate liberalizacijo, jaz jo podpiram precej manj in dejansko ji nasprotujem, ko gre za javne storitve - pa se človeški faktor spregleda. Zaposleni, ki delajo ure in ure ali v vsakem primeru dolgo časa in brez odmora, so pod strašnim pritiskom. Strojevodja je odgovoren za varnost potnikov. Zato menim, da se je treba vprašati o delovnih pogojih in vseh spremembah v teh razmerah. Menim, da je to pomembno.
Nezaslišano je, da britanski torijec, domnevam, poslanec tega parlamenta, v svojem prispevku blati in sramoti belgijske železniške delavce, ko je vendar povsem jasno, da so politike neoliberalizacije in deregulacije povzročile ogromno škodo našemu železniškemu sistemu kot javni infrastrukturi. Belgijski železniški delavci so dejansko izredno nezadovoljni. To je postalo jasno, ko je v dnevih po tej tragediji kot odziv nanjo prišlo med temi delavci do spontanih stavk. To je tretji resen incident v Belgiji v devetih mesecih.
Po prejšnji tragediji v Belgiji leta 2001 so bili obljubljeni celoviti varnostni ukrepi, ki pa niso bili izvršeni. Dejstvo je, da so delavci na belgijskih železnicah pod stalnim pritiskom, da morajo delati dalj časa, da se poti podaljšujejo in da je odmorov manj, to pa pomeni manj varnosti. Seveda bo zahrbtna politika liberalizacije in privatizacije, ki jo izvaja Komisija EU, varnost še bolj ogrozila. To pomeni, da bodo na prvem mestu donosi večjih prevoznih podjetij. Jasno je, da je najboljši način za zagotavljanje varnosti ohranitev železniške inrastrukture v državni lasti z demokratičnim nadzorom in potrebnimi naložbami.
Tudi sam sem kot nekdanji železniški uslužbenec izkusil spremembe. Želel bi omeniti nekatere probleme, ki do neke mere vplivajo na varnost. V začetku devetdesetih let prejšnjega stoletja bi morali najprej pričeti s procesom tehnične uskladitve, namesto tega pa smo uvajali konkurenco na železnicah. V devetdestih letih prejšnjega sotletja bi morali premagati vse probleme, ki jih je omenil gospod Kallas. Trg bi morali odpreti za konkurenco samo na podlagi tehnične uskladitve. Razdrobljenost podjetij je povzročila, da so v železniški sistem vključeni številni akterji, to pa je sistem, ki pravilno deluje samo, kadar ga upravlja en sam subjekt. Zato so po mojem mnenju države članice, železniška podjetja, upravljavci infrastrukture in tudi Komisija, ki je, kot je bilo že povedano, uvedla direktive in uredbe, ne da bi opravila vmesno oceno, vsi skupaj odgovorni za zadnje nesreče. Ocena je bila opravljena šele pred kratkim. Železniška podjetja so naredila napako, s tem ko so izbrala napačno strategijo in predolgo čakala na evropski sistem. Ves čas so poskušala zmanjšati stroške, zaposlovala so delavce, ki niso imeli ustrezne ravni usposobljenosti, kot je bilo že povedano, poleg tega pa so tudi premalo vlagala.
Zadnja železniška nesreča v Belgiji s seznamom 20 mrtvih in več kot 120 ranjenih, na pretresljiv način ponovno usmerja našo pozornost na pomen varnosti v železniškem prometu. Gospodarska in finančna kriza je na žalost povečala finančne težave prevoznikov in upraviteljev, ki so vključeni v železniško prometno infrastrukturo. Obstaja velika zaskrbljenost, da je pomanjkanje strokovnega osebja in finančnih sredstev za izvajanje ERTMS eden izmed možnih vzrokov za nesrečo, medtem ko na tisoče železniških delavcev ostaja brez službe. Države članice in Komisijo pozivam, da sprejmejo potrebne ukrepe, da bi:
(PL) Gospod predsednik, najprej bi rad izrekel sožalje družinam žrtev. Želel bi spregovoriti o nečem, kar se mi zdi zelo pomembno in o čemer tukaj ni bilo govora. Tu imamo razpravo, ki je v mnogih ozirih upravičena. Tudi jaz imam svoja zelo jasna stališča o tej zadevi. Mislim, da je dereguliran trg precej boljši od trga, ki ga obvladujejo podjetja v državni lasti, vendar pa bi želel spregovoriti o nečem, kar je pomembno v okviru te razprave.
V tej razpravi ne gre samo za to, ali je podjetje v državni ali zasebni lasti; gre tudi za to, ali je trg prost ali pa omejen, reguliran trg, kar pogosto dejansko pomeni, da je v mnogih državah članicah monopol, ki je v rokah enega samega državnega podjetja. Obstaja veliko železniških sistemov, ki se ne razlikujejo samo po državah članicah; v mnogih primerih se različni sistemi uporabljajo znotraj ene same države članice in ti sistemi, o katerih govorimo, so pogosto protekcionistična upravna ovira, ki je tam samo zato, da bi zaščitila monopolno podjetje na nacionalnem trgu. V mnogih primerih določena oprema in lokomotive niso dovoljene samo zato, da bi se zmanjšala možnost vstopa na trg konkurentu iz druge države ali zasebnemu konkurentu. Zaradi tega je nastalo tako veliko različnih sistemov in pojavili so se problemi v zvezi z varnostjo.
Če bi si ogledali, kako se v novih državah članicah dodeljujejo strukturna sredstva za infrastrukturne projekte, bi videli, da v teh državah dejansko ni več nobenega denarja za železniško infrastrukturo. Upravljavci, ki naj bi izpolnjevali vloge in vlagali prošnje za denar, se za to niti najmanj ne zanimajo. Opraviti imamo z modelom, v okviru katerega številne države članice ne želijo na svojih železnicah spremeniti ničesar, da na primer konkurenca iz drugih držav ali zasebnega trga ne bi bila v dobrem položaju. Zaradi tega trpita varnost in konkurenčnost.
Kot vemo in kot ste že povedali, Evropa ni kriva za to, da avtomatski zavorni sistem v Belgiji še ni bil v celoti uveden. Vendar pa to ne pomeni, da Evropi zdaj ni treba ukrepati; ravno obratno. Izrecno pozivamo tudi Evropsko komisijo, da zdaj opravi oceno, ki mora ponuditi odgovore na več zelo specifičnih vprašanj. Na primer, kot veste, smo od železniških podjetij - vključno z zasebnimi podjetji - zahtevali, da svoje vlake z letom 2013 v celoti opremijo z Evropskim sistemom za nadzor vlakov (ETCS), vendar pa že zdaj vemo, da železniške proge Evrope do takrat s tem sistemom še ne bodo opremljene.
(DE) Gospod predsednik, gospod komisar, v to strašno nesrečo sta bili vključeni dve lokomitivi, ki so ju na državnem železniškem omrežju upravljale Belgijske nacionalne železnice (SNCB). V Belgiji ni nobene konkurence na trgu železniškega potniškega prometa. Zato to nima ničesar opraviti s konkurenco ali odprtjem omrežja. Gre samo za neustrezne varnostne standarde. Gospod Grosch je že poudaril, da tehnologija za avtomatsko zaustavitev vlakov, ki peljejo skozi rdečo luč, obstaja že več kot 20 let. Vprašanje pa je: zakaj ni bila nameščena?
v pisni obliki. - (DE) Tragična železniška nesreča v Belgiji je pritegnila pozornost javnosti na varnost v železniškem prometu. Izboljšati je treba varnost voznega parka, kakor tudi varnost sistemov signalizacije. Na železnicah v Evropi je predvsem veliko popolnoma zastarelih tovornih vagonov. Lanskoletna nesreča v Italiji je pokazale, kakšne so lahko posledice tega. Na žalost je EU do zdaj storila zelo malo, da bo od železniških prevoznikov tovora zahtevala, da svoj vozni park približajo sprejemljivim varnostnim standardom. Ne smemo pozabiti, da se po železnici prevažajo tudi nevarne snovi, ki bi lahko v primeru nesreče povzročile uničujoče posledice. V tej luči pozivam k večjim varnostnim standardom na železnicah.
Vendar pa obstaja en poseben, temeljen vzrok zanjo: liberalizacija železniškega prometa in ločevanje med upravljanjem omrežja in upravljanjem samega železniškega prometa. Zato so bili omrežje, njegova kakovost in njegova varnost žrtvovani v korist dobička prevoznikov, ki ugotavljajo, da so pristojbine, ki jih morajo plačevati, previsoke, prav tako pa sta bila žrtvovana tudi zamenjava in posodobitev vlakov. Današnji vozni redi in pogostost storitev odgovarjajo logiki ustvarjanja dobička in nič več potrebam uporabnikov. Čeprav se redno uporabljajo, se nekatere linije ukinjajo, ker niso dovolj donosne. Druge še vedno delujejo, čeprav zdrava pamet govori, da ne mi več smele. Zamude so postale norma, tudi v storitvah TGV.
V luči tragične nesreče v Bruslju smo še enkrat soočeni s problemom, da države članice še vedno niso v celoti uskladile svojih sistemov varnosti v železniškem prometu, čeprav Direktiva 2004/49/ES jasno določa splošne standarde za varnostne kazalnike in v celoti izpolnjuje varnostne zahteve tudi v primeru infrastrukture in upravljanja prometa. Glavni problem je dejansko strogo finančne narave: življenjska doba železniške infrastrukture in voznega parka, vključno s sistemi signalizacije, je izredno dolga. V teh okoliščinah bi bilo dobro, če bi države članice kljub krizi pustile ta finančna vprašanja ob strani in premislile o pospešitvi izvajanja interoperabilnih sistemov ter več začele vlagati več sredstev v železniško infrastrukturo in sisteme signalizacije tako na infrastrukturi kot v voznem parku.
Želim, da kubanskim organom sporočite svojo najostrejšo obsodbo te popolnoma nepotrebne smrti, ki jo je vodja kubanske Komisije za človekove pravice in narodno spravo Elizardo Sánchez opisal kot umor, maskiran v pravico. Upam, gospod predsednik, da bo ta smrt sprožila premislek pri tistih, ki želijo iz dobre volje ali naivnosti sprememniti skupno stališče Sveta, cenjeno stališče, s katerim se želijo samo povezati vsa izboljšanja v odnosih z otokom ter človekove pravice in temeljne svoboščine, ki se, kot vidimo, še naprej kršijo.
(DE) Gospod predsednik, gospe in gospodje, predlagam ustno spremembo za glasovanje po delih o odstavku 10, in sicer v zvezi z naslednjim delom: "meni, da vključitev tega koncepta v protokol o dodatnih standardih glede rasizma, rasne diskriminacije, ksenofobije in vseh oblik diskriminacije, ni primerna". V zvezi s te, osrednjim delom je potrebno glasovanje po delih, ker ne razumem, zakaj združujemo vse te stvari in ne povemo jasno, da se je treba proti diskriminaciji verskih manjšin boriti prav tako silovito kot proti drugim oblika diskriminacije. Ni sprejemljivo, da so ukrepi za boj proti diskriminaciji verskih manjšin, manj stroge. Zato bi morali imeti priložnost za glasovanje po delih.
(HU) Cilj uredbe je pozitiven: zbrati informacije od držav članic v zvezi z energetsko infrastrukturo, jih organizirati in dati na voljo gospodarskim akterjem na ravni Skupnosti. S tem upravičeno posega v delovanje trga. Vendar pa je Parlament sprejel temu popolnoma nasprotno pobudo in gre celo tako daleč, da gre pri tem za politični cilj uredbe. Citiram: ukrepi, ki se predlagajo ali uvedejo na ravni Unije, morajo biti nevtralni in ne smejo posegati v delovanje trga. Večina, ki sedi v tem parlamentu, se iz svetovne finančne in gospodarske krize ni naučila ničesar. Še naprej zagovarja neoliberalne dogme in celo na tem trateškem področju zaupa samoregulaciji trga. To je nesprejemljivo, zato resolucije nisem podprl.
(PT) Gospod predsednik, zelo kratek bom: Ta zamisel je povsem primerna. Predvsem mi je všeč poudarek na ekološkem vidiku. Ker že govorimo o tem, bodimo dosledni. Prav vprašanja v zvezi z ekologijo in varstvom okolja so bila pomembni, stvarni argumenti, na katerih je temeljilo nasprotovanje zamisli o izgradnji severnega plinovoda. Ti zelo upravičeni, praktični in znanstveno utemeljeni argumenti so bili zavrženi, ker so zmagali politični razlogi. Mislim, da se moramo pri podpori tega projekta spomniti, da ne smemo biti licemerski v politiki. Pri severnem plinovodu je to pozabilo veliko držav članic Evropske unije in veliko političnih skupin.
(LT) Predvsem bi želel poudariti svojo podporo Ukrajini pri demokratičnih volitvah in omogočanju ljudem, da izrazijo svojo svobodno voljo. Ukrajino dobro poznam in vidim, da tako vlada kot tudi sama družba aktivno stopata po poti, ki pelje v demokracijo in vzpostavitev demokratičnih institucij. Upam tudi, da bodo te volitve še bolj približale Ukrajino Evropski uniji in da bodo lahko tudi okrepile sodelovanje med EU in Rusijo. Vesel sem tudi, da bo mogoče celo nekdanja sovjetska država kmalu stopila v brezvizumski režim z Evropsko unijo.
Želim opozoriti tudi na odločitev odhajajočega predsednika Juščenka, da Stefana Bandero odlikuje z nazivom "ukrajinski narodni heroj", in odredbo, s katero se dve nacionalistični organizaciji, Organizacija ukrajinskih nacionalistov in Ukrajinska uporniška vojska, priznavata kot udeleženki v boju za neodvisnost Ukrajine. Tako Stefan Bandera kot ti dve organizaciji so bili odgovorni za etnično čiščenje in grozodejstva nad Poljaki v štiridesetih letih prejšnjega stoletja na obomočju današnje zahodne Ukrajine. Nacionalisti so umorili 120 000 Poljakov. Ukrajini želim vse najboljše, vendar upam, da bo poveličevanje tega skrajnega, zločinskega nacionalizma deležno obsodb.
Ukrajina danes potrebuje politično, upravno in gospodarsko stabilnost. Zato bi ob upoštevanju demokratične izbire ukrajinskega naroda morali podrepti in spodbuditi tiste ukrepe, ki bi Ukrajini pomagali pri premagovanju obstoječih problemov. Evropska unija mora dati jasen signal, da so vrata za pridružitev Ukrajine Evropski uniji odprta. Če se Evropska unija resnično zanima za Ukrajino, potem bi prvi korak v tej smeri morala biti odprava vizumske obveznosti za Ukrajince. Upam, da se bo s sprejetjem današnje resolucije pospešila prizadevanja za uresničitev teh zamisli. Zato sem glasovala za sprejetje resolucije.
(PL) Gospod predsednik, imel sem čast, da sem bil opazovalec v prvem in drugem krogu predsedniških volitev v Ukrajini, kot dejansko že pred več leti. Želim povedati, da bi z Ukrajino morali ravnati kot s partnerko in se ne vpletati v čustva ukrajinskega volilnega telesa. Menim, da je izjava, ki jo je včeraj v tem parlamentu izrekel eden izmed vodij Skupine zavezništva liberalcev in demokratov za Evropo, liberalec, in sicer da bo novi predsednik promoskovski, absolutno nepotrebna. Novi predsednik Ukrajine na svoji prvi turneji po prevzemu mandata prihaja v Bruselj. Ukrajinske politike moramo ocenjevati po tem, kaj počnejo, in ne po nekakšnih izjavah, ki so jih mogoče dali. Ukrajina mora biti naša politična partnerka in odpreti ji moramo pot, ki pelje v pridružitev Evropski uniji. Veseli me izjava novega predsednika, da bo razveljavil odredbo, o kateri je govoril gospod Kalinowski, tisto nezaslišano odredbo, ki za narodnega heroja Ukrajine imenuje moža, na čigar rokah je kri več tisoč Poljakov.
S tega vidika menim, da bi Evropska unija morala nadaljevati dialog z Ukrajino in zahtevati intenzivnejši in učinkovitejši dialog. Ukrajina resnično potrebuje pomoč od EU, predvsem pa to pomoč potrebujejo ljudje, ne politiki, temveč narod Ukrajine, sodelovanje med Ukrajino in EU pa bi lahko pripeljalo do zelo močnega partnerstva, kakor tudi do zelo močnega sodelovanja in zelo močne spodbude za gospodarstvo. Želim si, da bi pokazali več pobude na tem področju.
Gospod predsednik, v človeški naravi je, da poskušamo, ko se zgodi nekaj nepričakovanega, dejstva vključiti v nap obstoječ Weltanschauung. Psihiatri imajo imeniten izraz ta to, ki je celo imenitnejši od izraza Weltanschauung: temu pravijo "kognitivna disonanca". Zato se ta parlament, kadar na primer ljudje na referendumu glasujejo proti, odzove z besedami, da si ljudje želijo več Evrope. Glasovali so proti, ker to ni šlo v dovolj federalistični smeri.
(DE) Gospod predsednik, gospe in gospodje, v imenu Skupine Evropske ljudske stranke (Krščanskih demokratov) in predvsem v imenu svojega kolega Elmarja Broka bi želel povedati, da smo šokirani, da je Parlament danes zavrnil predlog spremembe, ki bi v to poročilo vključil kristjane in druge verske manjšine. Mislim, da je naravnost nezaslišano, da kljub našim nenehnim izjavam o vprašanjih, povezanih s človekovimi pravicami, ne mislimo, da bi bilo vredno zaščititi dele prebivalstva, ki so žrtve pregonov zaradi svojega verskega ozadja. Žalostno je, da nismo mogli sprejeti predloga spremembe, ki se nanaša na temo, ki je tako pomembna za prihodnost sveta. Če iz kakršnih koli razlogov nismo zmožni zaščititi manjšin, potem nimamo več pravice, da bi trdili, da je Evropski parlament dom človekovih pravic, temeljnih pravic in tega boja po vsem svetu. Tega nisem podprl, ker bi verske manjšine morale biti vključene.
(NL) Po mojem mnenju bi se moral Parlament nekoliko sramovati dejanske spremembe proračuna, ki jo je pravkar sprejel v tem poročilu. Vse evropske države bolj ali manj trpijo hudo finančno in gospodarsko krizo, množice ljudi pa ostajajo brez službe, edina rešitev, ki jo lahko najdemo mi, pa je, da si dodeljujemo bistveno več sredstev, več osebja in da ustvarjamo več stroškov na račun davkoplačevalcev. Poleg tega vsi vemo, da so ta dodatna sredstva in uslužbenci dejansko namenjeni za to, da se finančno lepo poskrbi za razne socialiste, ki so na zadnjih volitvah izgubili mandat. To je tudi v preteklosti vodilo k drugim velikim zvišanjem denarnih pomoči, ki so bile namenjene tudi evropskim političnim strankam in evropskim političnim ustanovam. Neverjetno je, da vedno znova uspemo najti lepo zveneče argumente, da še globlje posežemo v davčne blagajne za to institucijo; to pa je v teh časih krize nesprejemljivo.
Del proračuna, ki se nanaša na večje kadrovske zahteve v parlamentarnih odborih in skupinah in ki znaša 4 milijone EUR, je mogoče upravičiti, saj Lizbonska pogodba nalaga Parlamentu nove zakonodajne zahteve. Povečanje sredstev, ki jih imajo poslanci Evropskega parlamenta na voljo za zaposlovanje asistentov, za 8 milijonov EUR, pa pomeni, da naslednje leto to ne bo 8 milijonov, temveč 16 milijonov, kar je očitno preveč, saj je v prihodnjem letu za poslance predvideno novo povečanje v višini 1 500 EUR na mesec, kar ne znaša več 16, temveč 32 milijonov EUR. V času, ko se v vseh naših državah srečujemo z ogromno brezposelnostjo in socialno krizo, povečanje sredstev za poslance ne more biti trajnostno, razen če bomo obenem pokazali pogum in zmanjšali izdatke in povračila, do katerih imamo pravico kot poslanci in ki nikakor niso v celoti upravičeni.
Ne morem razumeti, kako lahko poslanec Evropskega parlamenta za en dan potovanja prejme 300 EUR povračila in še dodatek za razdaljo, ki jo je prepotoval, ter dodatek za porabljen čas, in sicer vse popolnoma neobdavčeno. Lahko bi zmanjšali neupravičene izdatke in potem spregovorili o tem, kako povečati sredstva, namenjena za pripravo zakonodaje. Če tega ne počnemo hkrati, preprosto kažemo, da nam ni mar za težave, v katerih so se znašli naši volivci. Naša dolžnost je, da postavimo dober zgled, a vendar danes postavljamo slabega.
Poročilo to opravičuje na zelo zanimiv način: eden izmed razlogov, zakaj naj bi potrebovali ves ta dodaten denar, so nove dolžnosti, ki jih je ustvarila Lizbonska pogodba. To na nek način drži, vendar ne v smislu, kot so si to zamislili avtorji. Kar vidimo, je, da se birokracija širi, da bi služila potrebam birokracije. Osnovna naloga Lizbonske pogodbe je zagotoviti dodatno delo in dodaten prihodek za vseh več deset tisoč ljudi, ki služijo za svoje življenje v neposredni ali posredni odvisnosti od Evropske unije. Cela skupina ljudi, s katero se o tem nismo posvetovali, so volivci, zato si želim, da bi se tovrstno vprašanje postavilo njim, da bi videli, ali se strinjajo s tem, da si odobrimo dodatna sredstva v času, ko si oni zategujejo svoje pasove.
Ta argument postaja teoretičen, ker so ribe dejansko izginile. Celo v času, od kar sem jaz v tem parlamentu, se je vir, ki naj bi bil obnovljiv, katastrofalno zmanjšal. V drugih državah, ki so znale spodbuditi lastništvo, dati ribičem razlog, da z morji ravnajo kot z obnovljivim pridelkom, jim je uspelo ohraniti ravni populacij rib: na Islandiji, na Norveškem, na Novi Zelandiji, na Falklandskem otočju. V Evropi pa smo doživeli "tragedijo skupne lastnine", ko smo rekli, da je to skupni vir, do katerega imajo enak dostop vsa plovila.
Glasoval sem za poročilo o investiranju v energetsko infrastrukturo, katerega namen je zagotoviti oskrbo z energijo in konkurenčni potencial ter okrepiti boj proti podnebnim spremembam. To poročilo bo prisililo vlade Evropske unije, da bodo Komisiji posredovale informacije v zvezi z investiranjem v energetsko infrastrukturo, posodobitev ali učinkovito proizvodnjo energije, kar bo prispevalo k učinkovitosti, sodelovanju in energetskemu načrtovanju v Evropski uniji. Boj proti podnebnim spremembam, zagotavljanje oskrbe z energijo in uporaba energije iz obnovljivih virov: to so zelo pomembna vprašanja v Evropski uniji in bolj si je treba prizadevati za spodbujanje in zagotavljanje učinkovitega, usmerjenega investiranja in zagotoviti je treba, da ta vprašanja ostanejo v središču energetske politike Evropske unije.
Danes glasujemo za to uredbo na podlagi večje pristojnosti, ki jo Lizbonska pogodba podeljuje Parlamentu v okviru opredeljevanja energetskih politik. Vsekakor je medinstitucionalno sodelovanje, katerega namen je načrtovati prispevek EU k sistematičnemu, racionalnemu in daljnovidnemu načrtovanju in izgradnji energetske infrastrukture, koristno: v mislih imam možne prednosti za načrtovanje TEN-E in začetek pilotnih projektov za shranjevanje CO2, ki predstavljajo prihodnost energije. Vendar bi obveznosti obveščanja, ki jih določa uredba, zaradi razširjanja novic o projektih lahko pomenile, da se politika preveč vmešava v gospodarstvo in da se spodkopava konkurenca. Zato je pomembno, da se zagotovi, da podatki, ki se zbirajo in upravljajo, ščitijo zaupnost in dejavnosti podjetij. Analiza teh podatkov bo vsekakor pomagala zagotoviti najboljšo uporabo investicij. Vendar morajo analizo spremljati konkretni finančni ukrepi, da se podprejo ta dela in zagotovi spodbuda za zasebne naložbe v sektor. Okrepiti je treba sklad Marguerite za infrastrukturo, energetiko in podnebne spremembe. Pobuda je prepričljiva in potrebna, vendar je treba ta sklad povečati s sredstvi EU, ki so že na voljo v proračunu in so povezana z oblikami financiranja, ki jih zagotavljajo Evropska investicijska banka in/ali druge finančne institucije, tako da bo ustrezno udeležen pri lastniškem deležu posameznih javno-zasebnih partnerstev, ki se uresničujejo.
Opomnil bi vas, da je treba, preden se lotimo novih projektov, upoštevati cilj EU, da se doseže 20-odstotni cilj za energetsko učinkovitost. To pomeni, da morajo biti investicijski projekti na področju energetske infrastrukture skladni s ciljem, da se do leta 2020 doseže, da bo najmanj 20 % energije pridobljene iz trajnostnih, obnovljivih virov. Energetska politika, ki se zagovarja, mora zagotoviti nizke emisije ogljika in mora temeljiti na solidarnosti in vzdržnosti. Pomembna je zanesljivost sistema, saj mora biti delovanje neprekinjeno. Upoštevati mora poslabšanje oskrbe v energetskem sektorju, kar je mogoče opaziti tako v EU kot zunaj nje. Pozornost je treba nameniti tudi ključni naložbi v infrastrukturo, ki preprečuje težave v zvezi z zanesljivo oskrbo z energijo.
V predlogu se odražajo posledice kriznih razmer na področju oskrbe s plinom, do katerih je prišlo januarja 2009, ko je Komisija ugotovila, da je energetska infrastruktura Unije neustrezna. Namen Evropske komisije, ki ga je Parlament v celoti podprl, je bil zagotoviti sliko sistema energetske infrastrukture, ki se stalno posodablja. Danes je zelo negotovo, ali bodo investicijski projekti uresničeni, gospodarska in finančna kriza pa je negotovost še povečala. Menim, da je nujno treba posredovati in da je treba odpraviti pomanjkanje doslednih podatkov in informacij o investicijskih projektih. Brez teh podatkov ni mogoče analizirati pričakovanega razvoja infrastrukture Unije in uvesti zadovoljivega spremljanja ob upoštevanju medsektorskega pristopa. Poleg tega se Uredba (ES) št. 736/96, ki bo razveljavljena z zadevnim predlogom, ne uporablja več dosledno in ni združljiva z nedavnim razvojem v energetskem sektorju. Zato smo s tem predlogom okrepili obstoječi sistem in znatno izboljšali primerljivost informacij, obenem pa zmanjšali s tem povezane upravne obremenitve. Na koncu bi rada poudarila, da sem glasovala proti spremembi 81 (s katero bi se celotna veriga jedrske energije vključila v infrastrukturo, ki jo zajema uredba), saj so določbe, ki urejajo te zadeve, že v Pogodbi Euratom.
Energetska politika EU je zelo ustrezna, če nam bo v bližnji prihodnosti uspelo, da bomo uporabljali zlasti energijo iz obnovljivih virov. Z začetkom veljavnosti Lizbonske pogodbe se odločitve o zadevah, povezanih z energetsko politiko, sprejemajo s postopkom soodločanja, zato je nujno, da se uredbe ponovno prilagodijo na podlagi nove pravne ureditve v EU. Zaradi tega in zato, da bodo vse države članice lahko sporočale načrtovani razvoj energetske infrastrukture na zadovoljiv in koristen način, je treba izvajati novo uredbo, tako da se to olajša in pospeši.
Cilj tega predloga resolucije je zagotoviti, da države članice posredujejo natančne informacije o svojih projektih na področju energetske infrastrukture. Čim se v energetskem sektorju začne ali prekine projekt, je o tem treba obvestiti Komisijo, tako da ima Komisija možnost, da pripravi nove ali spremenjene predloge projekta, s čimer pridobi znaten vpliv na energetsko raznolikost posameznih držav članic. To predstavlja še en korak proti centralizaciji. Zato sem glasoval proti temu predlogu resolucije.
Ta uredba je zelo pomembna, ker je njen namen zagotoviti, da je Komisija natančno in redno obveščena o investicijskih projektih na področju energetske infrastrukture tako na nacionalni kot čezmejni ravni, tako da Unija lahko zagotovi pravilno delovanje notranjega trga in zanesljivo oskrbo vseh držav članic z energijo. Ta uredba naj bi posodobila uredbo iz leta 1996 v zvezi z zavezami Unije glede zanesljive oskrbe, podnebnih sprememb in obnovljivih virov energije po začetku veljavnosti Lizbonske pogodbe. To poročilo je še posebej zanimivo, ker krepi vlogo uredbe kot sistema za zgodnje opozarjanje na pomanjkljivosti v povezavah. Parlamentarni Odbor za industrijo, raziskave in energetiko je vedno poudarjal, da je treba doseči 10-odstotno povezanost držav članic, kakor je določil Evropski svet, in vsaka določba, ki izpostavlja takšne pomanjkljivosti, je zelo pozitivna. Zato sem glasovala za to poročilo.
v pisni obliki. - Za končno resolucijo sem glasoval predvsem zato, ker nam je med glasovanjem uspelo doseči soodločanje: to je velika zmaga, saj imamo s Pogodbo o delovanju Evropske unije (Lizbonsko pogodbo) zdaj prvič pravno podlago o energetiki za soodločanje proti volji Komisije. Zgodovinsko gledano je še pomembneje, da nam je prvič, od kar sem v tem parlamentu, uspelo doseči, da pravna podlaga ni Pogodba Euratom, čeprav ta uredba zajema tudi preglednost naložb v jedrskem sektorju. To je bilo potrjeno z izglasovanjem spremembe 30, s katero je jedrsko gorivo navedeno kot primarni energetski vir na področju uporabe te uredbe. Zagotovo se bomo zdaj morali boriti, da bomo ubranili to zmago na prihajajočih tristranskih pogajanjih s Svetom in Komisijo; države članice morajo vsaj pet let pred začetkom gradnje posredovati informacije o količini in vrsti naložb v energetske projekte. To je resnično moder ukrep za boljše energetske scenarije v prihodnosti, saj bo Komisija bolje razumela, kako se razvija energetski trg; v celoti bo treba preučiti obnovljive vire, tudi decentralizirane. Izbrisane so bile čisto vse omembe "nizkoogljični", ki predstavljajo jedrski energiji naklonjenega trojanskega konja.
v pisni obliki. - (LT) Podpiram to resolucijo in iskreno podpiram ugotovitve, določene v njej. Vesel sem, da so predsedniške volitve, ki so potekale, odrazile znaten napredek Ukrajine in da so potekale bolje od prejšnjih volitev, zlasti z vidika spoštovanja državljanskih in političnih pravic, vključno s svobodo zbiranja, združevanja in izražanja. Izpolnjevanje mednarodnih volilnih standardov kaže na to, da se je Ukrajina podala na pot do zrele demokracije in tesnejšega sodelovanja z EU na podlagi vzajemnega spoštovanja temeljnih vrednot EU. Ukrajino moramo spodbujati k dejavnemu sodelovanju v vzhodnem partnerstvu in podpreti moramo njena prizadevanja, da zagotovi več demokracije in spoštovanja pravne države, človekovih pravic in temeljnih svoboščin ter zavezo, da bo zagotovila tržno gospodarstvo, trajnostni razvoj in dobro upravljanje.
Pred novim ukrajinskim predsednikom so veliki izzivi, saj je Mednarodni denarni sklad zaradi številnih neizpolnjenih ali kršenih zavez prekinil dogovor "stand-by", podpisan s Kijevom. Pomembno je, da predsednik Viktor Janukovič ne pozabi na obljube, ki jih je dal ob prevzemu mandata. Ukrajina potrebuje, kakor je poudaril novi voditelj v Kijevu, notranjo stabilnost ter boj proti korupciji in utrditev gospodarstva na zdravih temeljih. Ukrajina mora ponovno pridobiti zaupanje poslovnega sektorja in mednarodne skupnosti, da bo lahko uspešno premagala gospodarsko recesijo, ki so jo poslabšale nestabilne politične razmere.
Glasovanja sem se vzdržal, ker menim, da morajo odnose med Evropsko unijo in drugimi državami odlikovati enakopravnost, vzajemno koristni trgovinski in gospodarski odnosi, nevmešavanje v politike notranjega razvoja in demokratične procese posameznih držav ter seveda spoštovanje volje ljudstva. Predpogoj za izgradnjo mirne Evrope je predvsem možnost, da vsaka država določa svoje mednarodne odnose brez vsiljevanja in pritiska. Ker je zanesljiva oskrba z energijo odločilni dejavnik za države članice Evropske unije, je vloga Ukrajine pomembna, zato bi bilo treba Ukrajino spodbuditi, naj svoje energetske težave odpravi tako, da z dvostranskimi sporazumi izboljša odnose z Rusijo. To bi koristilo obema stranema in bi zagotovilo neprekinjen dotok zemeljskega plina v Evropo.
v pisni obliki. - (CS) Pozdravljam pripravljeno kompromisno resolucijo o Ukrajini, ki ne samo, da obravnava vprašanje stopnje demokratičnosti zadnjih volitev, temveč tudi ponuja rešitve za težavo s tranzitnim pretokom nafte in zemeljskega plina ter Ukrajino poziva, naj sprejme Pogodbo o energetski skupnosti in zakonodajo o energetiki, ki je skladna z Direktivo 2003/55/ES. Strinjam se, da dejaven in pozitiven pristop Ukrajine k EU ni edino merilo za ocenjevanje. Prednostna naloga Ukrajine je tudi, da mora biti v dobrih odnosih s sosednjimi državami, državami vzhodnega partnerstva in skupščine EURONEST. V celoti podpiram predloge in druge določbe v tej kompromisni resoluciji in bom glasoval za njihovo sprejetje.
Evropska unija je kot referenčno območje ter kraj za spodbujanje miru in gospodarskega, družbenega in kulturnega razvoja svojih državljanov dolžna prevzeti odločilno vlogo pri razvoju demokratičnega sistema v Ukrajini, vključno s krepitvijo mehanizmov za evropsko integracijo. To bo tudi pomagalo ublažiti regionalne spore znotraj države, ki ima velik geostrateški pomen za EU zaradi odnosov z Rusijo in Srednjo Azijo zlasti v energetskem smislu. V tem procesu bi poudaril tudi prispevek tega predloga resolucije k vključitvi velike skupine priseljenih Ukrajincev v EU ter spodbujanju vloge mladih in izobraževanja v smislu družbenega, gospodarskega in kulturnega napredka v Ukrajini.
v pisni obliki. - (RO) Na podlagi današnjega glasovanja o resoluciji o razmerah v Ukrajini nismo pozdravili samo izvedbe predsedniških volitev v skladu z demokratičnimi načeli, temveč tudi inavguracijo novega predsednika, od katerega pričakujemo, da bo v odnosih z EU vodil politiko odprtosti in sodelovanja. Poudarili smo, da je pomembno, da se podpišejo dodatni sporazumi v energetskem sektorju, tako da se zagotovi zanesljiva oskrba z energijo. S tem glasovanjem smo pozdravili tudi potrebo po tem, da se nadaljujejo razprave za vzpostavitev ugodnega sistema za izdajanje vizumov. S sporočilom, ki je bilo poslano danes, je bila Ukrajina povabljena k nadaljnjemu sodelovanju z nami, tako da se bo jasno zavezala napredovanju proti demokraciji. S tem glasovanjem smo ponovno potrdili naše, tudi ob drugih priložnostih izrečene besede, da moramo prek dialoga in trdnih zavez pokazati odprt pristop, tako da bomo Ukrajini dali potrebno spodbudo za naklonjenost proevropskemu razvoju. Ukrajina pa mora dokazati, da je partnerka, vredna našega zaupanja.
v pisni obliki. - Podprl sem spremembo 2 predloga skupne resolucije o razmerah v Ukrajini, ki je bila vložena v imenu skupine ECR in ki izraža skrb, da bo projekt plinovoda Severni tok spodkopal načelo solidarnosti pri zanesljivi oskrbi EU z energijo in bo zgrajen za to, da bi se obšla Ukrajina. Čeprav ni neposredno pomembno za sedanje razmere v Ukrajini, se popolnoma strinjam z mnenjem, da je ruska vlada pripravila projekt Severni tok predvsem kot politični projekt, katerega cilj je razdeliti Evropo in osamiti ne samo Ukrajino, temveč tudi nekatere nove države članice. Ta sprememba opominja na to, da razprava o Severnem toku ni končana, temveč da se bo nadaljevala. EU, ki z izvajanjem načela solidarnosti na energetskem področju vzpostavlja skupni energetski trg, se ne more zanašati na dolgoročni odnos s politično usmerjenim monopolom v lasti države, ki je že doživel gospodarski neuspeh in nasprotuje temeljnim načelom EU o odprti konkurenci, preglednosti ter ločitvi proizvodnje, prevoza in distribucije.
Novi ukrajinski predsednik je zmagal na volitvah na podlagi programa, ki manjšinam zagotavlja pravice, in EU mora podpreti učinkovito, dolgoročno izvajanje tega programa. Ob upoštevanju tega je treba sprejeti in izvrševati zakon o izvajanju Evropske listine o regionalnih ali manjšinskih jezikih. Treba je razveljaviti prejšnje ukrepe, ki so zelo omejili zmožnost šol, da poučujejo v maternih jezikih manjšin. Izboljšati je treba zastopanost manjšin v lokalnih, okrožnih, regionalni in centralnih institucijah v Ukrajini. Zagotoviti je treba, da se bodo v skladu z evropskimi standardi spoštovale pravice vseh manjšin, vključno z Rusi, Poljaki, Tatari, Bolgari, Grki, Romuni, Madžari, Judi in Romi. Nobena manjšina ne sme biti prezrta.
Nedavne volitve v Ukrajini ob upoštevanju izjav misije za opazovanje volitev OVSE/ODIHR, po mnenju katere je bila izpolnjena večina mednarodnih standardov, kažejo na to, da se ta država še naprej pozitivno razvija s približevanjem prihodnji vključitvi v EU. Vendar je ključno, da so ukrajinski politiki in oblasti zavezani temu, da čim prej zagotovijo politično in gospodarsko stabilizacijo. V ta namen je treba uresničiti potrebne ustavne reforme, utrditi pravno državo, vzpostaviti socialno tržno gospodarstvo, obnoviti prizadevanja za boj proti korupciji ter izboljšati razmere za poslovanje in naložbe.
Predlog resolucije o razmerah v Ukrajini zelo dobro obravnava sedanje razmere v tej državi in razmere v zvezi s predsedniškimi volitvami. Ukrajinske politike in vladne organe opominja na potrebo po politični in gospodarski stabilizaciji, ki jo je mogoče doseči predvsem z ustavno reformo, utrditvijo pravne države, vzpostavitvijo socialnega tržnega gospodarstva, ponovnimi prizadevanji za boj proti korupciji in izboljšanjem razmer za poslovanje in naložbe. Vendar menim, da gre razmišljanje v zvezi s hitro vključitvijo Ukrajine v območje proste trgovine, z drugimi besedami, v skupni notranji trg EU predaleč. Ukrajina mora vztrajno graditi in krepiti svoje gospodarstvo in doseči dogovor o svojih potrebah. Kljub vsej evropski usmerjenosti Ukrajine ne smemo pozabiti ali prezreti globoke ukoreninjenosti te države na območju vpliva Rusije in to moramo upoštevati. Iz razlogov, ki sem jih navedel, sem se vzdržal glasovanja o predlogu resolucije.
Gospod predsednik, podprla sem resolucijo Evropskega parlamenta o razmerah v Ukrajini. Med drugim menim, da moramo odločitev novoizvoljenega predsednika Janukoviča, da ob svojem prvem obisku v tujini pride v Bruselj, vzeti zelo resno. To je jasno sporočilo, da Ukrajina nadaljuje s svojim povezovanjem z Evropsko unijo. Menim, da je pomembno, da Evropska unija v sedanjih razmerah podpre Ukrajino s sklenitvijo pridružitvenega sporazuma in odpravo vizumov pod pogojem, da Ukrajina izpolni svoje cilje. Vrata Evropske unije morajo ostati odprta za Ukrajino.
Na tem plenarnem zasedanju smo glasovali o resoluciji Evropskega parlamenta o razmerah v Ukrajini. Resolucijo sem podprl, ker je zelo pomembna izjava naše institucije, ki dokazuje, da pozorno spremljamo razvoj demokracije v Ukrajini. Resolucija na splošno dobro ocenjuje potek predsedniških volitev in poziva k prizadevanjem, da se zagotovi politična in gospodarska stabilnost države. Ključna točka je, da je bistveno, da se okrepi sodelovanje med Ukrajino in EU, zlasti na energetskem področju. Po mojem mnenju sta bili sporni 2 spremembi. Prva je bila povezana z manjšinskimi jeziki. Glasoval sem proti tej spremembi, ker je povečala možnost uporabe ruskega namesto ukrajinskega jezika. Druga sprememba je bila sprememba o plinovodu Severni tok. V tem primeru sem glasoval za spremembo, ker sem želel izraziti svoje nasprotovanje izgradnji tega plinovoda.
Evropska unija se je zavzemala za ustanovitev Sveta Združenih narodov za človekove pravice (UNHRC) in je skupaj z državami članicami prevzela dejavno in vidno vlogo, da bi podprla učinkovit organ, ki obravnava sodobne izzive za človekove pravice. Nova institucionalna struktura, ki se je vzpostavila po začetku veljavnosti Lizbonske pogodbe, je priložnost za povečanje doslednosti, vidnosti in verodostojnosti delovanja EU v okviru UNHRC. Zato je pomembno, da EU na trinajstem zasedanju UNHRC zavzame skupno, usklajeno stališče glede vseh zadev, o katerih se bo razpravljalo. EU mora v okviru razširjenega sistema Združenih narodov imeti učinkovit vpliv in mora biti še naprej zavezana iskanju skupnega stališča, prav tako pa mora povečati prilagodljivost pri manj pomembnih vprašanjih, da se bo lahko hitreje in učinkoviteje odzivala na pogajanjih o temeljnih vprašanjih. Predvsem mora biti dejavno zavezana oblikovanju namenskih vzvodov UNHRC za hitro in učinkovito odzivanje na krize človekovih pravic v Iranu, Afganistanu, Iraku in Jemnu.
v pisni obliki. - Človekove pravice se še vedno kršijo v mnogih državah in obžalovanja vredno je, da mednarodna skupnost hudih kršitev včasih ne obravnava pravočasno in ustrezno. Nimamo usklajenega pristopa na mednarodnem prizorišču. Vloga EU kot globalnega akterja se je v zadnjih desetletjih okrepila in Evropska služba za zunanjepolitično delovanje, ki je bila nedavno ustanovljena v skladu z Lizbonsko pogodbo, bi lahko pomagala Uniji pri uspešnejšem delovanju za skladnejše, doslednejše in učinkovitejše doseganje globalnih ciljev in obravnavanje kršitev človekovih pravic. EU ima zdaj odlično priložnost, da okrepi svojo vlogo v Svetu Združenih narodov za človekove pravice, in bi morala svojo vlogo v celoti izkoristiti za povečanje vidnosti in verodostojnosti delovanja EU na področju človekovih pravic.
V kompromisni resoluciji, o kateri smo glasovali v tem parlamentu, so na žalost deli, zaradi katerih ne morem glasovati za to resolucijo. UNHCR je politični organ, ki je podvržen "skrajni politizaciji", kakor se priznava v besedilu resolucije. Vendar bi lahko - menim - povedali veliko več, še posebej ker obravnavamo temo, ki je občutljiva in za mnoge od nas pomembna, namreč človekove pravice. Ob branju besedila opažam obžalovanja vredno slabost - morda ne za politiko diplomacije, gotovo pa za politiko vrednot - in to je pomanjkanje odločnosti pri kritiziranju splošno znanih vidikov, zaradi katerih je UNHCR zelo sporen organ. Dejansko bi lahko bili odločnejši in bi lahko ostreje nasprotovali kandidaturi Irana na naslednjih volitvah v Svet. Nikjer ni izrecno omenjena nesmiselna sestava Sveta, v katerem je preveč članic, ki so komajda upravičene do pridiganja o človekovih pravicah in ki so očitno še manj upravičene do tega, da bi lahko komur koli sodile ali ga privedle pred sodišče. Moj glas je zato glas zadržanosti in skepticizma do tega besedila: glasovanja sem se vzdržala v upanju, da si bo Parlament snel diplomatski klobuk - njegova naloga ni, da je diplomatski - in se pogumneje vključil v boj za vrednote in človekove pravice.
Kljub temu, da predlog resolucije vsebuje pozitivne elemente, sem se glasovanja vzdržal, ker so bile pomembne spremembe, ki jih je vložila Konfederalna skupina Evropske združene levice - Zelene nordijske levice, zavrnjene in zato vsebina ni bila ustrezna. Evropska unija mora podpreti prizadevanja Združenih narodov, da se zagotovi spoštovanje človekovih pravic po vsem svetu. Biti mora v središču tovrstne pobude, še toliko bolj dandanes, ko so kršitve bolj kot ne pravilo v avtokratskih režimih, ki se udeležujejo "kapitalističnega nasilja" zato, da bi vsilil svoje protisocialne politike. Evropska unija mora ponovno preučiti svoje odnose z Državo Izrael ob resnem upoštevanju vojaških operacij Izraela na palestinskem ozemlju in napadov na pravice Palestincev, vključno s pravico, da sčasoma dobijo lastno domovino. Evropska unija se mora odreči kampanjam ZDA za "izvoz demokracije" in vzpostaviti okvir za mednarodne odnose s spoštovanjem pravil mednarodnega prava in okrepljeno vlogo za Združene narode.
Švedski konzervativci smo danes, 25. februarja 2010, glasovali za skupno resolucijo o trinajstem zasedanju Sveta Združenih narodov za človekove pravice,. Vendar bi radi poudarili, da menimo, da je treba države članice EU pozvati, naj na splošno obsodijo kršitve človekovih pravic, in da je obžalovanja vredno, da Svetu Združenih narodov za človekove pravice ni uspelo dovolj hitro obravnavati resnih kršitev človekovih pravic tudi v drugih državah, ki niso omenjene v resoluciji, na primer na Kubi in v drugih državah.
v pisni obliki. - Glasoval sem za resolucijo o izhodiščih Organizacije združenih narodov za ukrepanje na področju enakosti med spoloma, ki opredeljuje ključne korake, ki so potrebni za to, da Evropska unija izpolni strateške cilje glede enakosti med ženskami in moškimi. Obstaja jasna potreba po tem, da Komisija okrepi prizadevanja za zbiranje primerljivih podatkov o kritičnih kazalnikih za spremljanje izvajanja izhodišč za ukrepanje in da te podatke prevede v redne preglede pobud za vključevanje načela enakosti med spoloma na številnih političnih področjih. Zlasti je pomembno, da se spremlja in ukrepa v zvezi z vidikom spolov pri revščini, nasilju in potrebah deklic. Spremljanje načrta Komisije za enakost med ženskami in moškimi 2006-2010 mora upoštevati dolgoročne posledice gospodarske krize in sprememb podnebja v družbi, ki se stara in je čedalje bolj etnično raznolika. V Evropi in na svetovni ravni je treba priznavati in spodbujati spolno in reproduktivno zdravje in s tem povezane pravice. Evropska unija mora zdaj postati podpisnica Konvencije o odpravi vseh oblik diskriminacije žensk, kar je pravni ukrep, ki ga je omogočil začetek veljavnosti Lizbonske pogodbe.
Glasovala sem za predlog skupne resolucije o trinajstem zasedanju Sveta Združenih narodov za človekove pravice. Nova institucionalna struktura EU je edinstvena priložnost za povečanje doslednosti, vidnosti in verodostojnosti EU v Svetu Združenih narodov za človekove pravice. Tudi dejavnosti visoke predstavnice za zunanje zadeve in varnostno politiko bodo pomagale okrepiti zmožnost EU za sodelovanje z državami iz drugih regionalnih blokov z namenom, da se zaustavijo kršitve človekovih pravic, vključno z nasiljem, ki je posebej usmerjeno na ženske in otroke.
Prepričan sem, da države članice EU nasprotujejo vsem poskusom spodkopavanja konceptov univerzalnosti, nedeljivosti in medsebojne odvisnosti človekovih pravic. Pričakujem, da bodo države članice dejavno sodelovale v letni interaktivni razpravi o pravicah invalidov in na letnem srečanju o otrokovih pravicah ... Rad bi poudaril pomen trinajstega zasedanja UNHRC, ki se ga bodo udeležili ministri in drugi visoki predstavniki. Dnevni red tega zasedanja vključuje gospodarsko in finančno krizo ter deklaracijo Združenih narodov o izobraževanju in usposabljanju za človekove pravice. Za konec, pozdravljam ponovno vzpostavitev delovanja ZDA v organih OZN in kasnejšo izvolitev te države za članico UNHCR ter konstruktivno delo te države na področju svobode izražanja na 64. zasedanju Generalne skupščine OZN.
v pisni obliki. - (PT) Strinjamo se z načelom, omenjenim v poročilu, glede univerzalnosti, nedeljivosti in medsebojne odvisnosti človekovih pravic. Vendar pa je ravno na teh istih predpostavkah treba poudariti nezdružljivo nasprotje med tem stališčem in resnim napadom na pravice delavcev in ljudi, ki je posledica krize kapitalističnega sistema, vključno z visokimi stopnjami brezposelnosti, vse večjo revščino in vse težjim dostopom do kakovostnih javnih storitev po dostopnih cenah. Žal večina v Parlamentu teh razmer ni ustrezno upoštevala.
Glasovala sem za resolucijo na trinajstem zasedanju Sveta Združenih narodov za človekove pravice, predvsem da bi toplo pozdravila pobudo, ki jo je UNHCR postavil na vrh svojega programa vpliv svetovne gospodarske in finančne krize na uresničevanje vseh človekovih pravic. Prav tako je treba izpostaviti potrebo po močnejšem skupnem stališču EU glede spremljanja misije za ugotavljanje dejstev v konfliktu v Gazi in južnem Izraelu; v zvezi s tem je ključnega pomena, da se izvedejo priporočila, ki izhajajo iz poročila gospoda Goldstonea. Prav tako vzbuja skrb kandidatura Irana na volitvah UNHRC, ki bodo potekale maja 2010 in ji mora slediti močno ukrepanje EU, da bi bilo mogoče državam z dvomljivim slovesom glede spoštovanja človekovih pravic preprečiti izvolitev.
Kar naenkrat pa imamo opraviti z dodatnim vprašanjem kandidature Irana. To je provokacija. Ta država, ta vlada, ta predsednik zaničuje pravice moških in žensk. V letu 2008 je bilo obešenih ali kamenjanih vsaj 346 državljanov te države, vključno z mladoletnimi osebami. Sodni postopki tam so absurdni. Uporablja se mučenje. Svoboda govora, svoboda združevanja in svoboda tiska ne obstajajo. Manjšine, še posebej Baha'is, so sodno preganjane. Vse oblike demonstracij so bile vse od predsedniških volitev junija 2009 krvavo in sistematično zatrte. Še bi lahko nadaljevala.
v pisni obliki. - Glasoval sem za končno besedilo resolucije, med drugim tudi zaradi tega, ker ohranja odstavke, ki se nanašajo na skupno študijo, povezano z obstojem skritih centrov za pridržanje, potrebno izvedbo priporočilo iz poročila gospoda Goldstonea in Mednarodnega kazenskega sodišča, ter zaradi tega, ker vključuje tudi spremembo glede Zahodne Sahare, ki jo je predložila GUE. Prav tako sem vesel, da je bila zavrnjena zahteva gospoda Broka glede ločenega glasovanja o odstavku, ki se nanaša na razžalitev ver in da se odstavek glasi tako:
v pisni obliki. - (PL) Politika EU o spoštovanju človekovih pravic je ena izmed najpomembnejših vrednot, ki jo izvajamo v praksi. Politika Skupnosti o spoštovanju človekovih pravic vključuje varstvo državljanskih, političnih, gospodarskih, socialnih in kulturnih pravic. Velik pomen namenja podpori pravic žensk, otrok in narodnih manjšin, predvsem pa boju proti rasizmu, ksenofobiji in drugim oblikam diskriminacije. Zelo nevarno je, kadar se zakonodaja, ki diskriminira manjšine, uporablja za kršenje njihove pravice do verske svobode, ali kadar omejuje njihov dostop do izobraževanja in zaposlovanja, ter jim tako omejuje pravico do dela, kar posledično omejuje njihovo pravico do ustreznega življenjskega standarda. Dosedanje delo Unije na tem področju nam daje pravico, da zahtevamo spoštovanje visokih standardov na področju demokracije in človekovih pravic s strani drugih.
v pisni obliki. - (LT) V zvezi s temo človekovih pravic, na vseh ravneh in vseh področjih EU, je treba poudariti, da naša dolžnost v funkciji poslancev v EP ni le kritiziranje in pripravljanje resolucij o tretjih državah, ampak tudi pozorno spremljanje držav članic EU in posvečanje pozornost vsakemu najmanjšemu pojavu kršitev človekovih pravic. V primerih ko so kršene človekove pravice, Evropski parlament pripravi resolucijo, ki se nanaša na ustrezno državo. Preden kritiziramo druge, moramo najprej zaustaviti kršitev človekovih pravic v EU in šele potem bomo lahko kritizirali druge ter jim skušali kar v največji meri pomagati.
v pisni obliki. - (FR) Te resolucije nisem podprla, ker ne izpostavlja pomembnosti človekovih pravic krščanskih manjšin na Bližnjem vzhodu. Obžalujem pomanjkanje poguma v zvezi z obsodbo napadov na krščanske manjšine na Bližnjem vzhodu in da ta problem ni bil predstavljen Svetu za človekove pravice. Generalna skupščina Združenih narodov je leto 2009 poimenovala kot "mednarodno leto učenja o človekovih pravicah", EU pa je 2010 označila za "evropsko leto boja proti revščini". Ne smemo pozabiti, da so ZN skrajno revščino označili kot kršitev človekovih pravic. V marmor Evropskega parlamenta in zgradbe Sveta Evrope smo vgravirali leitmotiv 17. oktobra - mednarodnega dne za odpravo revščine: "Kadarkoli mora moški ali ženska živeti v revščini, prihaja do kršitev človekovih pravic. Naša glavna dolžnost je, da se združimo in zagotovimo spoštovanje teh pravic. Oče Joseph Wresinski". Naša resolucija ne izraža globoke zaskrbljenosti glede skrajne revščine, kot kršitve človekovih pravic. Zaradi tega vabim člane Evropskega četrtega svetovnega odbora, da v skladu s tem pošlje pismo delegatom generalne skupščine ZN, v katerem bo izražena zaskrbljenost Parlamenta na tem področju.
Glasovala sem za resolucijo o Pekingu +15 - izhodiščih Organizacije združenih narodov za ukrepanje na področju enakosti med spoloma. Evropski parlament danes, petnajst let po sprejetju pekinške deklaracije in izhodišč za ukrepanje, razpravlja o globalnem napredku z vidika enakosti spolov. Enake priložnosti za ženske in moške predstavljajo eno izmed temeljnih vrednot Evropske unije. Člen 2 Pogodbe o Evropski uniji izpostavlja številne vrednote, ki so skupne državam članicam: pluralizem, nediskriminacija, strpnost, pravičnost, solidarnost in enakost moških in žensk. Čeprav je na nekaterih področjih in industrijskih sektorjih prišlo do znatnega napredka, neenakosti še vedno ostajajo. V povezavi s tem si mora Evropska unija še naprej prizadevati, da bi odpravila ta vprašanja. Enakost je treba zagovarjati na vseh področjih. Evropska komisija mora pri pripravi strategij za boj proti gospodarski krizi in vplivu podnebnih sprememb na evropski ravni upoštevati tudi vpliv, ki ga imajo te strategije na ženske. Resolucija spodbuja razvoj strategij in instrumentov, ki so potrebni za vzpostavitev razmer na področju enakosti spolov in ki jih je pripravil Evropski inštitut za enakost spolov.
Obžalujemo pomanjkanje pravočasnih, zanesljivih in primerljivih podatkov, zbranih na nacionalni ravni in ravni Evropske unije za kazalnike, določene za spremljanje pekinških izhodišč za ukrepanje, ki vključujejo ženske in revščino, nasilje nad ženskami, institucionalne mehanizme, ženske v oboroženih spopadih ter deklice. Komisija mora nadaljevati vsakoletno spremljanje izvajanja pekinških izhodišč za ukrepanje ter učinkovito uporabljati kazalnike in analitična poročila kot prispevek k različnim področjem politike, pa tudi kot podlago za nove pobude za doseganje enakosti med spoloma. Ponovno želimo poudariti potrebo po sistematičnem izvajanju in spremljanju vključevanja načela enakosti med spoloma v zakonodajne, proračunske in druge pomembne postopke, strategije, programe in projekte na področju različnih politik.
Trenutno obstaja izrazito primanjkuje podatkov o enakosti spolov, nasilju nad ženskami in institucionalnih mehanizmih. Zelo pomembno je, da države članice kar se da tesno sodelujejo z Evropskim institutom za enakost spolov, katerega naloga je med drugim tudi, da obdeluje primerljive podatke. Institut bo vodil statistiko, izvedel raziskavo, katere cilj bo zagotoviti analize zadev, povezani s enakostjo spolov, prav tako pa bo izvedel študije na statistikah kazalnikov podatkov in pojasnitvah podatkov. Cilji, določeni v programu dela instituta, bi morali še posebej prispevati k izvajanju kazalnikov, določenih v Pekingu.
Vendar pa enakost spolov ne more nikoli prikriti naravne, družbene in kulturne razlike med spoloma; enake pravice ne pomenijo isto, kot enako obravnavanje. Moški in ženske morajo biti obravnavani pošteno, pri čemer morajo imeti enake pravice, hkrati pa morajo biti upoštevane njihove potrebe. V primeru žensk je to še posebej pomembno na področjih, kot je pomoč pri materinstvu, usklajevanje poklicnega in družinskega življenja in posebna zaščita pred zločini, ki so pretežno zakrivljeni nad ženskam in otroci, kot so spolno izkoriščanje, trgovina z ljudmi ali zloraba.
Enakost spolov je temeljno načelo Evropske unije in je vključeno v Pogodbo o delovanju Evropske unije. Zaradi tega ima Unija posebno nalogo spodbujanja in vključevanja načela enakosti med ženskimi in moškimi v vse dejavnosti. Nobenega dvoma ni, da nesrečne razmere spolne diskriminacije tudi danes obstajajo, tako v državah v razvoju, kot tudi v razvitih državah - in še posebej v Evropski uniji - na vseh socialnih, gospodarskih in kulturnih ravneh. Da bi se bilo mogoče uspešno boriti s tem pojavom, je treba nujno zagotoviti obstoj učinkovitih mehanizmov za prepoznavanje problemov in zbiranje informacij, ne da bi se pri tem pojavljale ovire ali politične omejitve, da bi tako bilo mogoče na jasen in trajnostni način ugotoviti vzroke in posledice ter pripraviti popoln odgovor. Ta strukturni problem ovira predvsem napredek in razvoj skupnosti, pa tudi človeštvo na splošno.
v pisni obliki. - (SV) Švedski konzervativci smo danes 25. februarja 2010 glasovali za resolucijo o Pekingu°+15 - izhodiščih Organizacije združenih narodov za ukrepanje na področju enakosti med spoloma,. Kljub temu pa želimo poudariti, da po našem mnenju poglavje o enakosti ne bi smelo biti vključeno v revizijo Lizbonske strategije 2010, saj je že vključeno v Rimsko pogodbo in Listino o temeljnih pravicah Evropske unije. Prav tako želimo izpostaviti, da morajo po našem prepričanju imeti ženske nazor nad svojo spolnostjo in reprodukcijo. Verjamemo v sposobnost posameznikov, da sprejemajo odločitve glede svojega življenja; EU se ne bi smela vmešavati v to področje. Povečana enakost je ena izmed večjih izzivov EU, kjer lahko napredek Švedske predstavlja navdih drugim državam članicam EU.
Podprla sem to resolucijo, saj moramo 15 let po Svetovni konferenci o ženskah v Pekingu priznati, da je bilo dosežen premajhen napredek na področju enakosti spolov in da so spolni stereotipi še vedno prisotni na številnih področjih, kot so zaposlovanje, izobraževanje in politika. Prav tako podpiram sklicevanje na potrebo po izboljšanju spolnega in reproduktivnega zdravja žensk tako v Evropi, kot tudi globalno in spodbudo, ki jo morajo biti deležni očetje, da bi delili družinske odgovornosti, na primer s tem, ko bi izkoristili starševski dopust. V zvezi z reviziji lizbonske strategije bo treba večji poudarek nameniti cilju enakosti spolov, ki bo moral resnično prispevati k nacionalnemu socialnemu varstvu in ukrepih za vključevanje.
Cilje iz Pekinga, sprejete znotraj okvira Združenih narodov, moramo bolj uskladiti z izvajanjem novega načrta EU za enakost med ženskami in moškimi. V tem evropskem letu boja proti revščini in socialni izključenosti je še posebej pomembno, da so ženske, ki so le malo nad pragom revščine, deležne ustreznega varstva, saj sprememba razmer v njihovi zaposlitvi ali družini - kot so izguba zaposlitve, ločitev, vdovstvo in celo rojstvo otroka - pomeni, da se tveganje, da postanejo revni, eksponentno poveča. Razveseljivo je, da predsedniški trio Španija-Belgija-Madžarska velik poudarek namenja na eni strani spremljanju izvajanja ciljev iz Pekinga, na drugi strani pa izraža svojo namero glede izvedbe celovitega pristopa k preprečevanju in boju proti revščini, ki prizadeva ženske in otroke. Upam, da bodo te perspektive prav tako resno obravnavane na zasedanju ZN, predvidenem v začetku marca. Da bi bilo mogoče oceniti in pregledati politike, namenjene doseganju enakih priložnosti med moškimi in ženskami, so potrebni zanesljivi podatki, razdeljeni po spolu, prav tako pa bi bilo vredno pretehtati uvedbo standardiziranih, skupnih kazalnikov za merjenje enakosti spolov.
v pisni obliki. - Glasovala sem za odstavek 9 resolucije o Pekingu +15 - izhodiščih Organizacije združenih narodov za ukrepanje na področju enakosti med spoloma, ki podpira spolne in reproduktivne pravice žensk. Spolne in reproduktivne pravice temeljijo na splošno priznanih pravicah do nedotakljivosti telesa, nediskriminacije in najvišjega možnega zdravstvenega standarda. Te pravice so vključene v mednarodno pravo (vključno s členom 12 Mednarodnega pakta o ekonomskih, socialnih in kulturnih pravicah, s katerim države članice priznavajo "pravico vseh oseb do uživanja najvišjih možnih standardov fizičnega in duševnega zdravja" in členom 12 Konvencije o odpravi vseh oblik diskriminacije žensk o odpravi "diskriminacije nad ženskami na področju zdravstvenega varstva, da bi tako bilo mogoče na podlagi enakosti med moškimi in ženskami zagotoviti dostop do zdravstvenih storitev, vključno s storitvami, povezanimi z načrtovanjem družine"). Tudi dokumenti o soglasju (kot sta akcijski program iz Kaira iz leta 1994 in pekinška izhodišča za ukrepanje iz leta 1995) kažejo na zavezanost držav k spolnim in reproduktivnim pravicam (žensk). To mnenje z mano delijo številni volivci v mojem volilnem okrožju v Romuniji.
Glasoval sem za to resolucijo, ker izpostavlja napredek, ki ga mora doseči 189 držav podpisnic pekinških izhodišč za ukrepanje, če želimo zagotoviti resnično enakost med ženskami in moškimi. Še posebej podpiram odstavek, ki poudarja, da sta "spolno in reproduktivno zdravje sestavni del načrta pravic žensk". V zvezi s tem želim izpostaviti, da je večina poslancev v EP v letu 2009, ko je bilo sprejeto moje poročilo o enakosti med ženskami in moškimi, podprla stališče, da morajo ženske imeti enostaven dostop do kontracepcije in splava.
v pisni obliki. - Države članice ECR so podpisale Konvencijo ZN o odpravi vseh oblik diskriminacije žensk in pekinška izhodišča za ukrepanje. Zato menimo, da mora EU nujno "postati stranka v konvenciji" kot celota ter nasprotujemo temu, da EU deluje na način, kot posamezne države. Medtem ko skupina ECR posveča velik pomen enakosti med vsemi ljudmi, nasprotujemo dodatni zakonodaji na ravni EU; prepričani smo, da je vprašanje enakosti spolov najbolje urejati na nacionalni ravni z vključitvijo civilne družbe znotraj lokalnih skupnosti. Zato smo glasovali proti resoluciji.
V skladu z resolucijo Evropskega parlamenta o predlogu splošnega proračuna za poslovno leto 2010, sprejeto 17. decembra 2009, je danes potekalo glasovanje o spremembi proračuna Evropskega parlamenta, po ponovno pregledanih izračunih, ki jih je opravila parlamentarna administracija. FDP v Evropskem parlamentu se je vzdržala glasovanja, saj je bil v paketu zadevnih sprememb odstavek, ki je v nasprotju z našimi prepričanji. FDP je že izrazila nasprotovanje povečanju dodatka za strokovno pomoč poslancem na 1 500 EUR v času razprav v odboru. Pomočniki poslancev v EP so plačani ravno iz naslova dodatka za strokovno pomoč poslancem. Po mnenju FDP argument, da je več denarja potrebnega zaradi dodatnega dela, ki ga imajo poslanci v EP zaradi uveljavitve Lizbonske pogodbe, ni utemeljen, saj pretekle izkušnje ne kažejo na to. Seveda bo Parlament zaradi Lizbonske pogodbe, ki je pravkar stopila v veljavo, gledano v celoti, potreboval dodatne zmogljivosti za zakonodajno delo, vendar z uvedbo statuta pomočnikov od samega začetka trenutnega parlamentarnega mandata še vedno ni nobenih dokazov, da poslanci v EP dejansko potrebujejo več pomočnikov. Zaradi tega obstaja nevarnost, da bodo sledile dodatne zahteve in dodatna povečanja ali povečanje števila zaposlenih. Zaradi tega se je FDP v Evropskem parlamentu vzdržala glasovanja.
Prvič, nenadna in zapoznela ugotovitev v zvezi s podpisom poračuna za 2010 v decembru 2009, da je bila 20 % omejitev izdatkov pod "postavko 5" presežena. Dogovor o premaknitvi problema iz decembra na januar, želja po tem, da proračunska obremenitev Lizbonske pogodbe ne bi bila objavljena in prenagljen način, na katerega je bilo to vprašanje izpostavljeno, brez kakršnega koli obsega zahtev, učinkovitejše uporabe trenutno razpoložljivih sredstev, so pripeljali do resničnega popačenja dejstev.
Glasoval sem proti temu poročilu, saj proračun EU še naprej predstavlja majhen odstotek evropskega BDP (0,97 %), kar ne pokriva zahteve po okrepitvi oslabljenih gospodarstev in družb ter financiranja širitve. Potreba po drznem povečanju proračuna na vsaj 5 % postaja vse bolj nujna, predvsem v trenutni gospodarski krizi, ki je prizadela celotno Evropsko unijo, da bi tako bilo mogoče obravnavati socialne potrebe in zaustaviti zmanjševanje javne porabe. Prav v tem okviru je treba obravnavati probleme operativnih potreb in usklajevanja izdatkov Evropskega parlamenta in Evropske unije.
FDP je že izrazila nasprotovanje povečanju dodatka za strokovno pomoč poslancem na 1 500 EUR v času razprav v odboru. Pomočniki poslancev v EP so plačani ravno iz naslova dodatka za strokovno pomoč poslancem. Po mnenju FDP argument, da je več denarja potrebnega zaradi dodatnega dela, ki ga imajo poslanci v EP zaradi uveljavitve Lizbonske pogodbe, ni utemeljen, saj pretekle izkušnje ne kažejo na to. Seveda bo Parlament zaradi Lizbonske pogodbe, ki je pravkar stopila v veljavo, gledano v celoti potreboval dodatne zmogljivosti za zakonodajno delo, vendar z uvedbo statuta pomočnikov od samega začetka trenutnega parlamentarnega mandata še vedno ni nobenih dokazov, da poslanci v EP dejansko potrebujejo več pomočnikov. Zaradi tega obstaja nevarnost, da bodo sledile dodatne zahteve in dodatna povečanja ali povečanje števila zaposlenih. Zaradi tega se je FDP v Evropskem parlamentu vzdržala glasovanja.
v pisni obliki. - Glasoval sem za poročilo gospoda Maňke, ki predstavlja prvi korak pri spremembi proračuna Evropskega parlamenta za 2010 in skuša najti dodatna proračunska sredstva in kadre, da bi lahko Evropski parlament opravil svojo razširjeno vlogo. Dodatna sredstva vključujejo povečanje mesečnega dodatka za strokovno pomoč poslancem v EP, kar je namenjeno podpori njihovi okrepljeni zakonodajni vlogi v skladu z Lizbonsko pogodbo. Lizbonska pogodba postavlja Parlament v enak položaj, kot ga ima Svet v vlogi sozakonodajalca, kar predstavlja približno 95 % zakonodajnih postopkov. Sedaj vključuje področja, kot so svoboda, varnost in pravica, kmetijstvo, ribištvo, raziskave in strukturni skladi. Soglasje Parlamenta je potrebno tudi v pogajanjih in sklepanju mednarodnih sporazumov, kar zahteva podroben pregled s strani strokovnjakov. Ključnega pomena je, da imajo poslanci v EP osebje, ki ga potrebujejo za opravljanje potrebnega dela.
švedskimi socialdemokrati smo prepričani, da je treba tiste odbore, ki bodo zaradi uveljavitve Lizbonske pogodbe bolj obremenjeni, okrepiti. To opravičuje povečanje števila osebja v sekretariatih Parlamenta in skupin v teh odborih. Vendar pa ne delimo stališča, da več osebja potrebujemo tudi poslanci v EP. Predvsem bi želeli videti, da se sredstva Parlamenta povečajo s prerazporeditvijo in ukrepi, ki bodo povečali učinkovitost, ne da se pri tem poveča celoten proračun.
Potreba po tem proračunu je nastala, kot posledica uveljavitve Lizbonske pogodbe. Parlament prevzema nova pooblastila in nove odgovornosti. Naša prednostna naloga je odličnost na področju zakonodaje. Da bi to bilo mogoče zagotoviti, je treba poslancem, odborom in političnim skupinam zagotoviti zadostna sredstva. Ta spremenjeni proračun izpolnjuje pravne in proračunske standarde ter dobro finančno disciplino. Kot poročevalec skupine Evropske ljudske stranke (Krščanskih demokratov) za ta proračun, sem prepričan da sta proračunska disciplina in varčevanje sedaj potrebna bolj, kot kadar koli poprej pri izvajanju tega proračuna. Zato lahko ponovno potrdim pomembnost oblikovanja ničelnega proračuna, ki bo zagotovil še dodatno strogost in preglednost, prav tako pa pozivam k čimprejšnji pridobitvi informacij v zvezi s stalnimi odhodki Parlamenta. Vztrajam tudi na potrebi po dolgoročnem načrtovanju v nepremičninski politiki, da bi bilo mogoče zagotoviti proračunsko vzdržnost.
Včeraj je več deset tisoč ljudi odšlo na ulice Aten, Grčijo pa je ohromila splošna stavka, ki predstavlja nestrinjanje z varčevalnim načrtom, ki so ga uvedli EU, Evropska centralna banka v Frankfurtu in MDS. Res je, Grčija pri upravljanju svojih javnih računov in sredstev EU ni bila vedno tako stroga, kot bi morala biti. Vendar je škandalozno, da je glavna odlika tega varčevalnega načrta kako pomiriti trge, iste trge, ki trenutno špekulirajo o dolgu Grčije in ki so povzročili to zmešnjavo. Ti isti trgi, od katerih si morajo države, zahvaljujoč vašim ultra liberalnim zakonom, izposojati denar po visokih obrestnih merah. Istočasno se Poslanci v EP, pod pretvezo domnevnega povečanja delovne obremenitve zaradi uveljavitve Lizbonske pogodbe in domnevne zaskrbljenosti Parlamenta glede kakovosti njegovih zakonodajnih besedil, nagrajujejo z "majhnim" povečanjem proračuna na nekaj milijonov evrov, da bi politične stranke lahko novačile osebje! Zato izvedite svoj dlakocepski nadzor na lastne stroške in bodite tako strogi, kot zahtevate od držav članic! Glasovali bomo proti temu besedilu.
v pisni obliki. - (DE) Glasovala sem za poročilo gospoda Maňke, čeprav se ne strinjam s povečanjem proračuna za dodatek za strokovno pomoč poslancem v EP. V obrazložitvi našega glasovanja je gospa Trüpel, ki je odgovorna članica v imenu skupine Zelenih/Evropske svobodne zveze, izjavila za zapisnik v imenu cele skupine, da je naše glasovanje za pogojeno z oceno dodatka za strokovno pomoč poslancem še preden bo uveljavljen. Menim, da sta obe drugi točki - in sicer povečanje za odbore in skupine - razumni in potrebni zaradi novih zakonodajnih pristojnosti Parlamenta, ki izhajajo iz Lizbonske pogodbe. Poslanci želimo in bomo te pristojnosti zelo resno obravnavali, s tem pa tudi opravičili vlogo edinih izvoljenih predstavnikov evropskih državljanov.
v pisni obliki. - Odobritev in kasnejša uveljavitev Lizbonske pogodbe sta pomenili povečano odgovornost za Parlament, skupaj z upravnim bremenom, ki je s tem povezan. Glede na to, da zakonodajna odličnost predstavlja prednostno nalogo Parlamenta, morajo poslancem biti zagotovljena materialna sredstva in kadri, s katerimi bi to lahko uresničili. Ta novi proračun pa mora upoštevati stopnje izkoriščenosti vrednosti, navedenih v postavki 5 (upravne določbe) večletnega finančnega okvira, ki so bile določene pri 20 % vrednosti te postavke, da bi bilo mogoče ohraniti proračunsko vzdržnost.
v pisni obliki. - (NL) Glasoval sem proti poročilu, saj predvideva povečanje sredstev za novačenje in dodatek za strokovno pomoč poslancem za 1 500 EUR mesečno od 1. maja 2010 dalje. Na srečo sprememba, ki jo je predložila Skupina Zelenih/Evropske svobodne zveze predvideva oceno trenutnega sistema dodatkov, ki velja vse od volitev v letu 2009. Pa vendar naj bi povečanje dodatka za strokovno pomoč poslancem začelo brezpogojno veljati, ne da bi pri tem bilo treba upoštevati rezultate te ocene. Poročilo prav tako predvideva krepitev parlamentarnih odborov in političnih skupin. To letno stane 13,3 milijona EUR, od tega je za dodatke za strokovno pomoč poslancem namenjenih 8,832 milijona EUR.
To je slaba odločitev. Škodi ugledu te institucije. To ni bilo dovolj temeljito pretehtano. Nihče ni pomislil na morebitne dodatne posledice. Kje bodo nameščeni novi pomočniki? Ali bodo v novi zgradbi? Ali se bodo stroški še povečali? Poleg tega se bojim, da bo denar v veliki meri porabljen za novačenje neakreditiranih pomočnikov v skladu z nacionalnimi plačnimi pogoji. Ravno ta sistem je v nekaterih primerih pripeljal do umazanih trikov. Sedaj pa se nam lahko zgodi, da bomo zlorabe še olajšali. Zato pozivam k jasnemu vnaprejšnjemu ovrednotenju obstoječega sistema; le na podlagi tega se bomo lahko dobro odločili.
Zaradi tega sedaj spremenjeni proračun za poslovno leto 2010 znaša 1 616 760 399 EUR, kar predstavlja 19,99 % prvotne postavke 5, sprejete na prvi obravnavi, rezerve za nepremičnine pa so se zmanjšale s 15 milijonov EUR na 11 milijonov EUR. Poudariti želim kako pomembno je, da poročilo vključuje vzpostavitev ničelnega proračuna, ki zagotavlja večjo proračunsko vzdržnost, pa tudi potrebo po tem, da je to v skladu z letnim zakonodajnim programom. Zaradi prej omenjenih razlogov sem glasoval za dokument, ki bo Parlamentu omogočil pridobitev ustreznih sredstev za pokrivanje stroškov, ki so po uveljavitvi Lizbonske pogodbe povezani z njegovo novo vlogo.
v pisni obliki. - Skupina Zelenih/EFA pogojno podpira povečanje dodatka za strokovno pomoč poslancem v tej fazi postopka. Za našo skupino je ključnega pomena ocena uporabe dodatka za strokovno pomoč poslancem, kot izhaja iz poročila gospoda Maňke. Ta ocena mora biti pravočasno pripravljena, da bo proračunski organ lahko spomladi sprejel odločitev o ustrezni spremembi proračuna. Skupina si lahko glede na rezultat te ocene in razprav znotraj naše skupine premisli glede povečanja dodatka za strokovno pomoč poslancem.
Poročilo podpira skupno ribiško politiko EU, ki je zaradi zaščite ribjega staleža imela za posledico uničenje velikega števila majhnih ribiških ladij v Grčiji, številna mala in srednje velika ribiška podjetja pa so morala opustiti dejavnost, zaradi česar je v številnih obalnih območjih prišlo do izseljevanja, povečala se je tudi brezposelnost, aktivnosti pa se koncentrirajo v rokah velikih ribiških podjetij. Narava politike EU, ki je naklonjena monopolom, se kaže v dejstvu, da je bilo 2/3 sredstev Skupnosti zagotovljenih velikim podjetjem (ribiškim podjetjem, ribogojnicam, predelovalnicam), medtem ko je preostala 1/3 sredstev bila dana revnim in malim ribičem, da so razbili svoje čolne in opustili dejavnost. Ukrepi za zamenjavo/izboljšanje plovil so koristili le velikim podjetjem. Poročilo, kot je Zelena knjiga, pripisuje enako odgovornost za zmanjšanje ribjega staleža velikim ribiškim podjetjem in malemu priobalnemu ribolovu. Ne razlikuje med ukrepi, ki so potrebnimi na področju ribolova, prav tako pa ne vključuje njegovih individualnih posebnosti. Skupna ribiška politika EU služi ambicijam velikih ribiških podjetij, ki bodo še naprej plenila bogastvo morij in podpira velika podjetja v sektorju ribogojstva. Ta politika, katere edino merilo je donosnost kapitala, česar posledica je uničenje morskega okolja in ekosistemov.
Ribiški sektor v Evropi se sooča s težkimi razmerami. Ribiči izgubljajo edini vir zaslužka in to še posebej drži v tistih regijah EU, kjer je na voljo le malo alternativnih socialnih in gospodarskih možnosti. Zato v celoti podpiram predlog Komisije, naveden v Zeleni knjigi, ki pravi, da je treba temeljito in celovito preoblikovati ribiško politiko ter tako prilagoditi ta sektor spreminjajočemu trgu. Žal je od priprave skupne ribiške politike minilo že 27 let in sektor ne deluje tako, kot bi moral, problemov pa se ne rešuje dovolj hitro. Še vedno so prisotni problemi iz leta 2002, zaradi zadnjih dogodkov, povezanih z gospodarsko krizo in vplivom podnebnih sprememb na ribji živež pa so se le še zaostrili. Prednostne naloge reforme skupne ribiške politike morajo ostati obnavljanje staleža, trajnostno upravljanje in zagotavljanje samooskrbnega obsega ribičev. Ribištvo je pomembno za celotno EU, zato nanj ne smemo gledati kot na dejavnost, ampak kot na sektor, ki neposredno zaposluje ljudi.
Ključni element pri preoblikovanju ribiške politike je spodbujanje skupnih interesov med organizacijami proizvajalcev pri upoštevanju načel, ki jih zagovarja Evropska unija. Evropska unija ne more pričakovati, da se bo evropske ribiške flote preoblikovale naravno, na podlagi gospodarske stvarnosti. Njihova presežna zmogljivost osem let po globalnem vrhu o trajnostnem razvoju in nadaljnje zmanjševanje ribjega staleža sta še dodaten razlog za obsežno preoblikovanje skupne ribiške politike. Pri tem pa ne smemo pozabiti, da v obalnih regijah držav Evropske unije obstajajo cele skupnosti, katerih obstoj je tesno povezan z ribolovom. Kot sem v poročilu o preoblikovanju skupne ribiške politike že omenil, je ta dejavnost del kulturne dediščine in običajev, za katere nihče ne želi, da bi utonili v pozabo.
Glasoval sem proti poročilu o skupni ribiški politiki, kljub dejstvu, da vsebuje številne elemente, ki predstavljajo pozitiven napredek v primerjavi s trenutnimi razmerami. Žal pa so osnovne točke poročila v nasprotju z dejstvom, da so morski viri skupna javna lastnina, ki je ni mogoče privatizirati in sprememba, ki jo je v zvezi s tem predložila Konfederalna skupina Evropske združene levice - Zelene nordijske levice, je bila zavrnjena. To poročilo ne združuje potrebnega varovanja morskega okolja, ohranjanja ribjega staleža ter finančnega in socialnega varstva za ribiče, predvsem majhne ribiče, s katastrofalnimi posledicami za okolje in donosen ribolov ter negativen vpliv tako na ribiče, kot tudi potrošnike, ki plačujejo končno ceno za izdelke, pri čemer pa imajo dobiček velika zasebna podjetja, ne pa majhni ribiči. Poročilu ni uspelo upoštevati različnih pogojev, ki prevladujejo v posameznih državah članicah EU in posledično tudi ni uspešno pri vzpostavitvi določb, potrebnih za nujne, skrbno prilagojene politike.
v pisni obliki. - (PT) Želim čestitati gospe Patrão Neves za njeno odlično poročilo o preoblikovanju skupne ribiške politike. Že v letu 2002 so bili ugotovljeni številni problemi in izzivi v SRP, vendar pa so se sedaj zaradi gospodarske in energetske krize in škodljivih vplivov podnebnih sprememb še zaostrili. Če naj bo SRP namenjena interesom sodobnega ribištva, mora uvesti paket temeljitih sprememb, s katerimi bo mogoče zagotoviti pošteno ravnotežje med ohranjanjem virov in upravičenostjo sektorja, kar bo omogočilo vzpostavitev novih sistemom upravljanja za različne vrste ribolova v EU.
Pozdravljam skrb glede decentralizacije in enostavnosti SRP in regionalizacije upravljanja ribištva znotraj omejitev, ki jih postavlja Lizbonska pogodba, pa tudi potrebo po zagotavljanju, da je obravnava prilagojena majhnemu obalnemu ribištvu in industrijskem ribištvu ob sočasnem upoštevanju okoljskih, gospodarskih in socialnih zahtev. Prav tako želim poudariti varstvo interesov ribištva Skupnosti. Vendar pa to zahteva ustrezno spremljanje s strani nacionalnih vlad, ki bi morale poskrbeti, da bi ribištvo postala strateška prednostna naloga in bi tako bilo mogoče zagotoviti gospodarsko in socialno upravičenost obalnih skupnosti.
Menim, da je treba pripraviti načrte za upravljanje in zagotavljanje pomoči pri dolgoročnem obnavljanju ribjega staleža za vse oblike ribištva in za vsa geografska ribiška območja v Evropski uniji. Predvsem je treba pozornost nameniti velikim razlikam, ki obstajajo znotraj Evrope na področju ribištva. Ribiškim območjem je treba podeliti večjo odgovornost, prav tako je treba izboljšati tradicionalen sistem kvot. Evropa mora sprejeti odločen, skupen pristop k upravljanju ribolovnih virov, ki bo vključeval celinski in tržni vidik sektorja, kot tudi ribolovni sektor in ribogojništvo v skladu z novo celovito pomorsko politiko Evropske unije in njenimi interesi, povezanimi s trajnostno rastjo obalnih regij.
Švedski socialni demokrati smo glasovali proti poročilu o Zeleni knjigi o reformi ribiške politike EU. Večina v Parlamentu je zavrnila prednostno obravnavanje ekološke trajnosti in je glasovala za spremembo, ki navaja, da morajo našo politiko do držav izven EU urejati interesi evropskega ribištva. To se nam zdi nesprejemljivo in smo zaradi tega glasovali z "ne". Prav tako z nezaupanjem gledamo na dejstvo, da želi Evropski parlament zagotoviti več denarja za skupno ribiško politiko - pri tem ne želimo sodelovati, razen če je to namenjeno izvedbi jasne spremembe politike.
Prepričan sem, da se mora Evropska unija hitro in nujno vključiti v zagotavljanje boljših pogojev gospodarske vzdržnosti za ribiče znotraj okvira, ki lahko varuje posebne lastnosti posamezne regije in ki priznava, da je potreben različen pristop za malo ribištvo. Treba je izpostaviti priporočilo glede konkretnih ukrepov, kot je zmanjšanje števila posrednikov v verigi med proizvajalcem in potrošnikom. Na drugi strani pa reforma ne more biti ločena od trajnostne izrabe morskih virov v tehničnem in znanstvenem procesu ocenjevanja, ki je bil temeljito preverjen in ki bo prispeval k umiritvi razmer v sektorju in vplival na kakovost in zanesljivost preskrbe s hrano za potrošnike. Glede spreminjanja kapacitete ribištva želim poudariti vpliv posodabljanja opreme na poklicno dostojanstvo in varnost ribičev v sektorjev, kjer smrtne žrtve niso redke.
Zavrnitev predlogov, ki smo jih predložili z namenom zavrnitve privatizacije ribolovnih virov s strani večine poslancev v Parlamentu, kaže na usmeritev, ki ji želi slediti z naslednjo reformo SRP. Parlamentu ni uspelo zavrniti predloga Komisije o vzpostavitvi (zasebnih) lastninskih pravic za dostop do uporabe javnega dobrega, ki bodo uveljavljene; prav tako odpira pot, da bi ta namera postala uradna. Gre za možnost, ki ne zagotavlja trajnosti virov in bo neizogibno pripeljala do koncentracije dejavnosti pri subjektih z večjo gospodarsko in finančno močjo v EU, kar bo resno ogrozilo majhni priobalni ribolov, ki v primeru Portugalske predstavlja več kot 90 % flote.
V poročilu smo opazili nekaj pozitivnih točk in nekatere izmed njih sovpadajo s predlogi, ki smo jih predložili, vendar ne moremo spregledati dejstva, da poročilo vztraja pri izrazito liberalnem pristopu, pristopu, ki močno omejuje suverenost držav članic nad svojimi morskimi viri. Prav tako ne daje temeljitega odgovora na eno izmed glavnih vprašanj, s katerim se sektor sooča: dohodki iz dela. Izpostavimo lahko zavrnitev predlogov, ki smo jih predložili in so namenjeni izboljšanju trženja v sektorju, kar bi povečalo plačilo za delo ribičev.
v pisni obliki. - Poročilo vsebuje številne dobre in pomembne elemente in obstaja soglasje, da je bil model SRP vse ustreza vsem porazen. Številne spremembe, ki sem jih predložil, so bile uspešne in tako poročilo upošteva relativno stabilnost, potrebo po povečanih prizadevanjih za ohranitev in uspeh, ki ga predstavlja nacionalni nadzor v 12 milj širokem območju. Vendar pa poročilo še vedno navaja, da je treba ponovno pregledati zgodovinske pravice. Upravljanje ribištva je treba vrniti ribiškim narodom; ti narodi ne smejo izgubiti svojih zgodovinskih pravic. Zato sem glasoval proti poročilu, ki poziva k napadu na te temeljne tradicionalne pravice dostopa do ribjega staleža.
v pisni obliki. - (DE) Temeljno in celovito reformo skupne ribiške politike (SRP) je treba pozdraviti, predvsem zaradi trajnostnega upravljanja virov rib. To je treba omogočiti s pozornim preoblikovanjem in standardiziranjem okvirnih pogojev, boljšim nadzorom s strani držav članic in poenostavitvijo sistema sprejemanja odločitev. Čeprav Avstrija, kot država brez morja, pri tem ne sodeluje neposredno, vse večja poraba morskih rib vpliva na ribolov. Potrebujemo praktične in učinkovite rešitve, ki sektorju dajejo podlago za zadostno upravičenost prek dobrega stanja staleža, zagotavljajo dobavo potrošnikom ter istočasno jamčijo ohranitev vrstne raznolikosti in ščitijo morski sistem kot celoto.
v pisni obliki. - To poročilo je obsežen dokument, ki pokriva vse vidike SRP, od ribogojstva do ribarjenja na trnek, od Baltskega morja do sporazumov o ribolovu z državami tretjega sveta. Zeleni smo veseli glede številni sprememb poročila, ki nam jih je uspelo sprejeti, kot so temeljna načela glede zahtev po trajnosti za tiste, ki bodo imeli pravico do rib, zahtev glede presoj vplivov na okolje zaradi ribolovne dejavnosti, izjava, da EU ne sme tekmovati z lokalnimi ribiči v skladu s sporazumi o ribolovu, ampak lahko lovi samo v primeru presežka rib, pa tudi predlog za vse institucije EU, da postavijo zakonit ribolov v ospredje mednarodnega načrta na vseh ustreznih forumih, da bi bilo mogoče zaščititi ocene, pa tudi zanesljivo preskrbo s hrano. Žal so bili v končnem besedilu sprejeti tudi nekateri popolnoma nesprejemljivi in nasprotujoči si odstavki, kot je cilj zunanjih delov SRP glede zaščite in spodbujanja interesov evropskega ribištva, da ekološka trajnost nima prednosti pred socialno in gospodarsko trajnostjo ter da morajo vsa področja politike prispevati k uresničevanju ciljev SRP. Zaradi tega Skupina zelenih ni mogla podpreti poročila, ampak se je vzdržala glasovanja.
Ribiška industrija je v EU zelo pomembna. Zato je ključnega pomena, da nova SRP upošteva razumno in odgovorno upravljanje virov in da se nanaša na zaščito morskih virov ter na ohranjanje načina življenja za tiste, ki so se vedno preživljali z ribolovom. Nova SRP mora biti sposobna odpraviti probleme produktivnosti v sektorju, stabilizirati trge in zagotoviti dober življenjski standard za družine, ki so odvisne od tega sektorja. Vendar pa mora biti ta sektor analiziran kot celota in ne po delih, da bomo lahko zaobjeli vse njegove probleme in spremembe ter jih rešili v zadovoljstvo vseh vpletenih, ter hkrati premagali glavne probleme, ki jih tarejo: prelov, presežna zmogljivost flot, prekomerne naložbe in potratnost.
Dobro je, da ima ribištvo dolgo tradicijo v Evropi in le upamo, da bo tako tudi v prihodnje. Potek dogodkov v teh zadnjih letih vsekakor kaže, da delo v tem sektorju gospodarstva postaja vse manj privlačno. Razlog je v tem, da skupine podjetij s svojimi masami proizvodov iz rib znižujejo maloprodajne cene tako daleč, da mala ribiška podjetja niso konkurenčna. Zaradi teh okoliščin ta sektor vse bolj postaja mesto za delavce iz tretjih držav. Zato, ker ta predlog resolucije tega vprašanja ne obravnava v zadostni meri, sem glasoval proti.
v pisni obliki. - Na končnem glasovanju o poročilu gospe Neves Patrão sem se vzdržal, saj vsebuje tako pozitivne, kot tudi negativne odstavke. Na eni strani se strinja, da je treba tistim, ki se ukvarjajo z ribolovom na okoljsko najbolj vzdržen način, zagotoviti prednostni dostop, kar bo imelo za posledico najmanj odpadkov, več delovnih mest, manjšo porabo energije in poudarja, da mora pravica do ribolova temeljit na okoljskih in socialnih merilih in ne na tem, kdo je pred 30 leti ujel največ rib. Ravno več let prekomernega ribolova je pripeljalo do trenutne krize, zato je neumno dopustiti istim flotam, da še naprej povzročajo škodo. Druge pozitivne točke vključujejo vzpostavitev ekološke trajnosti kot temeljnega izhodišča SRP in zavedanje, da flote EU ne smejo več izvajati prekomernega ribolova v vodah držav v razvoju. Žal poročilo vsebuje tudi manj konstruktivne ideje, kot je zavrnitev sprejetja uničujočega vpliva, ki ga imajo subvencije. Poročilo prav tako navaja, da je SRP prevladujoča politika v EU, medtem, ko sta ji okoljska in razvojna politika podrejeni. Ravno ta odnos "ohranjanja ribiške industrije za vsako ceno" je pripeljal do uničenja morskega ekosistema in ribiških skupnosti, ki so odvisne od njega.
v pisni obliki. - (DE) Nemški poslanci Skupine Zavezništva liberalcev in demokratov za Evropo smo v dveh točkah glasovali drugače, kot celotna skupina. Prva se nanaša na spremembo 3 Skupine Zelenih/Evropske svobodne zveze. Člani FDP smo glasovali proti, saj skrajnega poslabšanja ribiške politike, kot je v predlogu navedeno s prenosom pooblastil in odgovornosti na države članice in lokalne nosilce odločanja, ni mogoče uskladiti s skupno evropsko ribiško politiko. Skuša se najti skupne napredne rešitve na ravni EU. Člani FDP smo podprli spremembo 33, saj zagovarja pomembno načelo relativne stabilnosti, ki je za Nemce pomembno. To se nanaša na osnovo za dodeljevanje kvot.
Glede na prepoznane strukturne probleme, kot so prekomerni ribolov, pomanjkanje naložb, presežek zmogljivosti ribiške flote in odpad (koliko ton rib se vsak dan zavrže v morje, ker niso primerne za potrošnjo?), mora biti reforma SRP glavna prednostna naloga. Jasno je, da morajo biti v reformi upoštevane posamezne lastnosti različnih ribiških območij, prav tako pa se je za vsako ceno treba izogniti modelom upravljanja vse ustreza vsem. Tehnike ribolova in plovila v Severnem morju se močno razlikujejo od tistih, ki se uporabljajo v zalivu Gascony. Zato je reforma, ki jo je predlagala Komisija in ki temelji na regionalizaciji, danes popoldne pa jo je potrdil tudi Parlament, ključnega pomena.
v pisni obliki. - Zelena knjiga Komisije o tem vprašanju je bila obsodba in odkrito priznanje, da skupna ribiška politika ne deluje. Ravno nasprotno, zaradi nje so se pojavili številni problemi, ki imajo še naprej gospodarske, socialne in okoljske posledice. Parlament je šele pred dvema tednoma glasoval za začasno prekinitev mednarodne trgovine z modroplavutim tunom zaradi nizkega staleža - razmere, ki predstavljajo še dodaten znak, da naš trenuten obseg ribolova ni trajnosten in da ima resne posledice za biološko raznolikost in prihodnost ribiškega sektorja. Priznati moramo, da je potreben nov pristop. Decentralizirana politika z več sredstvi bo različnim regijam omogočila, da se prilagodijo in odzovejo na lastne razmere - nekaj, kar prejšnja politika "od zgoraj navzdol" ni dopuščala. To bi moralo pripeljati do boljšega upravljanja staleža, prav tako pa bo imelo pozitiven vpliv na morsko okolje. Popolnoma podpiram zavezo Komisije glede obsežne in temeljne reforme, ki jo je Odbor za ribištvo upravičeno podprl. Ključnega pomena je, da ukrepamo in zagotovimo, da bo Evropska unija izvajala resnično trajnostno ribiško politiko ter tako dolgoročno zaščitila stalež, okolje in evropska delovna mesta.
v pisni obliki. - (NL) Vzdržal sem se glasovanja o poročilu o skupni ribiški politiki, saj vsebuje preveč točk, ki niso v nasprotju le s številnimi drugimi točkami v poročilu, ampak so v nasprotju tudi z mojih političnim stališčem glede evropske ribiške politike. Na eni strani poročilo pravi, da evropske ribiške flote ne smejo več izvajati prekomernega ribolova v vodah držav v razvoju, na drugi strani pa, da skupna ribiška politika vedno prevlada nad okoljsko in razvojno politiko. To stališče je očitno v nasprotju s členom 208 Lizbonske pogodbe, ki navaja, da naša zunanja politika ne sme posegati v razvojne cilje revnih držav. Politika, ki jo je predlagal Parlament, je vsekakor v korist Evropi, izven evropskih voda pa Evropa daje prednost le svojim ribiškim flotam, ne pa lokalnemu ribjemu staležu in ribičem. Skupina Zelenih/Evropske svobodne zveze se je zaradi tega vzdržala glasovanja. Čeprav poročilo priznava, da obstaja resen problem prekomernega ribolova in da mora trajnost predstavljati izhodiščno točko politike, ne priznava, da zmogljivost ribiškega ladjevja ter sistemi subvencij in kvot predstavljajo ključni problem pri tem. To pojasnjuje našo vzdržanost pri glasovanju.
Poročilo o Zeleni knjigi o reformi skupne ribiške politike, ki smo jo sprejeli danes, spreminja gospodarski, socialni in okoljski vidik te politike, da bi bilo mogoče preoblikovati pristop k reševanju preostalih problemov v sektorju. Še enkrat želim poudariti, da so prednostne naloge, kot so večja učinkovitost pri upravljanju ribolovnih virov in strategija finančne pomoči za tiste, ki delajo v tem sektorju, skupaj z zagotavljanjem trajnosti v sektorju s pomočjo ohranjanja vrst, ključnega pomena pri tej reformi in se morajo izvajati na regionalni ravni. Ta dokument vztraja pri reformah, potrebnih za ribiško industrijo in ki so izjemno pomembne za najbolj oddaljene regije, predvsem Madeiro, kjer je ta dejavnost zelo pomembna za lokalni razvoj in za življenje tamkajšnjih ljudi.
Na začetku zasedanja bi rad povedal več stvari. Ob odprtju tega plenarnega zasedanja Evropskega parlamenta vas moram ponovno obvestiti o več tragičnih naravnih nesrečah, ki so se zgodile v zadnjih dneh. Danes je bil v Turčiji potres, v katerem je umrlo najmanj 57 ljudi. Prejšnji teden je bil potres tudi v Čilu, ki je terjal skoraj 300 žrtev, po vsej Evropi pa divjajo neurja, ki so povzročila smrt več kot 60 ljudi, večinoma državljanov Francije. Poleg tega ne smemo pozabiti Haitija, kjer je po zadnjih podatkih število žrtev januarskega potresa preseglo 300 000. V vseh teh primerih sem družinam žrtev izrekel sožalje in izrazil sočutje v imenu Evropskega parlamenta. Vsaka nepričakovana in prezgodnja smrt je v prvi vrsti tragedija za zadevne družine, če je žrtev na deset ali sto tisoče, pa je to tudi tragedija celih narodov in celega sveta. Pridružimo se v solidarnosti z družinami in izrazimo solidarnost z državami, ki jih je prizadela takšna tragedija.
Rad bi vas obvestil še o nečem drugem, o še eni kraji, ki se je zgodila. Okradli so poslanca v bližini poslopja Evropskega parlamenta. Že kar nekaj časa vodim pogovore s predstavniki oblasti v Bruslju in tudi z belgijskimi oblastmi. Naša kolegica, gospa Durant, je pri teh pogovorih posrednica, saj zelo dobro pozna razmere v Bruslju in Belgiji. Naš trenutni skupni načrt s Komisijo in Evropskim svetom je, da želimo vzpostaviti posebno cono okrog poslopij vseh treh institucij, kjer bodo za varnost skrbele ne le oblasti v Bruslju, temveč tudi belgijska vlada in osrednji organi v Belgiji. O tem potekajo intenzivni pogovori. Srečanja na to temo so potekala prejšnji teden, neposredno po kraji, in v naslednjih nekaj dneh jih bo še nekaj. Uradno srečanje s policijo je bilo organizirano za 22. marec. Rad bi vam povedal tudi, da se zelo trudimo, da bi izboljšali varnost okrog poslopja Evropskega parlamenta kot tudi drugih evropskih institucij, ne le Parlamenta. To obravnavamo kot zadevo, ki se tiče vseh nas.
(DE) Gospod predsednik, gospe in gospodje, iz več razlogov smo ponovno predlagali, da se odobritev gensko spremenjenega krompirja Amflora uvrsti na dnevni red. Zatem ko je komisar za zdravje postal odgovoren za odobritev gensko spremenjenih organizmov, so po mojem mnenju mnogi državljani mislili, da bomo pri odobravanju takšnih GSO bolj previdni. A je ravno nasprotno. Zdi se mi škandalozno, da je komisar za zdravje tako hitro po nastopu funkcije odobril krompir in izrecno prezrl pomisleke Svetovne zdravstvene organizacije.
Poleg tega se v prejšnjem zakonodajnem obdobju Svet in Komisija vedno znova nista niti najmanj strinjala o postopkih odobritve, saj se mnoge države članice niso strinjale s kampanjo odobravanja, ki jo je spodbujal sam predsednik Komisije Barroso. Dogovorili smo se, da bomo razvili drug preudaren postopek za odobritev. Kje je ta postopek zdaj? Ker večina državljanov nasprotuje tem gensko spremenjenim organizmom, je naša dolžnost ta teden razpravljati o odobravanju in kampanji, ki se nam morda še vedno približuje.
Ženske si danes zaslužijo več, saj konec koncev želimo rešiti Evropo pred demografsko krizo, toda to ne sme biti doseženo na račun žensk. Matere s tremi ali štirimi otroki morajo imeti možnost zaposlitve in napredovanja pod enakimi načeli kot moški. Široko dostopne jasli in vrtci kot tudi zaposlitve so samo eden od načinov, da se ta cilj doseže. Po drugi strani pa morajo tudi matere, ki želijo ostati doma s svojimi otroki, imeti to možnost, na primer, na podlagi ustreznega sistema obdavčitve, ki upošteva celo družino in ne le zakonca.
Letos je ena izmed tem mednarodnega dneva žena ženska solidarnost in uveljavljanje po vsem svetu: pomembna tema v času gospodarske krize. Moškim in ženskam narekuje, da si skupaj prizadevajo za boljšo prihodnost za nas in naše otroke, saj lahko le skupaj zagotovimo, da so si ženske in moški enaki ne le pred zakonom, temveč tudi v vsakodnevnem življenju ter v gospodarstvu in v družbenem življenju. Konec koncev ženske predstavljajo približno 50 % svetovnega prebivalstva, njihovi prihodki pa samo 10 % svetovnega dohodka. Samo 5 % svetovnih voditeljev je žensk. Ženske pa predstavljajo 75 % revnih na svetu. To lahko in moramo v veliki meri izboljšati.
Vendar ne gre le za revščino. Predvsem v drugih delih sveta - na primer, v večjih delih Azije - so fantje bolj cenjeni kot dekleta; več prinesejo družini. To povzroča, da se hčere zapuščajo in celo splave ženskih zarodkov. Žal je tudi trgovina z ženskami znan in pogost pojav. V Afriki so mnoge mlade ženske in dekleta žrtve vojne in posilstev. Za to obstajajo številni osnovni kulturni vzroki in tudi tem je treba pripisati velik pomen, če želimo izboljšati položaj žensk. Ženske in dekleta so žrtve zatiranja, zlasti v muslimanskih državah, kjer so prisotni osnovni verski vzroki.
Vendar je treba še veliko postoriti bližje doma in celo v naši skupini, zlasti ob podpori našega predsedujočega, gospoda Daula. Zadnjo pripombo bi rada naslovila na nas v Evropski uniji. Vse se začne v mladih letih, med izobraževanjem otroka, in dostop do izobraževanja še vedno ni zagotovljen dekletom v Evropi. V naši civilizaciji bi moral biti dostop 100-odstoten. To bi moral biti pomemben cilj nove strategije EU 2020.
v imenu skupine S&D. - (DE) Gospod predsednik, gospe in gospodje, družba, v kateri moški in ženske nimajo enakih pravic na delovnem mestu in v življenju, ni demokratična in humana družba. Osnoven predpogoj za pravičnost v družbi je njeno izvrševanje ne glede na spol osebe. To je nekaj, kar moški jemljemo za samoumevno, ženske, celo v srednjeevropskih družbah, pa še zdaleč ne. To se najbolje odraža v enem izmed največjih škandalov, ki ga moramo po mojem mnenju odpraviti čim prej. Kot Parlament bi lahko k temu znatno prispevali.
Kako naj sicer družba upravičeno trdi, da je enakopravna, če prejemajo moški in ženske različno plačo za enako delo na enakem mestu? Nikjer se diskriminacije žensk v tej družbi ne sprejema tako pogosto brez pripomb kot na delovnih mestih, kjer ženske do neke mere opravljajo enako delo kot moški, v mnogo bolj drastičnih življenjskih razmerah, prejemajo pa večinoma 30 % ali 40 % nižjo plačo zanj. V EU moramo odpraviti to sramoto. Če naj v Evropi posredujemo kakšno sporočilo ob mednarodnemu dnevu žena, naj bo to enaka plača za enako delo na enakem delovnem mestu, za moške in ženske. To je osnovna zahteva socialne pravičnosti.
Priznavamo, da si Komisija prizadeva. Vidimo, da bo danes uvedena evropska listina o pravicah žensk. To je dobro in to pozdravljamo. Vendar smo malo razočarani in prosim vas, da to sporočite gospe Reding in gospodu Barrosu. Želeli bi si, da bi bila ta uvedba več kot le uradna izjava; želeli bi si tudi, da bi bila izpolnjena prvotna obljuba, namreč da bo Parlament vključen in da je treba vključiti službe civilne družbe. To se ni uresničilo. To lahko še nadoknadimo. Vendar bi bili veseli, če bi šlo za kaj več kot le za uradno izjavo in če bi institucije s sodelovanjem pomagale popraviti primer, ki sem ga ravno omenil. Moja kolegica, gospa Wortmann-Kool, je omenila druge primere.
v imenu skupine ALDE. - Gospod predsednik, na začetku bom povedala, da tega govora nisem načrtovala do pred nekaj trenutki, toda pomembno je, da slavimo mednarodni dan žena in zlasti tega, približno 100 let za tem, ko je bilo to praznovanje prvič predlagano. Da, to bi moral biti dan, ko se slavi, kako daleč so prišle ženske, toda tudi dan za ozaveščanje o tem, kako dolga pot nas še čaka, ko gre za enakost.
Drugo vprašanje, s katerim se ukvarja ta parlament ta teden, je trgovina z ljudmi in nasilje nad ženskami. Prejšnji teden sem v mojem volilnem okrožju doma obiskala razstavo slik in fotografij žensk, ki so prek trgovine z ljudmi prišle iz države, ki je soseda naše Unije - Moldavije - v našo Unijo. Po nekaterih ocenah se z ženskami - in tudi moškimi - trguje v obsegu, ki je primerljiv s celotno trgovino z afriškimi sužnji v 350 letih, toda glavne žrtve so ženske. Če kot evropska skupnost ne moremo ukrepati v zvezi s tem in se ukvarjati z ženskami, ki so žrtve te trgovine, potem bi bilo žalostno, da na ta dan ne dosežemo napredka.
v imenu skupine Verts/ALE. - (NL) Mednarodni dan žena, 8. marec. Ta dan praznujem, odkar se spomnim, kot sta ga moja mati in babica pred mano. Na ta dan, 8. marca, včasih postanem žalostna, ko pomislim na vse, kar je treba še storiti, da bi bili moški in ženske resnično deležni enakih možnosti. Za veliko žensk je nasilje vsakodnevna realnost, zato mnoge ženske živijo v revščini, mnoge morajo same skrbeti za svoje otroke in starše; in tako malo žensk uspe v poslu, na akademskem področju in politiki.
Evropska unija lahko veliko prispeva, toda le če preseže zgolj lepe besede. Boj za enake pravice je že vse predolgo obremenjen s preveč lepimi besedami, ki so se jim pridružile še nove. V petek je Komisija predstavila listino o pravicah žensk, ki vsebuje zelo veliko lepih besed. Glede njenega izvajanja gojim zelo zdrav skepticizem. Še večji je zato, ker se za mnenje ni vprašalo Evropskega parlamenta in nevladnih organizacij, kot je že povedal gospod Schulz. Ker pa je to prvi ukrep komisarke Reding kot komisarke, odgovorne za enake možnosti, sem ji več kot pripravljena dati še eno priložnost.
Pobude, ki spremljajo njene lepe besede, so tisto, kar šteje. Če nam v tem obdobju predloži direktivo o boju proti nasilju nad ženskami, direktivo o očetovskem dopustu, trdne ukrepe za boj proti diskriminaciji žensk, trdne ukrepe za povečanje stopnje zaposlenosti žensk - na primer, z izboljšano združljivostjo delovnega časa in šolskega urnika - in kvote za ženske na vodilnih položajih, vsaj v svojih vrstah v Komisiji, če Komisija pretvori lepe besede v prava dejanja, bomo moji kolegi iz skupine Zelenih/Evropske svobodne zveze in jaz sama prvi stopili na noge in izrazili spoštovanje.
Že želimo biti priča spremembam, moramo sodelovati: Komisija, Svet ter levica in desnica v tem parlamentu. Danes, 8. marca, ni samo mednarodni dan žena, temveč tudi rojstni dan mojega sina; danes ima dve leti. Srčno upam, da bomo čez 30 let živeli v Evropi, kjer si bosta on in njegova žena - ali mož - delili odgovornost za skrb za otroke enakovredno in kjer bodo ženske imele enako možnost, da postanejo profesorice, direktorice podjetja ali evropske komisarke. V prihodnjih letih si bo njegova mama po najboljših močeh prizadevala to doseči, k sreči pa nisem edina.
Gospod predsednik, danes praznujemo mednarodni dan žena. Izhodišča ZN za pravice žensk so bila vzpostavljena pred 15 leti. Na polovici pregleda, ki trenutno poteka v New Yorku, lahko jaz in drugi člani delegacije iz Evropskega parlamenta lahko rečemo le, da se bodo morale ženske po vsem svetu sprijazniti s trenutnim stanjem. Kljub pozitivnim resolucijam, ki jih je Parlament sprejel pred kratkim, poročilu gospoda Tarabelle in resoluciji o Pekingu +15 srečanje ZN žal še ni obrodilo nobenih rezultatov.
Preden je bil izvoljen, je predsednik Komisije, gospod Barroso, obljubil, da bo sestavil listino o pravicah žensk. Danes smo imeli priložnost prebrati dokument Komisije. Jaz in moja Konfederalna skupina Evropske združene levice - Zelene nordijske levice sva zelo zaskrbljeni zaradi šibke vsebine in načina, kako je bila listina sestavljena. Obstaja veliko tveganje, da ne bo vredna niti toliko kot papir, na katerem je napisana. Parlament, nacionalni organi in evropske prostovoljske organizacije niso bile vključene in niso prispevale k listini, seveda pa v postopku tudi niso sodelovali državljani Evrope.
(HU) Rada bi povedala svojim kolegom, da je velika napaka na splošno govoriti o evropskih ženskah in pravicah žensk, ki živijo v Evropski uniji, ne da bi upoštevali drugorazredni položaj žensk v postkomunističnih novih državah članicah v srednji in vzhodni Evropi. Prišel je čas, da se EU loti ugotavljanja dejstev, da razišče njihovo pomanjkanje pravic in na podlagi rezultatov odpravi obstoječo hudo diskriminacijo med ženskami v sami Evropi.
Dovolite mi, da omenim samo dve področji. Obe sta povezani z globalizacijo, neoliberalnim gospodarstvom, liberalizirano prosto trgovino in njihovimi pomanjkljivostmi. Prvo je, da multinacionalna podjetja kot tudi velika evropska podjetja, registrirana v EU, uporabljajo različne standarde za delovno pravo in zdravje pri delu. V mislih imam, na primer, velike trgovine, hipermarkete, kot so na obeh straneh meje med Avstrijo in Madžarsko. Isto podjetje uporablja različne standarde za odmore, čas za malico in odpoved zaposlitve. Ženske delavke iz vzhodne Evrope, v tem primeru Madžarke, so tako rekoč v suženjskem položaju.
Drugo področje, ki je povsem neraziskano, je migracija žensk v Evropski uniji. Ženske, ki imajo drugorazreden položaj v srednji in vzhodni Evropi, kot so Madžarke, iščejo zaposlitev kot gospodinjske pomočnice na zahodu, živijo kot služkinje, gospodarske begunke, in pogosto so morale pustiti svoje otroke doma. Z vidika njihovih pravic in dostojanstva je njihov položaj mnogo bolj podoben položaju žensk v državah v razvoju tretjega sveta kot pa položaju njihovih sester v zahodni Evropi, ki so njihove sodržavljanke v državah članicah EU. To je treba nujno popraviti.
(RO) Dne 8. februarja 2010 je Romunija sprejela povabilo predsednika Združenih držav k sodelovanju v razvoju ameriškega protiraketnega obrambnega sistema. To kaže na zaupanje moji državi, upoštevajoč tudi strokovnost, ki jo je romunska vojska izkazala v Afganistanu in Iraku. Tri baterije, vsaka s po osmimi raketami, bodo stacionirane na romunskem ozemlju. Glede na urnik, ki je bil dogovorjen z ameriško stranjo, naj bi ta obrambni sistem začel delovati z letom 2015.
(ES) Gospod predsednik, sodnik španskega osrednjega kazenskega sodišča je potrdil tisto, kar smo mnogi že vedeli, namreč da Hugo Chávez, predsednik Venezuele, sodeluje s teroristi ETE in FARC. To dokazuje, da gospod Chávez sodeluje s teroristi, da nudi zatočišče morilskim teroristom na venezuelskih tleh in da jim pomaga tako, da jim dodeljuje uradne položaje v venezuelski vladi. V bistvu gospod Chávez sodeluje z zločinci iz ETE.
Obenem želim spomniti vlado gospoda Rodrígueza Zapatera, ki trenutno vodi rotacijsko predsedstvo Evropske unije, da nima smisla biti prijazen in neodločen v odnosu do gospoda Cháveza, kot je bil do zdaj. Prav tako je nesmiselno kazati naklonjenost ali biti prijazen in pripravljen sodelovati, saj ko španska vlada ne izpolni svoje besede in se poniža pred gospodom Chávezom, kot se je pred kratkim, je to enakovredno kaznovanju žrtev terorizma, omalovaževanju španskega pravosodnega sistema in s tem kaznovanju svobode in demokracije.
Kot podpredsednik EuroLata bi rad Parlament opozoril na dejstvo, da v nekaterih izmed teh držav obstaja tveganje pospešitve pogajanj, pri čemer bodo prezrte pomembne točke, povezane s človekovimi pravicami in spoštovanjem človekovih pravic v različnih regijah. Na primer, v Kolumbiji se umori sindikalistov dogajajo tako rekoč vsak dan. V Hondurasu, s katerim se pogajamo o sporazumu, je še vedno na oblasti vlada, ki je preprosto proizvod vojaškega državnega udara lansko leto. V Gvatemali so podobne težave, ki sicer niso povezane s človekovimi pravicami, temveč zadevajo določene vidike sporazumov, ki so bili spregledani.
Gospod predsednik, ker je danes dan žena, sem želela izpostaviti vprašanje zdravja žensk, ki se mu vztrajno posveča premalo pozornosti. Tu sem pred dvema, morda tremi leti govorila o tihi, nevidni, boleči in izčrpavajoči bolezni - endometriozi: bolezni, ki uničuje življenja, družine in rodnost; veste, nekatere ženske sploh nimajo priložnosti biti matere. Morda o tem nočemo govoriti, ker gre za žensko mesečno perilo, o čemer nočemo govoriti; nočemo je niti poimenovati. Zato bom to besedo izrekla še enkrat - endometrioza.
(CS) Gospod predsednik, gospe in gospodje, pomembni češki mediji so prejšnji teden poročali, da je nemška prometna policija uvedla mnogo ostrejše preverjanje čeških voznikov na nemški strani meje. Poročila navajajo, da so pregledi pogostejši in mnogo bolj temeljiti. Po pričevanjih naj bi razmere še poslabšalo dejstvo, da morajo med pregledi nekatere osebe dati celo vzorec urina v pogojih, ki sramotijo človeško dostojanstvo. Ne gre torej za rutinske preglede ob cesti, ki zajemajo preverjanje prometnih dokumentov ali dokumentov o tehničnem stanju ali izvoru vozila. Čeških državljanov, ki prosto potujejo v schengenskem območju, ne bi smeli obravnavati kot drugorazrednih državljanov. So polnopravni, enakovredni in suvereni državljani države članice Evropske unije in jih je treba tako tudi obravnavati. Gospod predsednik, prosim, da to informacijo posredujete ustreznim organom, da jo bodo lahko primerno preučili in poskrbeli za potrebne ukrepe.
Debelost je bolezen, ne težava. Vsaka država članica bi se morala soočiti z izzivom in zagotoviti učinkovito podporo tej skupini prebivalstva. Po podatkih Svetovne zdravstvene organizacije so statistični podatki za celo Evropo - ne le EU - vrtoglavi, kažejo na epidemično razsežnost. Če ne bomo ukrepali, bo po ocenah do leta 2020 v regiji predebelih 150 milijonov odraslih - 20 % prebivalstva in 15 milijonov otrok in mladostnikov - 10 % prebivalstva. Zato moramo okrepiti glas bolnikov, ki so predebeli in imajo prekomerno težo.
(HU) Slovaški zakon o jeziku je v zadnjem času tarča številnih kritičnih opazk. Rad bi usmeril vašo pozornost na mnenje pravne službe Evropske komisije. Navaja, da zakon o jeziku in njegovi izvedbeni predpisi v obstoječi obliki niso združljivi s temeljnimi pravicami in ustreznimi dokumenti Sveta Evrope ali celo s slovaškim zakonom o zaščiti manjšin. V mnenju se obžaluje pomanjkanje razumnosti in sorazmernosti jezikovnih zahtev. Navaja, da zakon ogroža prost pretok delovne sile, enega izmed največjih dosežkov evropskega združevanja, ter da ogroža tudi delovanje integriranega notranjega trga Evropske unije. Poleg tega je pravna služba razglasila, da je spremenjeni zakon o jeziku neskladen z Direktivo o avdiovizualnih medijskih storitvah kot tudi členom 56 Pogodbe o delovanju Evropske unije, ki se nanaša na svobodo zagotavljanja storitev. V poročilu piše, da bi lahko del o zdravstvenih institucijah v praksi privedel do diskriminacije in da kar zadeva temeljne pravice, pravila mnogo bolj ščitijo interese države kot pa posameznikov. Prosim, da Komisija izvede potrebne ukrepe, da zagotovi gotovo nadaljnjo prevlado prava Skupnosti.
Ta trend zajema tudi Romunijo, in sicer zaradi gospodarske krize, ki je prizadela poslovne sektorje, kjer so zaposleni pretežno moški. Vendar obstaja plačna diskriminacija med ženskami in moškimi na trgu delovne sile. Zato je pomembno, da zakonodajni sveženj, ki ga predvideva Komisija, zajema cilje, povezane z odpravo teh razlik v plačah glede na spol, kar bo spodbudilo večjo udeležbo žensk na trgu delovne sile. Ta zakonodajni sveženj mora biti vključen tudi v strategijo Evropske unije 2020.
(IT) Gospod predsednik, gospe in gospodje, pred kratkim je v Italiji prišlo do še ene okoljske katastrofe na rekah Lambro in Pad. Nedavno je tudi Sodišče Evropskih skupnosti v Luksemburgu obsodilo Italijo zaradi ogrožanja javnega zdravja, ki je posledica nezakonitega odlaganja odpadkov in nezmožnosti nadzora zbiranja odpadkov v Kampanji. Pred kratkim so poročali o večjem številu primerov levkemije v Tarantu zaradi jeklarne Ilva kot tudi o odstranjevanju azbesta v šolah v mestu Crotone in o dioksinih v Kampanji. Gre za okoljsko katastrofo, ki ji ni konca.
(MT) Diplomatski incident med Švico in Libijo se stopnjuje in ima zelo resne posledice za mnoge državljane Evropske unije, ki želijo potovati v Libijo in se jim ne dovoli vstopa v državo. Neugodne posledice trpijo predvsem delavci, ki služijo za preživetje v Libiji, kot tudi evropski vlagatelji, ki tja ne morejo poslati svojih delavcev. Medtem pa delavci, ki so že v Libiji, poskušajo tam ostati čim dlje, da bi nadomestili tiste, ki še vedno ne morejo vstopiti v Libijo. Evropska unija nima nič opraviti s tem incidentom in je postala žrtev spora med dvema tretjima državama. Zato pozivam Evropsko unijo, da izvede vse možne ukrepe, da se to vprašanje reši čim prej.
Pri oblikovanju usklajene evropske pilotske licence namerava Evropska agencija za varnost v letalstvu rating za letenje v IMC pogojih ukiniti, zaradi česar številni zasebni piloti ne bodo mogli leteti, razen če lahko zajamčijo nebo brez oblakov celotno trajanje leta. To je podobno, kot če bi morali zagotoviti, da bo Anglija zmagala v svetovnem pokalu s kazenskimi streli. Ko izgubi vidljivost, ima neusposobljen pilot okoli 50 sekund, da jo ponovno pridobi, preden izgubi nadzor nad zračnim plovilom. To pomeni, da predstavlja ukinitev ratinga za letenje v IMC pogojih resno grožnjo za varnost in prihodnost zasebnega letenja.
(DE) Gospod predsednik, gospe in gospodje, eden izmed ciljev tisočletja je prepoloviti revščino na svetu. Komisija je leto 2010 razglasila za evropsko leto boja proti revščini in socialni izključenosti. Šestnajst odstotkov Evropejcev - kar pomeni 79 milijonov ljudi - živi pod pragom revščine. Devetinsedemdeset milijonov Evropejcev se mora prebiti skozi mesec z zneskom, ki predstavlja zgolj 60 % povprečnega dohodka v njihovih državah. Če ste revni, izgubite priložnost, da bi prispevali velikim delom civilne družbe. Če ste revni, trpite. Strategije za evropsko leto boja proti revščini in socialni izključenosti 2010 morajo imeti vpliv, tudi med gospodarsko krizo.
Izvajanje tega zakona bo pozitivno v območjih, ki so opustošena zaradi urbanega razvoja. Ne bo pa koristen za otok Formentera, saj predpisuje ukinitev večine turističnih objektov na otoku, kar pomeni, da bodo zasežena majhna družinska podjetja. Ti objekti so sredstvo preživetja na otoku in so bili zakonito zgrajeni od 30 do 40 let nazaj. Za primer lahko navedem hotel Rocabella, ki je bil prvi hotel na otoku, ali bar in restavracijo, znano kot Blue Bar, ki slovi na mednarodni ravni in je pripomogla k promociji otoka v tujini. Sedemdeset odstotkov teh objektov bi prizadelo izvajanje zgoraj omenjenega zakona, čeprav so bili zakonito zgrajeni. Edini namen tega zakona je dovoliti zaseg.
Zato pozivamo k poštenemu sistemu razmejitve za otok Formentera. Špansko vlado pozivam k novi razmejitvi ob spoštovanju zasebne lastnine skladno z mnogimi sodbami Sodišča za človekove pravice v Strasbourgu na to temo. Nikoli več ne bi smeli sestaviti takšnega zakona z retroaktivnim učinkom. Ogromno škode povzroča. Predvsem je treba upoštevati, da so bili vsi ti objekti zgrajeni ob spoštovanju okolja. Poleg tega je obala zaščitena z nacionalno in lokalno zakonodajo. Nemogoče je graditi v pasu 300 metrov od obale ali povečati hotelsko zmogljivost.
Mislim, da se boste strinjali z mano, da mora plačati vsak, ki prekrši zakon. Toda ožigosati takole cel narod je nesprejemljivo. Primeri, ki sem jih omenila, dejansko ponazarjajo slabšanje klime medetničnega sobivanja v državah s tradicijo demokracije. To so primeri vedenja, nezdružljivi z načeli, ki predstavljajo temelj Evropske unije, in zelo kvarijo duh Evropske unije, saj odkrivajo obstoj sramotne železne zavese med državljani EU.
(DE) Gospod predsednik, ponovno bi se rad navezal na pogovor med zadnjo razpravo o enominutnih govorih, v katerem smo izrazili nezadovoljstvo, ker je očitno nejasno, kdaj je kdo na vrsti, in če petkrat zaprosiš za besedo, bi bilo lepo, če bi vedel, kdaj boš na vrsti. Več kolegov je zaprosilo za to. Takrat so očitno naleteli na odprta ušesa. Ni mi jasno, zakaj se iz tega ne učimo in ne poskušamo poslancem olajšati zadeve ter razglasiti jasnega postopka, ki bi se ga držali. Sam sem se prijavil ob 17.00 in dejansko ne razumem postopka.
član Komisije. - Gospod predsednik, hvaležen sem, da vam lahko posredujem najnovejše informacije o delu Komisije, kar zadeva revizijo direktive o paketnih potovanjih. Ko je bila direktiva leta 1990 sprejeta, so bili počitniški paketi najpogostejša vrsta počitnic. Od takrat se je trg bistveno spremenil: razvoj interneta je potrošnikom omogočil neposredne rezervacije pri organizatorjih potovanj, letalskih prevoznikih in hotelih. Poleg tega je hiter razvoj nizkocenovnih letalskih prevoznikov prinesel revolucijo na področju letalskih prevozov. Obenem pa sta se povečali tudi konkurenca in izbira potrošnikov na trgu potovanj.
Toda dovolite mi, da na kratko pojasnim vodilna načela tega dela. Prvič, visoka stopnja varstva je ključna, če želimo zagotoviti, da potrošniki zaupajo svojim nakupom počitniških proizvodov. Drugič, izboljšati moramo delovanje notranjega trga za potovanja, zlasti zato, ker so čezmejni nakupi tako pogosti na tem področju. To pomeni, da obstaja dober razlog za večjo uskladitev zadevne zakonodaje v državah članicah. In končno, mislim, da je treba ustvariti bolj enakopravne pogoje za podjetja, ki prodajajo paketna potovanja.
v imenu skupine PPE. - (DE) Gospod predsednik, v imenu moje skupine bi se rad najprej zahvalil komisarju Dalliju za njegove obljube in pojasnila, da v letu 2011 načrtuje revizijo direktive o paketnih potovanjih iz leta 1990. Kar zadeva časovno usklajenost, se točno ujema z zdajšnjim časovnim oknom, ki ga moramo uporabiti, kajti na področju paketnih potovanj je cela vrsta primerov, ko potrošniki niso ustrezno obveščeni o svojih pravicah. Na primer, na številnih spletnih straneh jih zvabijo k rezervaciji dodatnih ponudb prek dodatnih povezav, čeprav za te ponudbe ne veljajo enaki zaščitni mehanizmi kot za prvotne. Tu govorimo predvsem o ponudbah nizkocenovnih letalskih družb.
Četrtič, mislim - in to ste vi izpostavili -, da ocena dela potovalnih agentov, ki je od države do države drugačna, pomeni tudi, da je čezmejno zagotavljanje blaga in storitev zelo otežkočeno tudi za potovalne agente. V nekaterih državah nosijo potovalni agenti enako odgovornost kot organizatorji paketnih potovanj; v drugih državah, na primer v moji, pa so potovalni agenti samo posredniki. Bilo bi zaželeno, da bi se na evropski ravni uspeli dogovoriti vsaj o načelih, da bi olajšali čezmejno delo teh potovalnih agentov.
Poleti se nam je zdelo, da je polovica Evrope obtičala na počitnicah, saj so letalske družbe in potovalni agenti vsepovprek bankrotirali, potrošniki pa so obtičali proč od svojih bližnjih, v tujih državah. Jasno je bilo, da naši zakoni niso uspeli ustrezno zaščititi potrošnikov. Prejeli smo poročila več potnikov, ki niso dobili nobenih informacij o tem, kdaj bodo lahko prišli domov, ni bilo jasno, kdo je tehnično odgovoren za njihove razmere, niso imeli telefonske številke, kamor bi lahko poklicali za informacije in niti najmanj niso vedeli, kje iskati popravo krivice, ko so prišli domov.
Že samo dejstvo, da se zakon imenuje direktiva o paketnih potovanjih, kaže, kako zastarel je. Večina potrošnikov ne uporablja več paketnih potovanj, če najdejo cenejši način, da gredo na počitnice in vidijo svet. V moji državi, na Irskem, štirideset odstotkov potnikov ne uporablja paketov in vem, da je enako v mnogih drugih državah članicah. Ljudje so večinoma sami svoji potovalni agenti, ko opravijo rezervacijo prek spleta na straneh, ko je Tripadvisor, kjer učinkovito postanejo sami svoji potovalni agenti. Naši zakoni morajo odražati to spremenjeno vedenje potrošnikov.
Vendar zdaj govorimo o potovanju ljudi. To je pomembna pravica v Evropi. Želimo mobilnost in svobodo gibanja ljudi ter razmislili smo, kako lahko to zagotovimo. Pred dvajsetimi leti smo imeli direktivo, ki ureja paketna potovanja, tako da ste si lahko rekli "lahko grem raziskovat dežele, pogledat lepoto drugih držav v Evropi in točno vem, da bom zaščiten s svojimi pravicami". Vnaprej bom obveščen, kaj lahko pričakujem, ne bodo me zavedli, informacije so gotovo točne in če bo šlo kaj narobe, bom prejel odškodnino. To je bilo pred 20 leti.
Kot ste dejali, komisar, se je od takrat veliko spremenilo. Zdaj ljudje pogosto sami opravljajo rezervacije prek interneta in to vodi do vrzeli v sistemu. Pred šestimi meseci smo v Odboru za promet zastavili vprašanje komisarju za promet, saj je v primeru SkyEurope na Slovaškem prišlo do tega, da so bili potniki nizkocenovnih letov ujeti in jim ni bil na voljo prevoz naprej. V tem primeru je šlo dejansko za majhno vrzel, ki je prizadela le tiste, ki so naredili rezervacijo prek interneta brez kreditne kartice, vendar želimo, da bi se lahko ljudje svobodno gibali v Evropi, tako da bi lahko dejansko uživali na svojih počitnicah in bili obenem zaščiteni.
To pomeni, da če imamo vrzeli v sistemu, kar zadeva varstvo potrošnikov, in če želimo visok standard varstva potrošnikov v Evropi, potrebujemo revizijo te direktive o paketnih potovanjih, razmisliti pa moramo tudi, ali je potreben - kot je že omenil moj kolega - poseben predpis za letalske potnike. O tem moramo še razpravljati in tega se veselim z velikim pričakovanjem, saj želimo, da nam je omogočeno prijetno in varno potovanje, ne samo z živalmi, temveč seveda tudi z našimi družinami.
Po mojem mnenju je treba pravicam potnikov nameniti tudi jasno mesto v direktivi. V zadostni meri moramo upoštevati zelo različne trge potovanj in počitniške navade potrošnikov v različnih državah članicah ter seveda nacionalne sodne prakse, toda uskladitev je potrebna, saj se nekateri koncepti zelo razlikujejo, na primer organizator potovanja, agent in višja sila. V posvetovanju Komisije leta 2007 sem prebrala, da so industrija in zainteresirane strani dejansko posredovali zelo podrobne povratne informacije, zato se sprašujem, v čem je težava. Zakaj odločitve ne sprejmemo zdaj? Bili so tudi pozivi k nekakšni "oznaki varnega potovanja". Rada bi slišala mnenje komisarja o tem.
Moja zadnja točka zadeva informiranje potrošnikov o cenah. V večini sektorjev morajo biti cene storitev, ki se prodajajo, fiksne in vseobsegajoče, to pa bi moralo veljati tudi za potovalne storitve. Ali se strinjate s tem mnenjem? Zanima me vaše stališče o tem. Pravice potrošnikov je treba razjasniti ter veljati morajo strožje in bolj specifične zahteve glede informiranja tudi v primeru višje sile in spremembe obsega potovalnih storitev, ki se zagotavljajo. Morda bi morali razmisliti tudi o uvedbi sankcij v novi direktivi. Upam, da se bo Komisija tega kmalu lotila in nam predstavila nov predlog za razpravo v tem parlamentu.
Direktiva zagotavlja osnovna sredstva za varstvo potrošnikov v primeru te vrste paketa, kar načeloma zajema jasne informacije o paketih, ki so na voljo, pravici do umika iz potovanja, nadomestila za storitve nižjega standarda, kot je bilo dogovorjeno, in zadeve, povezane z nesolventnostjo potovalnih agencij. Težava je v tem, da je v zadnjih 20-ih letih prišlo do popolne spremembe tako poslovnega modela kot vzorca vedenja potrošnikov. Jaz rezerviram večino počitniških potovanj prek interneta in mnogi ljudje na Poljskem naredijo enako, v celi Evropski uniji pa je delež ljudi, ki rezervirajo svoje potovanje na ta način, dosegel 23 %. Obstajajo države, kot sta Irska in Švedska, kjer je ta delež kar 40 %, medtem ko skoraj dve tretjini ljudi, ki kupijo svoje počitnice na ta način, ne vedo, da so njihovi interesi bistveno manj zaščiteni kot interesi ljudi, ki še vedno kupujejo počitniške pakete na tradicionalen način. Proti temu se moramo boriti. Vesel sem, da je Evropska komisija končno izpostavila to vprašanje. Mislim, da je 20 let absolutno predolgo.
(DE) Gospod predsednik, paketna potovanja v zvezi z drugimi državami članicami so bila do zdaj težavna ne le zaradi razlik v varstvu potrošnikov, temveč vsekakor tudi zaradi jezikovnih razlik. Petnajst let je že, odkar je Evropska unija ustvarila osnovno temeljno varstvo in skupne postopke. Po mojem mnenju nam revizija teh postopkov ne sme uiti iz rok, tako da bi bili splošno standardizirani v imenu svobode zagotavljanja storitev. Potrebe po potovanjih se lahko razlikujejo med državami. Na splošno se mi zdi nevarno meriti vse z enakim merilom in zagovarjati vsiljeno skladnost povsod.
Upamo, da bo razmeroma zadovoljivo varstvo v primeru počitniških paketov pomirilo tiste turiste, ki jih skrbijo zdajšnji negativni naslovi v tisku o Grčiji. Dodatne objave stavk in protestov bi lahko povzročile večje izogibanje drugim mediteranskim državam in padec cen v zvezi z Grčijo. Kriza te države zaradi dolga jamči, da bo to kritično leto za grški turizem, to že vemo. Lahko pričakujemo dodatne stavke in proteste. Upam, da nam bo prizaneseno z ugotavljanjem, kako deluje varstvo na potovanju v primeru nacionalnega stečaja.
(HU) Pozornost svojih kolegov bi rad usmeril v odličen cilj, ki ga je med zaslišanjem omenil novi komisar za promet, Siim Kallas. Moram reči, da je tisto, kar sem slišal, name naredilo vtis kot odlično načelo: prost pretok ljudi je ena od najpomembnejših svoboščin. V ta namen je treba pravice glede različnih načinov prevoza vključiti v eno celovito listino. Potrebujemo pregledne sisteme. Rad bi omenil, da je ta tema vključena med prednostne naloge španskega predsedstva. Zakaj je to tako pomembno? Zato, ker 20 let stara direktiva v nobenem pogledu ne upošteva pravic invalidov, ko potujejo, tudi če potujejo v skupinah. Invalidi nimajo sploh nobene priložnosti. Zato pridemo nazaj do moje prvotne pripombe. Celovita listina o pravicah potnikov bi vsem - tudi invalidom - omogočila uporabo prevoznih storitev, vključno s storitvami skupinskih potovanj. Ko to postane realnost, bomo res lahko rekli, da lahko v Evropski uniji vsak potuje svobodno.
Mislim pa, da o nečem Komisija mora razmisliti, namreč o tem, da obstajajo drugi vidiki, ki jih morajo upoštevati spletni potrošniki, ko kupujejo potovanja; vprašanje varnosti hotela, če imajo majhne otroke, varnega plavalnega bazena, na primer, ali požarne varnosti v hotelu, v zvezi s čimer je moj odbor že opravil obsežno delo. Pri tem potrebujemo nekaj ustreznih kazalnikov in označevalcev, kar lahko dosežemo s prostovoljnim sporazumom, vendar mislim, da mora biti to obsežen in ambiciozen predlog. Dozdeva se mi, da bi to radi naredili in mislim, da bi vam moj odbor nudil polno podporo pri predložitvi takega predloga.
(MT) Rad bi izkoristil to priložnost in izrekel dobrodošlico komisarju Dalliju na njegovem prvem zasedanju v tem parlamentu. Kot je bilo že rečeno, so v zadnjih letih rezervacije potovanj prek potovalnih agencij znatno upadle, nakup paketnih potovanj prek spleta pa se je povečal. Vendar potrošniki ne razumejo, da paketna potovanja, kupljena prek spleta, nudijo omejeno zaščito, ki je mnogo manjša, kot jo zagotavljajo potovalne agencije. Po drugi strani pa paketi, ki jih nudijo agencije, prinašajo dodatne stroške zaradi zagotavljanja skladnosti s to direktivo, medtem ko tisti, kupljeni prek spleta, teh stroškov ne nosijo. Zato menim, da ta direktiva ne ščiti potrošnikov in je že ustvarila neravnovesje med organizatorji v potovalni industriji. Če naj se to nadaljuje, pozivam Komisijo, da zagotovi enako zaščito pri vseh paketih, ne glede na to, kje so kupljeni, ter da tako zaščiti pravice potrošnikov, ki vem, da so izjemno pomembne za komisarja. Zato je treba v okviru revizije direktive zagotoviti, da so opredelitve pojmov in terminologija razjasnjeni in posodobljeni; to zajema opredelitev potrošnika, prodajalca, organizatorja in tudi bistvenih pogodbenih pogojev v okviru same direktive, kot je bilo navedeno prej. Mislim, da bi morala obveznost upoštevanja direktive veljati samo za organizatorja, ne glede na to, kako se proda paket, bodisi neposredno ali preko agencije. Organizator bi moral biti subjekt, ki prodaja ali nudi za prodajo najmanj eno storitev, vključeno v paket v lastnem imenu, in ki na kakršen koli način zagotavlja dostop do drugih storitev, vključenih v paket. Mislim, da je to nazoren primer, kako bo po mojem mnenju delal komisar John Dalli v naslednjih letih; tu imamo jasen dokaz, kako bodo potrošniku dodeljene vse pravice, ki si jih zasluži.
(CS) Komisar, gospe in gospodje, revizija direktive o paketnih potovanjih mora odgovoriti na niz novih izzivov na področju turizma, zlasti v povezavi z razvojem novih tehnologij, ki so vplivale na način obveščanja o storitvah in njihove prodaje. To zadeva predvsem prodajo prek interneta, ki je med drugim omogočila dramatično rast nizkocenovnih letalskih družb. Vsak izziv ima svoje priložnosti in tveganja. Priložnosti zajemajo večjo prožnost in dostop do storitev za potrošnike, medtem ko obstaja možnost tveganja za nezadostno varstvo potrošnikov.
Pred nekaj meseci je Odbor za promet in turizem zaslišal Komisijo v odziv na niz stečajev nizkocenovnih letalskih družb. V teh okoliščinah smo bili priča razmeram, ko so potniki ostali ujeti na letališčih brez denarja in si prizadevali drugače urediti povratne lete. To je le eden izmed primerov nezadostnega varstva potrošnikov/potnikov letalskih družb. Komisija bi morala v bližnji prihodnosti najti rešitev, ki bo učinkovito obravnavala razmere, da bi pomagala potrošnikom in povečala zaupanje v sektor. Počitnice se bodo začele čez nekaj mesecev in vsekakor ne želimo ponovno imeti težav, podobnih propadu podjetja SkyEurope lansko leto.
Poleg tega mislim, da ni nujno razširiti obsega direktive in vanjo vključiti posamezne proizvode ali pakete, sestavljene iz proizvodov, kupljenih pri različnih dobaviteljih, saj bi razširitev zahtev direktive, tako da bi zajemala dinamične pakete ali prodajo tujih proizvodov ("affiliate sales"), pomenila, da bo potrošnik na koncu plačal dražjo vozovnico. Ne predstavljam si, da bi, na primer, spletni nakup hotelske nastanitve prek WIZZ Hotels takoj po nakupu vozovnice pri WIZZ Air predstavljal paket, na katerega bi se nanašale zahteve direktive. Potrošniki morajo pri posameznem potovanju vedeti, če in v kolikšni meri jih ščiti pravo EU. Vse ostalo je stvar prostega trga.
Svoboda potovanja in možnosti potovanja pomenijo, da je v povsem količinskem smislu pomembnost na zelo drugačni stopnji, kot je bila morda pred dvajsetimi leti ali več. Možnosti, ki jih nudi internet, so privedle tudi do povsem drugačnega vedenja, kar zadeva potovanja. Toda zato je še toliko bolj pomembno, da se naši državljani lahko vrnejo s počitnic zadovoljni, če si lahko med krizo privoščijo prave počitnice. Če bi imeli na potovanju težave, bi jim moral biti povrnjen vsaj del njihovega težko prisluženega denarja.
(EL) Gospod predsednik, res je, da široko razširjena uporaba interneta dandanes potrošnikom omogoča, da spremenijo način načrtovanja, celo počitnic. Z drugimi besedami, zaradi interneta imajo možnost, da ne kupijo pripravljenega paketa, kot smo bili navajeni v preteklosti, ter da izberejo, kako želijo načrtovati svoje počitnice. Zdaj, ko je vpletenih več strani, se seveda pojavi vprašanje, kdo je odgovoren v primeru, da pride do težave s storitvijo, in od koga bo potrošnik na koncu terjal odškodnino. Kolegi poslanci so upravičeno izpostavili to zadevo in moramo najti odgovore ter posodobiti direktivo, ki smo jo uporabljali do zdaj.
V mislih imam zlasti dejstvo, da bo v naslednjih nekaj letih dva milijona ljudi v Evropski uniji prešlo 60. leto starosti. To industriji zagotavlja krasno priložnost, da ugotovi, kaj si želijo ti ljudje, kar zadeva potovanja, zlasti potovanja brez neprijetnosti. Če je ta direktiva vseobsegajoča in zagotavlja popolno zaščito, predstavlja odlično priložnost za industrijo, da se osredotoči na prebivalce Evropske unije, starejše od 60 let, kar bi jim bilo v veliko korist. Zato mislim, da je na to mogoče gledati kot na položaj, ki prinaša koristi tako za potrošnika kot za industrijo, kot direktiva o časovnem zakupu.
Zame je eno od teh meril starost otrok. Ne glede na organizatorja potovanj so cene za otroke fiksne. To včasih zadeva šestletnike, nato desetletnike, zatem dvanajstletnike. Pri nekaterih organizatorjih prvi otrok ni vreden toliko kot drugi, tretji in četrti pa sploh ne obstajata. Za varstvo potrošnikov - in za varstvo potovalnih agentov in organizatorjev potovanj - je pomembno, da kot potrošnik vem, kaj kupujem, tako da imam občutek, da sem bila predhodno dobro obveščena, in da imam primerljiva merila.
Slišali smo o vprašanju bremenitve kreditnih kartic, prav tako pa je tekla razprava o skritih stroških. Letalske družbe in potovalne agencije izkoriščajo dejstvo, da več ljudi uporablja kreditne kartice za rezervacije ravno zaradi zaščite, ki so je deležni pri uporabi, s tem ko zaračunavajo dvojne provizije za plačilo s kreditnimi karticami za vsak del potovanja ali s tem ko potnikom zaračunavajo provizijo za plačilo s kreditnimi karticami za eno rezervacijo preko spleta. Mogoče imate eno rezervacijo prek spleta, vendar vam štirikrat zaračunajo za uporabo kreditne kartice, saj potujejo štirje potniki. Komisar, ali bi lahko preučili to zadevo, da bi bili ljudje zaščiteni.?
(LT) V zadnjih dvajsetih letih se je trg potovanj zelo dramatično razvil. Vedno več ljudi se odloči za lastno organizirajo svojih turističnih aranžmajev in kupuje storitve pri najrazličnejših operaterjih in ponudnikih storitev. Vendar pa določbe trenutno veljavne direktive ne veljajo za te nove potovalne pakete, kar pomeni, da naši državljani potujejo brez ustrezne zaščite. Menim, da je med ponovnim pregledom direktive treba natančneje opredeliti njeno področje uporabe in ne smemo dopustiti, da bi bili naši državljani zaradi neprožnih pravil brez ustrezne zaščite. Poleg tega je treba razrešiti vprašane odgovornosti v primerih, ko gredo letalski prevozniki ali organizatorji potovanj v stečaj. V zadnjem desetletju je šlo v stečaj več kot 70 letalskih prevoznikov in pri tem pustilo potnike na cedilu. Menim, da bi morali ob ponovnem pregledu določb direktive jasno izpostaviti to zadevo.
član Komisije. - Gospod predsednik, z zanimanjem sem prisluhnil stališčem spoštovanih poslancev. Številni ste potrdili usmeritev Komisije. Drugi ste izpostavili in poudarili številna stališča, za katera menimo, da jih je treba obravnavati v razpravah o tej reviziji direktive. Rad bi vam zagotovil, da Komisija to vprašanje zelo resno obravnava in je odločena najti najboljše rešitve tega problema.
Smo sredi posvetovalnega postopka. Analiziramo povratne informacije, ki smo jih dobili pri nedavnem javnem posvetovanju na spletu. Sodelovali so potrošniki, podjetja, organizacije in države članice. Poleg tega vas lahko obvestim, da bo Komisija 22. aprila 2010 organizirala delavnico za interesne skupine. Ta delavnica bo osredotočena na politične možnosti za revizijo direktive o paketih potovanj, vključno z vsemi vprašanji, ki so bila v razpravi omenjena. Poudariti moram, da je sedaj še prezgodaj, da bi se odločili o poti naprej. Upoštevati je treba postopek presoje vplivov. Vendar vztrajam pri tem, da mora vsak ukrep biti namenjen zagotavljanju visoke ravni zaščite državljanov EU.
Potrošniki nimajo negativnega mnenja o tem projektu, vendar pa mora biti zagotovljena njihova varnost in obstaja skrb, ali obstaja dovolj zaščitnih ukrepov za upravljanje in preverjanje veljavnosti direktnih bremenitev. Plačilni sistemi predstavljajo do ene tretjine stroškov poslovanja bank, torej si močno prizadevajo, da poskrbijo za pravilni SEPA, vendar ne more biti vse po njihovo. Evropski svet za plačila se mora zavedati, da so potrošniki zaskrbljeni zaradi prevar in zvijač, povezanih z zaupanjem in tem, kdo skrbi zanje. Nekateri zaposleni ljudje mogoče ne bodo opazili nove transakcije, predvsem če gre za običajen znesek. Zaradi tega morajo obstajati možnosti, ki potrošniku zagotavljajo dodatne varnostne ukrepe, povezane z vzpostavitvijo direktnih bremenitev. Ni dobro trditi, da bodo banke pobrale vsa sredstva. Banke niso prevzele praks ponarejenih čekov. V Franciji so na primer bile težave s prevarami pri čekih, potrjenih na zadnji strani, izdanih bankam in plačanimi na račun tretjih strank. To se je zgodilo štiri leta po tem, ko je oblast za finančne storitve v Združenem kraljestvu odpravila to vrzel. Ni dovolj, da se ti problemi rešujejo z dodatki ali dodatnimi ponudbami storitev, ki nobenega ne ščitijo. To je načrt prevarantov. Ni dobro, da se to izvaja po posameznih državah. To je načrt čezmejnih prevarantov.
V tem letu bi morali državi organi močno povečati uporabo SEPA, torej je pravi čas za napredek, predvsem pri pozivanju držav članic, ki niso pripravile načrtov sodelovanja v raziskavah. Prav tako pozivamo, da tiste - oziroma mogoče gre samo za eno - države članice, ki niso rešile problemov nadaljnje pravne veljavnosti obstoječih mandatov direktnih bremenitev, ta rešijo problem Drugo oviro verjetno predstavlja večstransko nadomestilo za uporabo kartic in tudi to je treba rešiti na način, ki je v skladu s konkurenčno politiko.
Sedaj, ko govorim z vami - v začetku marca - je še prezgodaj, da bi objavil datum izteka. Zabeležil sem si vaš predlog o 2012, gospa Bowles in ne bom pozabil naj. Kakor koli že, operaterjem bomo morali dovoliti prilagoditveno obdobje, na primer 12 mesecev za prenose in vsaj 24 mesecev za dvige. Druga prednost zakonodajne pobude bi lahko bila reševanje nekaterih vprašanj, ki izhajajo iz resolucije, ki ste jo pripravili vi in Svet za ekonomske in finančne zadeve, da bi tako izboljšali kakovost proizvodov SEPA za uporabnike.
Gospa Bowles, moje drugo stališče je, da potrebujemo pojasnilo glede večstranskega nadomestila za uporabo kartic. Gre za pomembno vprašanje za namene financiranja, s tem pa tudi za razvoj kartic SEPA in dvigov. V 2009 je Komisija objavila gradivo za razpravo, ki je vključevalo nove podatke, pa tudi mnenja različnih vrst uporabnikov glede tega vprašanja. Rezultatov javnega posvetovanja se bomo kmalu dotaknili. To vprašanje je seveda treba analizirati na podlagi njegove skladnosti s konkurenčno politiko, za katero je odgovoren moj kolega gospod Almunia.
Kljub temu želim dati nekaj pripomb. Do novembra 2012 je v veljavi kratkoročni prehodni sistem za dvige, ki dopušča večstranskega nadomestila za uporabo kartic vse do 8,8 %. Vendar opažam, da se sedaj v Evropi izvede več kot 70 % dvigov brez kakršnega koli večstranskega nadomestila za uporabo kartic pri transakcijah. Zdi se, da večstransko nadomestilo za uporabo kartic ni edini mehanizem financiranja in niti ni najučinkovitejši.
Tretjič, kot sem že imel priložnost omeniti na zaslišanju, podpiram vzpostavitev evropske pobude o karticah. Pripravlja se vrsta pobud v zasebnem sektorju, na primer projekt Monnet, PayFair in Pobuda Evropskega združenja za plačilne sheme. Gospa Bowles, gospe in gospodje, kmalu se bom sestal z glavnimi akterji na tem trgu, da bi skupaj ocenili njihovo pripravljenost za nadaljevanje in morebitno usklajevanje njihovih pobud ter določili okvir ukrepov. Istočasno bo Komisija analizirala, s stališča predpisov konkurenčnosti, argumente, ki izhajajo iz kartičnih sistemom, da bi utemeljila njihov finančni sistem.
Spomnil vas bom na to, da težave te teme izhajajo iz dejstva, da je enotno območje plačil v evrih (SEPA) pobuda plačilnih institucij, predvsem bank. Namen direktive o plačilnih storitvah, za katero sem imel čast biti poročevalec, je bil posebej oblikovan, da bi nam omogočil določiti in opredeliti pravne instrumente, potrebne za vzpostavitev tega evropskega plačilnega sistema. Drug namen direktive je bil izboljšati konkurenčnost na področju plačil in naslov II vsebuje določbe za vzpostavitev plačilnih institucij, ki naj bi razbile monopol bank.
Obstaja tudi zadeva nadomestila za uporabo kartic, ki jo moramo obravnavati. Pojavljata se dve vprašanji. Prvo, kot ste omenili, je vprašanje skladnosti s pravili konkurenčnosti, vendar pa se drugo vprašanje, ki ga ne smemo zanemariti, nanaša na to, da so plačilne storitve komercialna dejavnost za plačilne institucije, ki morajo biti pošteno plačane. Obsojena je bila možnost enostranskega, samovoljnega določanja medbančnih marž brez možnosti posvetovanja, kadar se upravičeno zdijo previsoke.
v imenu skupine S&D. - (DE) Gospod predsednik, komisar, enotno območje plačil v evrih je pomemben, osrednji instrument evropskega enotnega trga. Zahvaljujoč gospodu Gauzèsu je bil dosežen napredek. Moja skupina ga popolnoma podpira in želi, da bi dobro delovalo. Tudi osebno nimam nič proti, da določimo rok za prehod in tu zame ne gre toliko za vprašanje ali bo trajalo tri, štiri ali pet mesecev, kot za vprašanje, da bo resnično delovalo.
Drugič, prav tako mora biti v korist gospodarstvu. Tu želim izpostaviti eno točko, ki je še vedno kamen spotike in sicer kako se bo izračunavala direktna bremenitev. Tu gospodarstvo še ni zmožno predlagati razumnega modela. Še vedno obstajajo prepreke, še vedno obstajajo odprte zadeve in če gospodarstvo ne more predstaviti skupnega modela, ki deluje znotraj Evropske unije, potem mora Komisija - kot je predlagano v tem predlogu resolucije - predstaviti konkreten predlog v določenem časovnem roku, recimo pred koncem leta. Ne sme se zgoditi, da se soočimo z gospodarstvom in zahtevamo časovni rok za prehod, pri tem pa ne zgrabimo pobude za odpravo odpora, katerega ponudniki plačilnih storitev očitno niso sposobni sami rešiti. Da bi lahko celotna stvar delovala, potrebujemo pobudo skupnosti. To je naš pristop k razpravi.
Druga stran evrskega kovanca pa je pomanjkanje doslednosti in pomanjkanje odgovornosti, pojavljajo pa se tudi nekatera vprašanja za Komisijo. Prvič, kdo je odgovoren za neustrezen nadzor v evrskem sistemu? Drugič, kdo je odgovoren za dejstvo, da te napačne proračunske številne iz Grčije niso bile prej ugotovljene? Tretjič, ali ne gre za to, da ko danes govorimo o Grčiji, resnični problem predstavlja Španija? Četrtič, ali lahko Evropska komisija jamči, da Španija ne bo predložila napačnih proračunskih vrednosti in kaj počne v zvezi s tem?
Postopek, ki je trenutno predviden v pravilniku, je zelo birokratski, zelo zapleten postopek in zato bi bil zelo vesel, komisar, če bi bilo to področje v zvezi s končnim datumom - nekaj, kar vsi želimo - ponovno obravnavano. Na eni strani ne sme biti ranljivosti za prevare - to je problem na čezmejnem področju - vendar pa mora na drugi strani prav tako biti možno, da zadevna podjetja bremenijo lokalne stroške in jih za vsako naročnino na revijo, vsako zavarovalno premijo, vsak račun za prenosni telefon in tako dalje, poberejo z enostavnim postopkom.
Drugič, povedati želim, da je metoda samoregulacije na bančnem področju, ki smo jo izbrali za SEPA, metoda pri kateri organi dobro delajo, v zelo kratkem času pa se je območju SEPA pridružilo več sto bank. SEPA je del enotnega trga, je večja od evrskega območja, vendar ni popolna. Zelo sem naklonjen doslednemu, pravno zavezujočemu končnemu datumu, saj upam, da bomo s takšnim datumom povečali pritisk na reševanje odprtih vprašanj in da bo prišlo do napredka pri doslednem izvajanju pravnih obveznosti. To bo vsem sodelujočim omogočilo, da še enkrat predstavijo vse, kar je še treba storiti. Skupni datum je ključnega pomena za kar se da hitro in učinkovito izvedbo območja SEPA in za zagotavljanje kar največje ustreznosti za enotni trg.
Druga velika prednost bo posledica zmanjšanja celotnih stroškov za evropsko gospodarstvo pri premikanju kapitala po regiji, ki je danes ocenjeno na dva do tri odstotke skupnega bruto domačega proizvoda. Ne smemo pozabiti, da je bil končni cilj SEPA vzpostaviti resnično okolje domačega plačilnega prometa po vsej Evropi in razumljivo je, da uresničevanje takšnega ambicioznega cilja ni lahka naloga, predvsem če upoštevamo nujno potrebno iskanja kompromisov med pogosto nasprotujočimi si interesi vseevropske bančne skupnosti.
(RO) Seznaniti vas želim, da moja država, Romunija opravlja nekatere pomembne korake v zvezi z izvajanjem in prehodom na SEPA. Oktobra 2009 je bila v romunsko zakonodajo prenesena Direktiva 64/2007/ES o plačilnih storitvah na notranjem trgu. Leta 2007 je Romunsko bančno združenje, član Evropskega sveta za plačila, prevzelo vlogo podporne organizacije za pridruževanje shemam SEPA. Dejansko bo prehod na bančno nakazilo SEPA končan do datuma, ko bo Romunija prevzela evro, medtem ko se trenutno v naslednjih letih namerava shemi direktne bremenitve pridružiti le pet bank.
Gospod predsednik, rad bi se zahvalil vsem, ki so prispevali k razpravi. V uvodnem govoru gospe Bowles me je najbolj presenetilo dejstvo, da je celoten Parlament izrazil enoglasno podporo uvedbi enotnega območja plačil v evrih (SEPA), kot se je v preteklosti že večkrat pokazalo. To potrjuje osnutek resolucije. Gre za projekt, ki je star dve leti in menim, da ga je treba sedaj uresničiti. Še enkrat ponavljam, da me je presenetila pred kratkim izražena enotnost glede potrebe po določitvi časovnega roka.
SEPA bo uspešna le, če bo povsem uresničila pričakovanja potrošnikov in ljudi, ki jo bodo uporabljali. Govorim o podjetjih, predvsem malih podjetjih, potrošnikih in državnih upravah. Komisija upa - in delovala bo v tej smeri -, da bodo pri izvedbi SEPA prav tako upoštevani pomisleki uporabnikov. Gospe Băsescu želim povedati, da bom posebno pozornost namenil tudi prizadevanjem novih držav članic - in vem, da takšna prizadevanja potekajo v vaši, pa tudi v drugih državah - da bi bile v celoti vključene v projekt SEPA, kar je v interesu vseh.
V zvezi s karticami, ki sem jih omenil v zaslišanju, se zdi, da potrebujemo več jasnosti. Še enkrat, potrebujem nekaj tednov ali največ nekaj mesecev, v tem času pa bom organiziral srečanja, da bi tako razjasnil namere ključnih akterjev in določil obseg njihove pripravljenosti za usklajevanje ali združevanje njihovih naporov v zvezi z modelom financiranja morebitnega vseevropskega kartičnega sistema. Pri konkurenčnem okviru, znotraj katerega bi moral delovati, gre za vprašanje, ki ga bom izpostavil ključnim akterjem bančnega sektorja.
Zato pozdravljamo odločno držo, ki jo je zavzela Evropska komisija glede protikonkurenčnega obnašanja. Ključnega pomena je, da sankcije kaznujejo slabo obnašanje, predvsem večkratne kršitelje, istočasno pa morajo spodbujati skladno delovanje. Sankcije morajo imeti dovolj velik odvračalni učinek. Visoke globe so učinkovito orodje, vendar kot edini instrument mogoče ne zadostujejo. Zato pozivamo Komisijo, da pripravi predloge s katerimi bi razpoložljiva orodja postala naprednejša in učinkovitejša. V poročilu predlagamo obravnavo vprašanj, kot so individualna odgovornost, preglednost in odgovornost podjetij, krajši postopki, zahtevano delovanje in razvoj evropskih standardov ter programov zagotavljanja skladnosti poslovanja podjetij.
Drugo ključno vprašanje je državna pomoč. V kontekstu gospodarske krize so bili odobreni ogromni zneski državne pomoči. V izrednih okoliščinah potrebujemo izredne ukrepe. Tega se zavedamo, vendar ne smemo izgubiti pregleda nad dejstvom, da ima odobritev državne pomoči posledice. Popači konkurenco in vodi v rekordne ravni javnega dolga in proračunskega primanjkljaja. Račun za to dejanje bo izstavljen prihodnjim generacijam. Dolžni smo upravičiti vsak cent, ki smo ga porabili. Zato me veseli, da ECON poziva Komisijo, da temeljito ovrednoti rezultate izjemnega zagotavljanja državne pomoči.
Nekaj besed želim spregovoriti o vprašanju vertikalnih omejitev. Vemo, da bo trenuten sporazum ponovno pregledan maja letos. Evropska komisija se je predhodno zavezala, da bo v proces ponovnega procesa tesno vključila Evropski parlament. Vendar pa moram na žalost o zadnji različici brati v medijih. Ko sem govorila s Komisijo, da bi dobila nekaj dokumentov, ki so ušli v tisk, je bilo potrebnega veliko prepričevanja, da sem jih dobila in ne morem skriti nezadovoljstva. Komisija mora preprečiti sistematično in načrtno odtekanje informacij v medije. Zanikanje, da se to dogaja, žali našo inteligentnost.
Komisar pozdravljamo zavezanost komisarja Almunie, da bo vključil Parlament v oblikovanje politik konkurence. Gospodarska kriza je jasno pokazala potrebo po večji demokratični legitimnosti politik konkurenc in v tem kontekstu domnevam, da je bil incident z dokumentom o vertikalnih omejitvah le napaka. Zavedamo se neodvisnosti Komisije - in kot pripadnica liberalne stranke, se tega dobro zavedam tudi sama - vendar tudi pričakujemo, da bo Komisija vključila Parlament v oblikovaje politik konkurence, skladno s smernicami, določenimi v poročilu.
Ta dialog je ključnega pomena za dobro delovanje vseh politik in po našem mnenju to vključuje politiko konkurence. Parlament nas je spomnil na njegovo željo glede tega, da bi politika konkurence delovala znotraj okvira postopka soodločanja. Gospa in 't Veld, dovolite mi, da spregovorim odkrito: Komisija nima pristojnosti, da bi spreminjala določbe pogodbe v zvezi s pravno podlago, ki velja za to politiko konkurence. Vendar smo pripravljeni po posameznih primerih preučiti, ali je mogoče uporabiti soodločanje za nove pobude, kadar njihovi nameni presegajo področje pristojnosti konkurence.
Veste, da je glede tega komisar Almunia januarja najavil, da bo Parlament popolnoma vključen v vse zakonodajne pobude, ki se nanašajo na odškodninske tožbe, vložene s strani fizičnih oseb. Komisija, prav tako kot Parlament, ne verjame, da bi lahko trenutna gospodarska kriza opravičevala ohlapnejša pravila konkurence pri nadzoru nad koncentracijo ali državno pomočjo. Trenutna evidenca Komisije jasno kaže, da je ostala zelo odločna glede teh načel: preprečevanje vseh popačenj konkurence, tudi v obdobjih krize, ter hkratno ohranjanje prožnosti in odprtosti glede postopkov, kadar je to potrebno.
(DE) Gospod predsednik, na začetku se želim zahvaliti komisarju za predstavitev, hkrati pa želim izpostaviti, da je vsebina določb evropskega zakona o konkurenci zelo naklonjena interesom potrošnikov. Veseli me, da je Komisija tokrat prvič vključila svoje poglavje o zakonu o konkurenci ter njegov pomen za potrošnike. To je še posebej razveseljivo po petih letih neplodnega posredovanja evropske politike konkurence s strani Evropske komisije.
(LT) Kot poročevalec v senci želim najprej čestitati kolegici poslanki, gospe in 't Veld za odlično pripravljeno poročilo. Menim, da poročilo jasno izpostavlja tista področja, ki bi jim Komisija morala nameniti posebno pozornost. Najprej je to spremljanje ukrepov državne pomoči. Evropska komisija je v času krize državam članicam dala priložnost, da izključno uporabljajo ukrepe državne pomoči. Ker so bili ti ukrepi zagotovljeni na hitro, mora Komisija preučiti, ali so se uporabljali namensko, ali so bili učinkoviti in ali je kriza povzročila protekcionistično ukrepanje s strani držav članic, saj protekcionizem in delitev skupnega trga škodita konkurenčnosti in le slabita položaj Evropske unije v globalnem gospodarstvu. Prav tako sem zadovoljen, da je poročevalka upoštevala mnenje odbora ITRE glede problemov notranjega energetskega trga Evropske unije, predvsem dejstvo, da konkurenčnosti trga in splošnega delovanja ni mogoče zagotoviti tako dolgo, dokler bodo obstajali energetski otroki, energetska infrastruktura pa medsebojno ne bo povezana ter ne bo delovala pravilno.
Z zadovoljstvom predstavljam 19. pregled stanja notranjega trga, ki je bil pripravljen julija lani. Ta dokument kaže, da so države članice vse uspešnejše pri prenosu zakonodaje EU. Ponovno je bil dosežen cilj - cilj, ki so si ga zastavili voditelji držav ali vlad, in sicer, da povprečni primanjkljaj pri prenosu ne bo presegel 1 %. Vendar pa je število direktiv, ki v eni ali več državah članicah še niso bile prenesene, z drugimi besedami razdrobljenost trga, še vedno previsoko. Gre za več kot 100 direktiv o notranjem trgu. Poleg tega 22 direktiv ni bilo prenesenih dve leti po roku za prenos. Države članice morajo storiti še več, da bi notranji trg postal nekaj, kar koristi vsem Evropejcem.
Ta trenutek, ko vam predstavljam to poročilo, imam v rokah naslednji pregled stanja, okroglo 20. številko, ki kaže nadaljnji napredek pri prenosu zakonodaje EU. Primanjkljaj pri prenosu je padel na 0,7 % in je tako znatno nižji od zastavljenega cilja. To je najboljši rezultat doslej. Jasno je mogoče videti, da ima delo Evropske komisije, katerega posledica je ta objava, mobilizacijski učinek na države članice. Komisiji lahko toplo čestitamo za to plodno, trdo delo.
V ta namen poročilo Odbora za notranji trg in varstvo potrošnikov predlaga tesnejše sodelovanje med vsemi institucijami, ki so skupaj odgovorne za prenos, in interesnimi skupinami. Predlagamo organizacijo letnega foruma o enotnem trgu ali SIMFO, ki bi povezal evropske institucije, toda tudi države članice, poslance nacionalnih parlamentov ter predstavnike podjetij in potrošnikov. Takšen forum bo priložnost za izmenjavo izkušenj in najboljših praks v zvezi s prenosom zakonodaje EU ter za pripravo strategij za soočanje z izzivi, ki so še pred nami.
Kljub zaskrbljenosti, ker si pristojnost za potrošniška vprašanja delita dva komisarja, upamo, da bo to delo še napredovalo in bo plodno ter da osredotočanja na potrošnike nova Komisija ne bo oslabila. Ta odgovornost je zdaj dejansko še večja, saj člen 12 Lizbonske pogodbe navaja, da se pri opredeljevanju in izvajanju drugih politik in dejavnosti Unije upoštevajo zahteve varstva potrošnikov. To je pomemben korak za potrošnike in nekaj, kar v svojem nadaljnjem političnem delu nikomur ne bom dovolila pozabiti.
Učinkovita uporaba in nadzor nad določbami EU o varstvu potrošnikov sta ključna, če naj povečamo zaupanje potrošnikov. Vendar pa je nadzor v EU daleč od enotnosti in glede na statistike obstajajo pomembne razlike med državami članicami v smislu proračuna za nadzor trga in števila sodelujočih inšpektorjev. Zato morajo Komisija in nacionalni nadzorni organi okrepiti svoja prizadevanja, če naj dosežemo cilj dobrega varstva potrošnikov in zagotovimo, da so potrošniki dovolj samozavestni, da lahko izkoristijo vse priložnosti, ki jih ponuja notranji trg.
To dodatno osebje je treba zagotoviti na logičen in nadzorovan način ob upoštevanju velikosti prebivalstva države in predhodnega števila primerov, ki jih je center obravnaval v preteklosti. To analizo je treba opraviti z namenom zagotovitve dodatnega osebja samo tam, kjer obstaja resnična potreba. Zagotavljanje dodatnega osebja mreži Solvit seveda povzroča tudi nekatere stroške. Poročilo države članice poziva, naj za financiranje dodatnega osebja uporabijo vsa razpoložljiva sredstva, tudi alternativne načine financiranja.
Drugo področje osredotočanja v tem poročilu je promoviranje mreže Solvit, ki je po mojem mnenju izrednega pomena, in menim, da se boste glede tega vsi strinjali z menoj. Z uporabo storitev mreže Solvit lahko MSP prihranijo velike zneske denarja, ki jih lahko vložijo v druga področja, ki lahko ustvarijo gospodarsko rast in ki so koristnejša za njihov razvoj kot pravna pomoč, ki bi jo potrebovala za rešitev problemov. Kar zadeva posamezne potrošnike, jim mreža Solvit ponuja možnost, da se izognejo dolgim in dragim sodnim postopkom.
Da pa bi uživali koristi, ki jih ponuja mreža Solvit, se morajo državljani in podjetja najprej zavedati učinkovitosti te mreže. Zato menim, da moramo v promoviranje mreže Solvit aktivno vključiti nacionalne organe, Evropsko komisijo in tudi poslance tega parlamenta. Obstajajo številni načini za to, ki obsegajo množične medije in informacijske kampanje, ki jih organizirajo države članice, in tudi vzpostavitev enotnega portala mreže Solvit. Poleg tega bi lahko javne službe, ki so vključene v izvajanje evropske zakonodaje o notranjem trgu, imenovale osebo, zadolženo za komunikacije mreže Solvit, kar bi ponovno spodbudilo učinkovitost mreže in prispevalo k njenemu spodbujanju. Kot poslanci Evropskega parlamenta lahko sami prevzamemo pobudo za spodbujanje mreže Solvit in lahko pripomoremo k ozaveščanju o njej med našimi kolegi na ravni nacionalnih parlamentov.
Nazadnje ne moremo prezreti dejstva, da se mreža Solvit pogosto sooča s številnimi primeri, ki niso v njegovi pristojnosti ali ki so posebno zapleteni, zaradi česar je potrebna uporaba alternativnih načinov. Peticije, vložene pri Odboru Parlamenta za peticije, lahko nudijo rešitev za tiste primere, ki so prezapleteni, da bi se jih rešilo na ravni mreže Solvit. Zato je eden izmed predlogov tega poročila, da bi portal mreže Solvit takšne primere posredoval spletišču Odbora Evropskega parlamenta za peticije in tudi strokovnim odborom v nacionalnih parlamentih.
V svojem političnem življenju, gospe in gospodje, sem pogosto menil, da je učinek nadzora vsaj tako pomemben kot učinek napovedi. Zato menim, da je zelo pomembno, da ima nekdo, ki je v nacionalnem parlamentu ali Evropskem parlamentu ali v Komisiji, instrumente za pregled in oceno konkretnega, ustreznega izvajanja besedil, o katerih glasuje. Menim tudi, da mora za to, da bi ustrezno ukrepal, zadevo vsak resnično razumeti, prav na to točko pa so se spretno in odločno osredotočili vaši poročevalci.
Gospa Thun Und Hohenstein je pravkar govorila o dobrih novicah in ne tako dobrih novicah v zvezi s tem pregledom stanja. Tu govorimo o približno 1 521 direktivah ali besedilih, ki omogočajo delovanje notranjega trga, to pa je veliko. Trenutno obstaja primanjkljaj pri prenosu, ki je, kot ste povedali, na najnižji ravni, kot je bil kdaj koli. To so dobre novice in zahvaliti se moramo vsem tistim, ki so v državah članicah in včasih v regijah odgovorni za izvajanje te direktive. V to zahvalo bi rad vključil tudi svoje kolege v Generalnem direktoratu za notranji trg.
Seveda obstajajo tudi novice, ki niso tako dobre, in sicer, da je kakovost prenosa, kakovost izvajanja, nezadovoljiva. Zato moramo vsi sodelovati med seboj, z Evropskim parlamentom, z nacionalnimi parlamenti, z uradniki v vsaki državi članici. To je namen, kot sem vam povedal, ko me je zaslišal Parlament, obiskov, ki jih bom opravljal odslej - z njimi sem že začel -, med katerimi se bom v vsakem izmed 27 glavnih mest pod vodstvom pristojnih ministrov osebno sestal z uradniki, pristojnimi za izvajanje direktiv o notranjem trgu in za oblikovanje točk tega pregleda stanja ter zagon mreže Solvit, kot je jasno povedal gospod Buşoi.
Zato sem tudi rekel gospe Thun Und Hohenstein, da se strinjam s to zamislijo o forumu; to je zelo dobra zamisel. Povezati moramo ljudi, to pa bomo storili skupaj, tu v Parlamentu, s Komisijo, nacionalnimi parlamenti in vsemi tistimi, ki so v posamezni državi članici pristojni za sodelovanje, ocenjevanje in izmenjavo dobrih praks. Prepričan sem v koristi združevanja pristojnih: dogovor namesto prisile, najprej dogovor, medsebojno zaupanje in skupno delo.
Glede mreže Solvit je gospod Buşoi izpostavil pomen tega orodja, ki začenja dobro delati. Trenutno imamo 1 500 primerov, ki so bili obravnavani s sodelovanjem, odločnostjo, posredovanjem, predvsem v imenu državljanov, vendar tudi v imenu velikega števila podjetij. Kot je povsem pravilno izpostavil gospod Buşoi, to omogoča prihranek denarja in časa, na ta način pa se državljane, potrošnike in podjetja vrne v središče enotnega trga, namesto da bi začeli pretirano nerodne postopke, da bi našli rešitev za njihove probleme, jo vključili in zagotovili v izvajanju tega ali tiste določbe o notranjem trgu, ki jih zadevajo.
Potrošniška politika je v središču gospodarskih in socialnih izzivov, s katerimi se soočamo danes. Gre za ljudi. Informirani potrošniki z ustrezno veliko močjo ženejo inovacije in konkurenčnost, toda morda najpomembneje je, da je delovanje notranjega trga v korist potrošnikom naš adut pri ponovnem povezovanju z državljani. Osrednja vloga potrošniške politike se odraža na številnih delovnih področjih. Kolegij bo tesno sodeloval pri zagotavljanju, da bodo sprejeta pravila prenesena v praktične koristi za potrošnike. Danes sem tu s svojim kolegom Michelom Barnierjem, kar kaže način, na katerega bomo sodelovali. To bo naša delovna praksa.
Potrošniško razsežnost je treba razviti na vseh delovnih področjih, v Komisiji pa bodo sprejeta merila za merjenje napredka ali njegovo pomanjkanje. Pregled stanja potrošniških trgov služi kot alarmni sistem, ki nam pove tudi, kdaj notranji trg razočara potrošnike. Pregled stanja služi tudi za nadzor napredka pri vključevanju maloprodaje na notranjem trgu za potrošnike, MSP in druge prodajalce na drobno. Pripomore tudi k ugotavljanju, ali si države članice dovolj prizadevajo za izvajanje nove potrošniške zakonodaje in za informiranje in izobraževanje potrošnikov in krepitev njihovih pravic.
Glede izvajanja sem zadovoljen, da se Parlament strinja s stališčem Komisije glede pomena tega, da se ljudem v praksi da pravice, ki jih imajo na papirju. V zvezi s tem je pred nami še dolga pot. Namen sporočila iz julija 2009 je bil opredeliti načine za učinkovitejše, uspešnejše in doslednejše izvajanje po vsej Evropski uniji. Zdaj je treba to spremeniti v konkretno ukrepanje. Ena izmed prednostnih nalog bo povečanje učinkovitosti in uspešnosti naših čezmejnih mrež, ki morajo poslati odločno sporočilo trgovcem, da v EU ni varnega pribežališča, kjer bi se lahko skrili pred pregonom. Enako velja za sodelovanje z organi v tretjih državah. Za dosego tega potrebujejo nacionalni izvršilni organi dovolj osebja in sredstev. V težkih gospodarskih časih so vse javne službe pod pritiskom, toda zmanjševanje virov za izvajanje pravic potrošnikov je lahko samo zgrešeno gospodarstvo. Svobodni, odprti trgi z dobro politiko spodbujajo konkurenco glede kakovosti in cene ter konkurenčnost. To koristi ne samo potrošnikom, ampak celotnemu gospodarstvu EU. Komisija in Parlament morata sodelovati, da zagotovita, da bo to sporočilo glasno in jasno slišati v državah članicah.
Nadaljevati nameravamo tudi z dobrim delom pri vzpostavljanju vseevropskega usklajenega izvajanja - tako imenovanimi preiskavami. Vendar pa so te preiskave pokazale, da včasih združevanje nacionalnih prizadevanj ne zadostuje. Potrebne so evropske rešitve. Zato bom z veseljem sprejel vaš poziv, da se preuči pravna podlaga v Pogodbi v zvezi s krepitvijo varstva potrošnikov, predvsem zmogljivosti Komisije, vendar pa bomo to storili in bomo šli po tej poti, če se bomo najprej prepričali, da bo dodalo vrednost delu na nacionalni ravni.
poročevalec mnenja Odbora za peticije. - (MT) V imenu Odbora za peticije sem pripravil mnenje o mreži Solvit, ki jo povsem podpiram, saj je sredstvo, ki pomaga državljanom, ki se soočajo s težavami. Vendar pa bi podal pomembno pripombo, ki jo bom podrobneje razložil: potrebo po polnem sodelovanju med vsemi zainteresiranimi stranmi, s katerimi vzpostavi stik državljan. Katere možnosti so na voljo državljanu, ki se sooči s težavo? Vloži lahko peticijo na Evropski parlament, ki ima takšne pristojnosti v skladu s členom 194 Pogodbe, pritožbo lahko predloži Evropski komisiji, lahko pa tudi vloži pritožbo pri mreži Solvit. Državljani lahko pravno varstvo zahtevajo tudi z naslovitvijo pritožbe na evropskega varuha človekovih pravic, vendar pa to ustvarja veliko zmedo, zaradi katere državljan ne ve točno, kam naj se obrne za pravno varstvo in pomoč. Zato v svojem imenu in v imenu Odbora za peticije pozivam k okrepljenemu sodelovanju med vključenimi vsemi institucijami, tako da bo državljan točno vedel, kam naj se obrne po pravno varstvo.
Problem, ki so ga razkrila naša tri poročila, ima dve ravni: predvsem gre za oklevanje številnih držav članic glede prenosa evropskega prava v nacionalno prakso, zaradi česar 100 direktiv v zvezi z notranjim trgom še ni začelo v celoti veljati. Vem, da je to majhen, toda pomemben odstotek. Drugi problem je zelo slaba uporaba mreže Solvit kot praktičnega instrumenta. V Češki republiki je na primer med strokovnjaki dobro poznana, vendar pa samo 7 % registriranih podjetnikov ve karkoli o storitvi. Situacija v Franciji je precej slabša. Glede na statistiko za mrežo Solvit skrbi samo en posameznik.
Vesela sem, da je naš odbor podprl tudi predloge, ki sem jih predstavila kot poročevalka v senci; na primer ukrep za povečanje števila administrativnega osebja mreže Solvit v državah članicah. Vendar pa gre zlasti za promoviranje mreže med podjetniki, izseljenci, različnimi združenji, nacionalnimi parlamenti in tudi tem parlamentom. Omenila bi rada potrebo po povezovanju mreže Solvit z enotnimi kontaktnimi točkami in svetovalnimi službami Komisije, za Komisijo pa je seveda pomembno, da vse države pravočasno obvesti o zadevah, ki jih je rešila mreža Solvit. Komisija mora te analize predstaviti v letnih poročilih, na ta način pa bi seveda lahko izboljšali uporabnost mreže Solvit.
Drugo politično načelo je, da moramo zagotoviti visoko raven varstva pravic potrošnikov in tudi delavcev. Z drugimi besedami, notranji trg ne pomeni odprave pravic in ne pomeni deregulacije. Pomeni, da moramo poskrbeti za ohranitev naše zelo visoke ravni skupnih pravic na teh področjih. Zaradi tega se ne strinjamo z enim odstavkom v poročilu gospe Von Thun Und Hohenstein. Ta zadeva tako imenovani pregled stanja notranjega trga ali preskus glede notranjega trga. Ta pristop je napačen. Daje vtis, da je pomembno samo, kako trg deluje. To ne drži. Vprašati moramo, kakšen vpliv bo imela zakonodaja Evropske unije na pravice delavcev in na pravice potrošnikov. Zato zavračamo ta koncept, saj je napačen.
V okviru gospodarske krize, gospod Barnier, je notranji trg sredstvo, ki ga moramo resnično razviti. Znotraj tega notranjega trga je seveda potrošnja morda najpomembnejše gonilo, ki ga moramo kratkoročno podpreti. Vendar ne katere koli potrošnje. Potrebujemo potrošnjo, ki pripravlja na prihodnost, ki je v skladu z izzivi trajnostnega razvoja, odgovorno potrošnjo, ki si ne prizadeva vedno spodbujati diskontnih proizvodov, ki naj bi povečali nakupno moč družin in ki so dejansko pogosto povprečne kakovosti ter so posledica skoraj sistematične selitve njihove proizvodnje iz Unije. Vemo, kdo so njihove glavne žrtve: potrošniki z najnižjimi dohodki, najbolj ranljivi potrošniki.
Na kratko, ponovno moramo vzpostaviti zaupanje med potrošniki in podjetji, predvsem distribucijskimi podjetji, da bi okrepili in spodbujali razvoj našega notranjega trga EU. Komisiji želim poslati zelo jasno sporočilo. Da, gospod Dalli, imeli boste našo podporo, vendar čutimo nelagodje zaradi tveganja, povezanega zaradi razdelitve pristojnosti med vami. Bojimo se, da bo to vodilo k razdrobljenosti vaših dolžnosti. Sočasno bomo zelo pozorni na to, ali resnično sodelujete na usklajen način. Pričakujemo, da se bo resnično upoštevalo interese potrošnikov v vseh politikah Evropske unije v duhu Lizbonske pogodbe.
Takoj vam bom dal primer, ki ne povezuje samo gospoda Barnierja in gospoda Dallija, ampak tudi gospo Reding. Čas je za nadaljnjo obdelavo podatkov k zeleni knjigi o kolektivnih odškodninah. Pričakujemo, da boste glede tega dosegli napredek. Ker ste to omenili, gospod Dalli, bi vas rad vprašal, ali že imate tozadevni časovni razpored. Od vas pričakujemo tudi, da boste opredelili posebno novo evropsko obliko, da se bo ta kolektivna odškodnina izognila vse preveč znanim zlorabam sistema ZDA, da opredelimo nekaj, kar bo lahko koristilo vsem, in kar ne ščuva interesov ene strani proti drugi.
v imenu skupine Verts/ALE. - (DE) Gospod predsednik, navezala bi se na tisto, kar je na začetku povedal gospod Barnier o precejšnjem pomenu notranjega trga v trenutni krizi. Ta je bil ponovno zelo jasno dokazan. Vendar pa notranji trg očitno potrebuje zaupanje državljanov. Samo z njim bo deloval pravilno. To pa je na mnogih ravneh še vedno pomanjkljivo. V razpravah v naših državah parlamentarci posebno pogosto opazimo, da so te bojazni pred notranjim trgom še vedno zelo pogoste med javnostjo in da so teme, kot je protekcionizem, žal dobro sprejete, saj te zadeve ne samo predlagajo vlade, ampak jih podpirajo mnogi državljani. Zato je za nas v Parlamentu še toliko pomembneje, da storimo vse, kar lahko, da bi spodbudili zaupanje v notranji trg. Potrošniška politika je seveda ključni element za dosego tega. Potrošniška politika, ki zagotavlja visoko raven varstva potrošnikov, lahko poveča in zagotovi zaupanje ljudi v notranji trg. Zato si moramo na tem področju močneje prizadevati.
Pozdravljam dejstvo, da sta danes tu oba komisarja. Seveda se zavedate, da je tudi naša skupina kritizirala dejstvo, da za potrošniško politiko ni več pristojen samo en komisar, saj je bilo sporočilo gospe Kuneve zelo pozitivno. Zato pozdravljamo dejstvo, da nam tu dajete zelo jasen znak, da hočete sodelovati na tem področju. Pomisleke smo imeli tudi, da varstvo potrošnikov zaradi delitve pristojnosti med dva komisarja nazadnje ne bi bilo deležno zadostne pozornosti. Vendar pa upam, da to ni samo enkraten dogodek, ampak da boste v zvezi s tem zelo tesno sodelovali z nami, saj moramo obravnavati nekatera zelo pomembna vprašanja; še vedno moramo na primer zaključiti razpravo o zakonodaji o skupinskih tožbah in kolektivni odškodnini, tozadevno pa je treba napredovati. Seveda bo to imelo zelo pomembno vlogo pri povečanju zaupanja državljanov.
Potrebujemo več instrumentov, ki pojasnjujejo, da so državljani na notranjem trgu zaščiteni. V zvezi s tem je zelo pomemben instrument mreža Solvit. Zato odločno podpiramo poročilo gospoda Buşoija. Mreža Solvit, ki ponuja priložnost za izvensodne rešitve, ustvarja zaupanje na notranjem trgu in potrošnikom zagotavlja boljše poznavanje notranjega trga, ki je pri organih v državah članicah zelo pogosto pomanjkljivo. Mreža Solvit lahko tozadevno zagotovi pomemben in ključen prispevek. Letos sem poročevalka za proračun in lahko gospodu Dalliju zagotovim, da bomo odločni glede proračunskih zadev in dodeljevanja sredstev na področju potrošniške politike. Obrnili smo se že na naš Odbor za proračun in poudarili, da seveda hočemo, da se sredstva še naprej zagotavlja, hočemo pa tudi uporabo ustreznih sredstev. V zvezi s tem lahko računate na našo podporo.
Če še enkrat povzamem, menim, da ta poročila na splošno pošiljajo zelo pomemben in zelo pozitiven znak. Čeprav jih podpiramo, imamo pripombo. Ta se nanaša na preskus glede notranjega trga, ki je po našem mnenju precej pristranski. Če bomo pregledali direktive, je treba to storiti s številnih različnih vidikov. Tu je zelo pomembna trajnost, prav tako pa socialna vprašanja. Pregled, če se ga bo izvedlo, se ne sme osredotočati na en sam vidik notranjega trga. Biti mora celovit pregled. V zvezi s tem je treba ustrezno preučiti tudi subsidiarnost. Zato obžalujemo pristransko osredotočanje na preskus glede notranjega trga. Vendar pa načeloma podpiramo pristop poročevalke, vključno s preskusom glede notranjega trga, in bomo glasovali za poročilo.
Gospod predsednik, proces gradnje skupnega trga na temelju štirih svoboščin - prosti pretok ljudi, blaga, kapitala in storitev - še vedno ni dokončan, zlasti če pomislimo na četrto svoboščino, prosti pretok storitev, in še vedno moramo veliko narediti. To je izredno pomemben proces, zlasti v času mrtvila v gospodarstvu in glede na gospodarsko krizo, s katero se soočamo v Evropi. Prav v času gospodarskega nazadovanja moramo govoriti o odlikah skupnega trga in morda bomo potem odkrili politično voljo, h kateri je pozval gospod Rochefort.
Zato bi rad čestital Uradu Evropskega parlamenta, da je prepoznal pomen zadeve in odločil, da bo razprava o teh treh poročilih prednostna razprava na tej seji Parlamenta. Zahvaliti se moram tudi gospodu Harbourju, predsedniku Odbora za notranji trg in varstvo, in mu čestitati za učinkovitost njegovih prizadevanj v zvezi s tem. Čestital bi rad tudi trem poročevalcem za tako pomembna poročila. Vendar pa ne morem spregledati določene absurdnosti. Na današnjem plenarnem zasedanju razpravljamo o poročilu gospe Thun - dodal bi, da je odlično poročilo -, vendar pa je to poročilo o pregledu stanja notranjega trga za leto 2008. Toda pred nekaj dnevi je Komisija objavila pregled stanja notranjega trga za leto 2009. Menim, da je to še en razlog za to, da bi Komisija v prihodnje objavljala vsa štiri pomembna poročila o nadzoru notranjega trga sočasno. Konec koncev gre v pregledu stanja notranjega trga, pregledu stanja potrošniškega trga, poročilu mreže Solvit in Kažipotu za državljane za enake zadeve in bi jih zato morali prejeti sočasno.
Ne strinjamo se s stališčem in mišljenjem, da so učinkovitejši in prožni potrošniški trgi temeljni dejavniki za konkurenčnost in blaginjo državljanov. Gospodarska kriza dokazuje, da nas morajo voditi posebne okoliščine v vsaki državi in ne dogmatična uporaba enotnega standarda, namreč neizkrivljene konkurence. Menimo, da konkurenčnost ni povezana z blaginjo državljanov, ker teži k dajanju prednosti podjetjem, saj doslej znižanja cen kot celota dokazano niso koristila potrošnikom.
Zato se strinjamo, da s pregledom stanja za beleženje in ocenjevanje zadovoljstva evropskega potrošnika z nemotenim delovanjem trga, toda po drugi strani se ne smemo odmakniti od bistva in cilja, ki ni nič drugega kot vodenje k ljudem usmerjenega notranjega trga, v središču katerega je blaginja človeka in ne številke. Pregled stanja potrošniškega trga imamo za orodje za beleženje obsega zadovoljstva potrošnikov znotraj določenega okvira in v določenem obdobju. Vendar pa samo te ocene in ta beleženja državljanom ne morejo prinesti večje blaginje, preprosto zato, ker bodo dali potrošnikom več samozavesti in varnosti.
Bilo je mnogo točk, o katerih smo se popolnoma strinjali, in druge, na katerih bomo, upam, lahko delali v prihodnosti: zlasti na pregledu stanja zadovoljnosti evropskega potrošnika, ki ga podpira Evropska komisija, zelo pomembnem instrumentu, ki pa po mojem mnenju še vedno ne zagotavlja standardiziranih podatkov, ki bi ljudem omogočili jasne odločitve. Če bi bili podjetje in bi se o njegovi prihodnosti odločali na podlagi podatkov, ki so še vedno netočni, bi lahko bankrotirali. Zato upam, da bomo v prihodnosti delali na podatkovni zbirki, ki bo ljudem omogočila sprejemati jasne odločitve.
Prva je potreba po sprejetju bolj kakovostnega pristopa v zvezi z izvajanjem pregleda stanja notranjega trga, ki bo omogočil opredelitev vzrokov primanjkljaja pri prenosu. Ne podcenjujemo koristi statističnih podatkov in pritiska, ki izhaja iz spodbujanja dobrih in slabih študentov EU, vendar pa bi morala biti po našem mnenju Komisija bolj ambiciozna in si prizadevati za to, da ta pregled stanja postane orodje za ugotavljanje težav držav članic v okviru procesa prenosa. Še toliko bolj, ker vsi vemo, da primanjkljaj pri prenosu včasih ni posledica zlonamernosti držav članic, ampak povprečne kakovosti evropske zakonodaje, ki jo je treba prenesti.
(DE) Gospod predsednik, komisar Barnier, komisar Dalli, dejstvo, da danes razpravljamo o treh samoiniciativnih poročilih o varstvu potrošnikov, kaže, da je treba na teh področjih kljub vsemu našemu uspehu še veliko izboljšati. Prenos direktiv o notranjem trgu s strani držav članic se je na splošno zelo izboljšal, vendar pa sedem držav članic ni doseglo cilja zmanjšanja primanjkljaja pri prenosu za direktive o notranjem trgu na 1 %, kot je določila Komisija.
Vendar pa je glavni problem predvsem uporaba zakonodaje EU in ne njen prenos. V primeru kršitev pogodbe s strani držav članic povprečno traja 18 mesecev - z drugimi besedami, še vedno predolgo -, da izvršijo sodbo Sodišča Evropskih skupnosti. To je mogoče razbrati iz trenutnega pregleda notranjega trga, Skupini zavezništva liberalcev in demokratov za Evropo pa se to zdi nesprejemljivo. Ta primanjkljaj bo vodil k problemom za državljane in predvsem za mala in srednje velika podjetja, ki so odvisna od usklajenih pravil znotraj notranjega trga, vendar pa se srečujejo z nepričakovanimi, zamudnimi in birokratskimi ovirami, če hočejo delovati na čezmejno.
Zato je pomembno, da se mrežo Solvit nadalje razvija. Mreža Solvit je spletna mreža za reševanje problemov, v kateri države članice pragmatično sodelujejo pri reševanju problemov, ki so se pojavili zaradi nepravilne rabe pravil notranjega trga s strani javnih organov. Vse države članice morajo nenazadnje zagotoviti finančna sredstva in ustrezno usposobljeno osebje za centre Solvit. Skupina ALDE poziva k ozaveščanju ljudi o mreži Solvit v državah članicah, da bi se olajšalo čezmejno prodajo njihovih proizvodov in storitev. Za ta namen je udeležba zadevnih združenj v obsežnih informacijskih kampanjah potrebna prav tako kot enoten in lahko razumljiv internetni portal, ki ga je lahko najti in ki sprejema pritožbe vseh vrst.
Drugič, poročilo gospe Hedh, ki so ga, tako kot vsa poročila, o katerih razpravljamo, odlično dopolnili poročevalci v senci, kaže, da moramo zaupanju potrošnikov pripisati vsaj tolikšen pomen kot zaupanju podjetnikov. To bo naloga za prihodnost, rešiti pa jo je mogoče samo, če se dolgoročno osredotočimo na cilj notranjega trga, končamo razdrobljenost na posamezne generalne direktorate in različne politične pristope ter notranji trg končno vidimo kot veliki cilj evropskega projekta, ki smo ga v zadnjih letih precej zanemarili.
Mreža Solvit je odličen koncept in menim, da ga je komisar Dalli povzel, ko je dejal, da gre za ljudi. Osredotočena je na državljane in poskuša pomagati tistim, ki se znajdejo pred ovirami in problemi, ki jih je ustvarila EU, in rešiti problem v 10 tednih. Vem, da bi se nekateri ljudje zdrznili ob zamisli: "Sem iz vlade in tu sem, da vam pomagam", vendar pa je mreža Solvit v bistvu mreža po vseh 27 državah članicah, ki je tu, da stori točno to: pomaga.
Uradno želim omeniti in izreči priznanje vsem tistim, ki delajo v centrih Solvit v državah članicah. Lani sem se sestala z maloštevilnim osebjem, ki vodi center Solvit v Združenem kraljestvu. Način dela centra Solvit v Združenem kraljestvu je zgled najboljše prakse, ker preskuša in uporablja model Solvit+, pri čemer si prizadeva pomagati podjetjem in posameznikom, ki se obrnejo nanj zaradi problema. Ekipa je vključena v Evropski regulativni oddelek znotraj Ministrstva za podjetništvo in industrijo. Z eno izmed mojih mnogih sprememb sem si prizadevala zagotoviti, da so centri po vsej EU brez izjeme ustrezno preskrbljeni z osebjem.
Komisar Barnier, decembra sem v vaši prisotnosti v Parlamentu načela vprašanje mreže Solvit in omenila, da smo jeseni v odboru izvedeli, da je oseba, ki vodi center Solvit v vaši državi članici, pripravnik. Člani odbora so bili zgroženi. Vprašala bi, kot sem tudi decembra, ali se je ta situacija spremenila. Če Parlamentu ne morete dati te informacije, bi vas prosila, da pojasnite. Pomembno je, da je v centrih Solvit ustrezno osebje.
(DA) Gospod predsednik, sem poročevalec v senci za poročilo o pregledu stanja notranjega trga in se bom zato osredotočil na to temo, tozadevno pa je danes dan za veselje. To je dan, ko se lahko vsi strinjamo, da ti pregledi stanja izredno dobro delujejo. So velik uspeh na temeljni ravni, zato domnevam, da se lahko samo strinjamo, da je treba storiti več za njihovo spodbujanje. Z zadovoljstvom opažam, da se zdi, da so socialni demokrati ugotovili, da v nobenem primeru ni dobra zamisel glasovati proti njim. V zvezi z znanim preskusom, ki je bil predlagan, v Skupini zavezništva liberalcev in demokratov za Evropo seveda podpiramo ta predlog; poleg tega malce težje razumemo, za kaj gre pri nekoliko obrambnem argumentu proti temu predlogu. Seveda se lahko vrnemo k temu. Kot splošno opazko bom povedal samo, da je odlično, da drugače obstaja široko soglasje glede predlogov in poročila.
Druga dobra zadeva je osredotočanje na izvajanje. Centri Solvit so bili deležni mnogih pohval in to povsem podpiram. Kot je omenila zadnja govornica, bi se lahko dejansko zavzeli za dan mreže Solvit tu v Parlamentu. Menim, da je trenutno največji problem mreže Solvit to, da ni dovolj znana. Resnično se je potrebno veliko bolj kot doslej osredotočiti na mrežo Solvit - kar me je pripeljalo do moje zadnje pripombe, ki zadeva poudarek, da je to vprašanje komunikacije, kot je tudi pojasnjeno v poročilu. Resnično moramo podpreti obveščanje v zvezi s tiskom in ostalo javnostjo in osredotočanje na področja kot so mreža Solvit in pregledi stanja.
Osebno sem spoznal osebje, ki je odgovorno za mrežo Solvit v Češki republiki. Povedati je treba, da je to zagotovo zelo dobra priložnost za notranji trg, vendar pa je treba omeniti tudi razlike v pristopu različnih držav. Tu je zelo pomembno, da imamo čezmejni element, in upam, da bosta oba komisarja prispevala k odprtju čezmejnega potrošniškega trga in predvsem k odpravi ovir v obliki različnih nacionalnih izjem ter da bomo s tem dosegli popolno uskladitev potrošniškega trga.
(DE) Gospod predsednik, komisarja, gospe in gospodje, upoštevajmo izjavo komisarja Barnierja, ki jo je dal pri svojem zaslišanju, in iz notranjega trga naredimo svojega prijatelja. Če bomo to nalogo vzeli resno, moramo notranji trg spremeniti v domači trg. Če iz notranjega trga naredimo domači trg, bomo iz njega naredili prostor, kjer lahko živijo državljani Evropske unije. Smo Evropa. Če ga spremenimo v prostor za življenje, vendar ne v domovino, je to povsem drugačna zadeva.
Notranji trg še ni dokončan. Še vedno ima veliko potenciala za razvoj. Komisija mora izpostaviti vse ovire in predlagati ukrepe za njihovo odpravo. Evro in notranji trg predstavljata naš najuspešnejši odziv na notranje in tudi zunanje izzive globalizacije Prednosti notranjega trga so kvalifikacije evropskih državljanov ter mala in srednje velika podjetja, ki predstavljajo 90 % gospodarstva. Zato moramo čim prej v vseh državah članicah v nacionalno zakonodajo prenesti Akt za mala podjetja. Naredimo iz tega akta razpoznavno znamenje notranjega trga. Vendar pa je 80 % gospodarstva v Evropski uniji financiranega s krediti in samo 20 % s strani kapitalskega trga. Na to ne smemo pozabiti pri ponovni ureditvi finančnega trga.
Priznati moram - in zelo sem vesela, da je tu gospod Barnier -, da sem razumela, da vlada moje države mreže pravzaprav ne spodbuja. Vse večje število primerov bi posledično težko rešil en sam pripravnik, ki je trenutno v letu 2010 v Franciji odgovoren za mrežo Solvit, v državi, ki ima, to je res, samo 60 milijonov prebivalcev in ki je samo druga država članica EU z vidika števila primerov, predloženih leta 2009.
(SV) Gospod predsednik, komisarja, poročevalcem se želim zahvaliti za njihovo konstruktivno delo. Kljub svojim pomanjkljivostim je notranji trg EU velik uspeh, zato težko razumem kritiko gospoda Colmana. Cilj notranjega trga je dati potrošnikom širok izbor visoko kakovostnega blaga in storitev za primerno ceno ter sočasno zagotoviti ustrezno raven varstva potrošnikov. Zato menim, da si moramo prizadevati za popolno uskladitev pravic potrošnikov z visoko ravnjo varstva, da bi potrošniki resnično lahko izkoristili prednosti notranjega trga. To je še posebno pomembno glede na povečanje čezmejne trgovine in e-trgovine.
Kot poročevalec v senci za Evropske konzervativce in reformiste sem, ko je bilo poročilo še vedno na ravni odbora, poudaril pomen spodbujanja mreže Solvit med prebivalci EU, zlasti možnosti za državljane in predvsem podjetja, da uveljavijo svoje pravice. Verjetno se vsi strinjamo, da je nujno izvesti informacijsko kampanjo za spodbujanje mreže Solvit kot alternativnega mehanizma za reševanje sporov. To je potrebno storiti zato, da bodo informacije o obstoju mreže Solvit dosegle zainteresirane strani. Tu je ključnega pomena internet, zato bi bilo dobro, če bi Komisija prisluhnila predlogom Parlamenta in ustvarila skupni internetni naslov z imenom domene solvit.eu za vse nacionalne centre Solvit ter bi države članice, ki tega doslej niso storile, odprle internetne strani z nacionalnimi domenami s povezavami na evropski portal Solvit.
(PL) Iskreno čestitam vsem poročevalcem, saj imajo poročila, za katera so odgovorni, dve zelo pomembni značilnosti. Prvič, dejansko zelo dosledno zagovarjajo notranji trg in jasno opozarjajo na pomanjkljivosti, vendar pa ga sočasno zelo odločno zagovarjajo. Druga velika odlika teh poročil je, da so splošno sprejeta. Menim, da imamo opraviti s situacijo, v kateri celotni Evropski parlament, vključno s tistimi poslanci, ki so glede svobodnega trga zelo skeptični, na splošno zagovarjajo notranji trg in njegove vrednote - to je velika odlika teh poročil.
Pozornost bi rad obrnil k številnim specifičnim zadevam. V zvezi z mrežo Solvit imamo opraviti s paradoksalno situacijo, kot je dejal gospod Kurski, v kateri instrument, ki naj bi uravnotežil te razlike, v različnih državah deluje z različno stopnjo učinkovitosti. Po mojem mnenju je potrebno določeno usklajevanje, saj mora biti to dosleden sistem, ki ne samo dobro deluje, ampak deluje povsod na enak način. Nekaj, kar je zelo pomembno v poročilu gospe Thun, so sredstva, ki jih mora najti Komisija, da bi lahko končno razvili model, ki bo zagotovil, da zakonodaja, ki jo oblikujemo, ne bo neskladna s svobodo notranjega trga. Zdi se, da je to ključna zadeva v poročilu. Če bi nam uspelo vzpostaviti takšen mehanizem, nam ne bi bilo treba skrbeti zaradi prihodnosti novega trga.
Osredotočila bi se na dve ključni točki. Prva je, da mi, to je Komisija in nekateri v tem parlamentu, domnevamo, da na notranjem trgu vse teče sorazmerno usklajeno ter da imamo ozaveščene potrošnike in poštene ponudnike. Pogosto je tako, vendar ne vedno. Obstajajo neodgovorni ponudniki, ki vidijo samo svoje kratkoročne dobičke, in zato potrebujemo močnejši nadzor in inšpekcijo trga. Vendar pa obstajajo tudi neobveščeni potrošniki. Potrebujemo boljše informacije. Ni dovolj samo, da so navodila za uporabo razumljiva. Potrebujemo nenehne informacije.
Menim, da se moramo bolj osredotočiti na probleme v sektorju bančnih in finančnih storitev, saj trenutno na enotnem trgu obstajajo velike razlike glede plačila pristojbin za te storitve. Če ste na primer v Romuniji in želite uporabiti bančno storitev, ki jo ponujajo banke - iste banke, ki delujejo tudi v Romuniji, Franciji, Italiji in Avstriji -, boste v Romuniji plačali večje pristojbine in po višjih stopnjah. Takšna situacija je napačna in menim, da imajo državljani ne samo v Romuniji, ampak tudi v drugih državah članicah, pravico upati, da bodo evropske institucije odigrale dejavnejšo vlogo pri pojasnjevanju teh razlik. Poudariti želim, da govorim o pristojbinah in ne bančnih obrestih.
(PL) Gospod predsednik, poročevalcem bi rada čestitala za njihova zelo dobra poročila. Nedavno smo veliko govorili o potrebi po oživitvi notranjega trga. O tem je govoril tudi komisar med zaslišanjem pred Odborom za notranji trg in varstvo potrošnikov. To bo tudi tema poročila profesorja Montija, na katerega čakamo. Po mojem mnenju v strategiji Evropske unije 2020 ni mogoče najti prav veliko notranjega trga. Notranji trg je nekaj, kar potrebujemo. Vendar pa ne potrebujemo notranjega trga, ki se samo imenuje tako, ampak notranji trg, ki resnično deluje. Ne moremo reči, da je trenutno tako. Obstaja preveč ovir za prosti pretok štirih svoboščin, ki omejujejo potencial trga, protekcionistične politike držav članic pa niso skladne z načeli notranjega trga. Po eni strani potrebujemo ustrezno izvajanje zakonodaje s strani držav članic in potrebujemo tudi podporne instrumente, ki dobro delujejo, kot je mreža Solvit, vendar pa potrebujemo tudi globljo (...).
(DE) Gospod predsednik, govoriti želim o predlogih v zvezi z varstvom potrošnikov in bi za začetek seveda omenil pozitivne vidike: sredstva informiranja in usposabljanja potrošnikov z zagotavljanjem več informacij na vseh ravneh vse od občinske, lokalne in regionalne sfere do čezmejnega poslovanja EU, spodbujanje potrošnikov - kot to delamo v Avstriji s protimonopolno zakonodajo - in seveda večje kazni za neprevidne banke, ki odobrijo slabo premišljen kredit. Tudi standardizirani kreditni obrazec je izredno pozitivna poteza.
(DA) Gospod predsednik, hvala za današnjo dobro razpravo. Zadovoljna sem, da sta gospod Barnier in gospod Dalli tako podprla potrebo po upoštevanju potrošnikov na notranjem trgu. Vendar pa bi pozornost rada pritegnila k določenemu odstavku poročila gospe Hedh - namreč odstavku 40, v katerem predlagamo ustanovitev evropske agencije za varstvo potrošnikov. Predstavljam si lahko, da je to nekaj, za kar bi si radi prizadevali. Takšna agencija bi lahko pomagala pri zbiranju podatkov, pripravi študij o vedenju potrošnikov in seveda bi lahko delovala tudi kot varuh v zvezi z delom Komisije in delom Parlamenta glede potrošniških vprašanj. Zato bi si želela slišati vaša stališča glede ideje, ali je to nekaj, za kar bi si prizadevali - po mojem mnenju bi lahko takšno agencijo brez problema locirali na Malti ali v Franciji, če bi to pripomoglo k procesu.
član Komisije. - (FR) Gospod predsednik, gospa Schaldemose je pravkar poudarila kakovost te razprave, predvsem glede agencije za varstvo potrošnikov, ki že obstaja v Kanadi, če se ne motim, gospod Dalli pa nam bo povedal, kakšno je stanje danes. Strinjam se z oceno kakovosti razprave in kakovostjo vseh konstruktivnih, kritičnih govorov in predlogov v zvezi z izvajanjem in oceno, nadzorom nad temi 1 500 - ponavljam za vse tiste, ki nas poslušajo -, 1 500 direktivami ali besedili, ki urejajo ta veliki evropski trg. Dodal bi, da nisem prepričan, ali raje govorim o velikem evropskem trgu ali enotnem trgu, saj bi bilo to jasnejše za državljane in potrošnike.
V tem poročilu je veliko idej in vse, ki sem jih slišal, so vredne sprejetja ali preučitve. Gospod Bielan je podprl idejo o kazalnikih uporabe pravil, ki je vključena v poročilo gospe Thun Und Hohenstein. Gospa Gebhardt je omenila tudi gospodarsko in socialno oceno direktiv in študije vplivov. Morda bi na tem mestu odgovoril konstruktivni kritiki gospoda Harbourja, ki zadeva strategijo 2020. Poleg tega sem slišal tudi gospo Handzlik, ki je rekla, da o notranjem trgu ne govorimo dovolj.
Če dejansko preberete strategijo 2020, ki jo je Komisija objavila prejšnji teden, je notranji trg v središču pristopa in je povsod: inteligentna rast s patenti in drugimi orodji; zelena rast z ustrezno uporabo javnih naročil; ter vključno uravnotežena in poštena rast. Notranji trg je povsod - mora biti povsod -, vendar pa besedilo za leto 2020 ni zasnovano, da bi govorilo o vsem. Ne govori na primer o zunanji politiki in obrambni politiki, prav tako pa ni njen cilj Komisijo odvezati njene naloge, ki je ustrezno uveljavljanje, nadzor in spremljanje pravilno izvajanje vseh besedil. Verjemite mi, da se ne počutim razbremenjenega potrebe po preverjanju in ukrepanju, včasih celo s postopki za ugotavljanje kršitev, da se zagotovi ustrezna uporaba notranjega trga. Vendar pa bom vedno, ponavljam, dajal prednost soglasju, zaupanju in pojasnilu pred omejitvami.
Glede mreže Solvit, če končam z nekaj kratkimi komentarji, podpiram idejo - dobro idejo -, ki jo je nekdo omenil, da se oblikuje spletna stran SOLVIT.EU. Razširjala bo informacije ali uporabnike napotila na nacionalne strani. Delo v zvezi s to stranjo SOLVIT.EU bodo moje službe v povezavi z drugim projektom, ki zadeva spletno stran Vaša Evropa, zelo hitro opravile. Kot sta dejala gospod Kelly in vi, je beseda Solvit jasna in enostavna, in strinjam se s pozitivno oceno.
Mreža Solvit dela dobro, vendar bi lahko še bolje. Še vedno je preveč državljanov in podjetij, ki ne poznajo svojih pravic in načinov, na katere jih lahko uveljavljajo, in podpiram pripombo gospe Werthmann, ki poziva k večji preglednosti. Menim, da so številni izmed vas, gospa Vergnaud, gospod Rossi, gospa Stihler, gospa Rapti, omenili neustreznost virov, ki so na razpolago mreži Solvit, mimogrede, ne samo v Franciji, čeprav sem jasno slišal, kaj ste rekli. Ne govorim vam kot francoski minister, čeprav sem nekdanji francoski minister, in prosim, verjemite, da bom zelo natančno preučil, kaj se dogaja v tej državi - katere državljan sem še vedno -, da bi pravilno delovala, enako pa bom storil v vseh drugih državah.
Resnično potrebujemo ustrezne, nujne vire, to pa bom preveril med svojimi obiski na kraju samem. Še enkrat bi ponovil, da so ta orodja potrebna, da bi ustrezno preverili, kako deluje notranji trg; ta trg ni dokončan. Ponovno ga moramo zagnati in ga nadalje razvijati - to so omenili mnogi, gospod Stolojan, gospa Gebhardt, gospod Karas, gospod Kožušník - s čezmejnega vidika ali celo znotraj vsake države. Odpraviti moramo ovire, zato je, gospod Harbour, pomembno ugotoviti, kje so manjkajoči členi, kar se morda ne poudarja dovolj, je pa vsekakor določeno v strategiji 2020. To si bom prizadeval storiti s svojimi 12 ali 15 sodelavci v kolegiju, ki so na kakršen koli način pristojni za uporabo direktiv o notranjem trgu.
Nazadnje bi vas glede zadeve, ki so jo kritizirali številni člani Skupine naprednega zavezništva socialistov in demokratov v Evropskem parlamentu, namreč preskusa glede notranjega trga, ne da bi dramatiziral zadevo, spomnil, gospe in gospodje, da mora vsak zakonodajni predlog spoštovati pogodbo. To je tisto, kar misli poročevalec; z drugimi besedami, opraviti mora preskus skladnosti z načeli notranjega trga. To je ena stvar, spremljal pa bom tudi številna socialna, okoljska in gospodarska merila, saj sem zavezan temu, da se vso zakonodajo oceni vnaprej.
Skupni trg je eden izmed največjih dosežkov Evropske unije in rada bi se zahvalila za pozitivne odzive na predloge, ki sem jih vključila v svoje poročilo. Kolege poslance, ki so socialisti in jih skrbi odstavek 10 - "preskus glede notranjega trga" -, bi rada spomnila, da to ni nič novega. Ta predlog je že leta 2003 sprejel Odbor za notranji trg in varstvo potrošnikov in je del strategije notranjega trga. Ne smemo se ga bati. Preskus ne ogroža nobenega izmed socialnih dosežkov Evropske unije. Nenazadnje smo pred nekaj trenutki od komisarja slišali, da Evropska komisija ocenjuje nove direktive s socialnega, gospodarskega in ekološkega vidika, zato ni razloga za paniko. Vsi si prizadevamo za nadaljnji razvoj skupnega trga, prizadevamo pa si tudi zagotoviti, da se protekcionizem ne bo priplazil v Evropsko komisijo.
Evropsko povezovanje se bo razvilo samo, če bodo državljani osveščeni in aktivni, javne institucije pa usposobljene, učinkovite in državljanom prijazne. V tem poročilu sem predlagala številne rešitve, tako da lahko vi - kolegi poslanci - učinkovito in dobro uporabite svoje volivce v procesu evropskega povezovanja in v tem primeru z dejansko krepitvijo skupnega trga povečate njihov delež na skupnem trgu, temu velikemu uspehu Evropske unije. Nadaljevati moramo z razvojem instrumentov, ki bodo pripomogli k razvoju skupnega trga. Sočasna objava štirih poročil je zelo pomemben element, prav tako pa boljše usklajevanje in boljši prenos zakonodaje. Ne smemo se negativno odzivati na besedo "trg". V delu sveta, od koder prihajam, tega trga nismo mogli uporabljati več desetletij, in vemo, kam nas je to pripeljalo.
Poleg dejstva, da je treba povečati število osebja, zaposlenega v nekaterih centrih Solvit, da bi zagotovili učinkovitost mreže Solvit, mora biti osebje tudi ustrezno kvalificirano in se usposabljati glede predpisov o notranjem trgu. Drug dejavnik, ki je prav tako pomemben, je, da se omogoči, da je osebje centrov Solvit deležno pravne pomoči s strani uradnikov v javni upravi in Evropske komisije glede na stopnjo zapletenosti primerov, ki se jih sporoči mreži Solvit. Evropska komisija včasih zamuja z odgovori na prošnje za pravno pomoč s strani osebja centrov Solvit, kar prinaša določene zamude v celotnem postopku reševanja primerov.
v pisni obliki. - (CS) Učinkovito delovanje notranjega trga je predpogoj za ustrezno jamstvo pravic, ki jih zagotavlja Pogodba v zvezi s prostim pretokom oseb, storitev, blaga in kapitala znotraj Skupnosti. V obdobju krize lahko pripomore tudi k oblikovanju stabilnega in uspešnega gospodarskega okolja. Vendar pa notranji trg ne more izpolniti svoje funkcije brez ustreznega izvajanja, uporabe in uveljavljanja zakonodaje. Države članice so dolžne pravočasno izvajati zakonodajo, če so se temu zavezale s sporazumom. Primanjkljaj pri prenosu v višini 1 % se morda zdi majhen, če pa vključimo število direktiv, katerih prenos zamuja ali se jih ne izvaja, ima to velik vpliv na delovanje notranjega trga. Dvomi se vedno znova pojavljajo v primeru določenih držav članic. Podpiram zagotavljanje podrobnejših informacij na spletni strani Komisije v zvezi z direktivami, ki se jih še ne izvaja. Te informacije morajo prispevati k večji ozaveščenosti med širšo javnostjo in ustavnimi organi v državah članicah. Pozdravljam izziv državam članicam, naj sprejmejo bistvene ukrepe, vključno z dodelitvijo sredstev za zagotavljanje delovanja čezmejnih mrež elektronskih informacijskih sistemov za hitro izmenjavo informacij, zlasti glede nevarnih neživilskih proizvodov (RAPEX) ter hrane in krme (RASFF), ali mreže za sodelovanje na področju varstva potrošnikov (CPC). Ti sistemi še vedno ne delujejo ustrezno in se na njih ni mogoče zanesti v vseh državah članicah. Pozornost je treba posvetiti tudi pravilni uporabi direktiv. To je mogoče doseči z učinkovitim sodelovanjem med organi na nacionalni, regionalni in lokalni ravni.
v pisni obliki. - Resno je treba razmisliti o obstoječih odškodninskih mehanizmih, ki veljajo v vsej Uniji, kot je mreža Solvit. Ta alternativna odškodninska pot se premalo uporablja zaradi nepoznavanja njenega obstoja s strani državljanov, potrošnikov in podjetij ter tudi zaradi neustreznih virov, ki so zagotovljeni na nacionalni ravni. Centri Solvit, ki so trenutno prisotni v vsaki državi članici (in tudi na Norveškem, na Islandiji in v Lihtenštajnu), imajo premalo osebja in premalo sredstev - okrepiti je treba usposabljanje osebja in financiranje, da bi izboljšali administrativno sposobnost centrov. Komisijo pozivam, naj kot prednostno nalogo dokonča projekt podpornih storitev enotnega trga (SMAS). Predlagam, da Komisija preuči vključitev podrobnega poročila o napredku, dosežkih in pomanjkljivostih mreže Solvit v pregled stanja potrošniških trgov. Poleg tega morajo države članice v prizadevanjih za ozaveščanje spodbujati mrežo Solvit kot primernega in dostopnega mehanizma za reševanje sporov v obliki informacijskih kampanj na nacionalni ravni. Nazadnje naj povem, da je potrebno znatno izboljšanje na strani Komisije in držav članic glede ozaveščanja o priložnostih, ki jih enotni trg ponuja državljanom, potrošnikom in podjetjem.
Družba, ki svobodno izkorišča priložnosti, ki jih ponuja enotni trg, je temelj za uspeh procesa evropskega povezovanja. Ne bomo zgradili resnično združene Evropske unije, če ljudje niso prepričani, da je njihov dom celotna Evropa. K temu lahko načeloma pripomore mreža Solvit. Rečem lahko, da je bila vzpostavitev sistema Solvit leta 2002 eden izmed tistih dogodkov v zgodovini Evrope kot združene celine, ki se zdijo neopazni, vendar pa so, ko je čas tekel, prinesli nepričakovane rezultate. Ideja sistema zadeva neposredno vire evropskega povezovanja ali, z drugimi besedami, dejstvo, da mora primarno služiti državljanom Unije in ne določenim državam članicam ali vladam.
Je še kaj boljšega kot to, da damo navadnim ljudem enostaven instrument, ki jim bo omogočil reševanje problemov, ki omejujejo njihovo svobodo delovanja na enotnem trgu? Vendar pa so skoraj desetletne izkušnje pokazale, da obstajajo številne ovire, ki ljudem preprečujejo, da bi v celoti izkoristili možnosti sistema. Zato se moramo strinjati s predlogi poročila, ki ga je sestavil Odbor za notranji trg in varstvo potrošnikov. Osredotočiti se moramo predvsem na spodbujanje mreže Solvit v državah članicah, med državljani, saj o njej vedo le malo. Večja finančna sredstva in številnejše osebje ter dodatno usposabljanje ali imenovanje častnika za zvezo mreže Solvit bodo nesmiselni, če ljudje ne bodo vedeli, da imajo na razpolago takšen instrument. Po mojem mnenju se morajo vsi ukrepi, ki jih sprejmemo, začeti s tem, čeprav ne smemo opustiti drugih idej.
Gospod predsednik, gospe in gospodje, nemoteno delovanje notranjega trga mora ostati prednostna naloga Evropskega parlamenta, službe kot je Solvit pa so ključnega pomena pri zagotavljanju tega. Poročilo to poudarja in pozornost osredotoča na problem, s katerim se sooča ta služba. Čeprav se vsi zavedamo, da so vidiki kot je komunikacija in povečanje medijske prepoznavnosti mreže Solvit ključnega pomena, lahko še vedno vidimo, da to ostaja eden izmed ponavljajočih se problemov, s katerimi se je služba soočala vse od svojih začetkov. Države članice in Evropska komisija morajo zagotoviti, da lahko evropski državljani, poslovni sektor in predvsem mala in srednje velika podjetja, ki potrebujejo podporo, v celoti izkoristijo priložnosti, ki jih ponuja notranji trg, imajo dostop do sredstev, ki lahko zagotovijo informacije in hitro rešitev. Poleg tega centri Solvit potrebujejo dodatne vire. Tu imam v mislih usposobljeno osebje in tudi nenehno usposabljanje zanje. Države članice se morajo zavedati, kako pomembni so ti centri in kako koristni so pri zagotavljanju pravilnega izvajanja predpisov o notranjem trgu. Menim, da koristi, ki jih lahko ta služba zagotovi državljanom in poslovnemu sektorju, še zdaleč niso v celoti izkoriščene.
Varstvo potrošnikov v Evropski uniji je treba oblikovati na takšen način, da bodo državljani lahko na notranjem trgu izkoristili veliko izbiro visoko kakovostnih proizvodov in storitev, sočasno pa bili prepričani, da so njihove potrošniške pravice zaščitene in da jih lahko učinkovito uveljavljajo, če se pojavi potreba. Ni treba povedati, da je za to potrebno tudi, da se potrošniki zavedajo svojih pravic in dolžnosti v skladu z veljavnim pravom. Pobude, omenjene v poročilu, za zagotavljanje pojasnil in informacij državljanom EU so zato pomembne in jih je treba hitro začeti izvajati. Predvsem vse večja zapletenost sektorja storitev predstavlja velik problem, zaradi česar potrošniki pri nabavi blaga in storitev vse težje sprejmejo odločitev na podlagi dejstev. Institucije EU morajo v svojih politikah in pri pripravi zakonodaje upoštevati znanje in tudi potrebe potrošnikov, ki jih je pokazal tudi potrošniški barometer. Naš cilj mora biti večja uskladitev predpisov o varstvu potrošnikov - in s tem mislim na povečanje prilagoditve - na račun povečanja uporabe čezmejnih storitev. Vendar pa pri vseh svojih prizadevanjih za izboljšanje notranjega trga ne smemo pozabiti na številne uvoze iz tretjih držav. V zvezi s tem potrebujemo močnejše sodelovanje med carinskimi organi in organi za varstvo potrošnikov v državah članicah, da bi potrošnike zaščitili pred nevarnimi uvozi.
V zadnjih letih se je obseg politike EU za varstvo potrošnikov spremenil in odraža spremembe v potrebah in pričakovanjih ljudi. S skoraj 500 milijoni potrošnikov ima notranji trg EU pomembno vlogo pri doseganju cilja v lizbonskem akcijskem načrtu (gospodarska rast, zaposlovanje in povečanje konkurenčnosti), saj potrošnja prinaša bogastvo EU. Predvsem s hitrim razvojem e-trgovine se je čezmejna razsežnost potrošniških trgov v EU zelo povečala, zaradi česar je še pomembneje imeti visoko stopnjo varstva potrošnikov. Vendar se žal veljavnih predpisov EU o varstvu potrošnikov ne izvaja in uveljavlja v enaki meri v vseh državah članicah. Po mojem mnenju so strožji nadzor trga in mehanizmov uveljavljanja ter njihovo učinkovito in celovito izvajanje bistvenega pomena za povečanje zaupanja potrošnikov. Na podlagi tega podpiram predloge poročevalca, da mora Evropska komisija pozorneje spremljati sprejetje in izvajanje potrošniških pravic EU v državah članicah in jim pri tem pomagati. Menim, da mora Evropska unija preučiti idejo o ustanovitvi evropskega urada za varstvo potrošnikov, ki bi lahko deloval kot usklajevalni osrednji urad in obravnaval predvsem reševanje čezmejnih primerov, da bi podprl in dopolnjeval zadevne urade za varstvo potrošnikov v državah članicah pri izvajanju in uveljavljanju predpisov o varstvu potrošnikov. Po mojem mnenju predpisi EU o varstvu potrošnikov ne bodo preveč koristni, če se jih na nacionalni ravni ne sprejema, izvaja in uveljavlja ustrezno.
København je bil precej manjši korak naprej, kot bi si Evropska unija želela, vendar pa je bil kljub temu korak naprej. Sto devet držav - industrializiranih in držav v razvoju, ki so skupaj odgovorne za več kot 80 % svetovnih emisij toplogrednih plinov - je zdaj uradno vključilo svoje cilje in ukrepe za zmanjšanje emisij v dogovor. Z drugimi besedami, zdaj imamo priložnost, da gradimo na tej odločenosti in jo pomagamo usmeriti v mednarodno ukrepanje. Izkoristiti moramo to priložnost, da pripomoremo k ohranjanju zagona v smeri k trdnemu in pravno zavezujočemu svetovnemu podnebnemu sporazumu za obdobje po letu 2012, kar seveda ostaja naš cilj.
Izhodišče Komisije je, da mora EU še naprej imeti vodilno vlogo. Menimo, da lahko Evropa to najbolj prepričljivo stori z oprijemljivim in odločnim ukrepanjem doma, da bi postala najbolj podnebju prijazna regija na svetu. To moramo storiti v okviru strategije EU 2020, ki je bila predložena prejšnji teden. In naj jasno in glasno povem: to je v interesu same Evrope. Kako to? Ker bo - če bomo to storili pametno - povečalo našo konkurenčnost, okrepilo našo energetsko varnost in spodbudilo bolj zeleno gospodarsko rast in inovacije, kar bo ustvarjalo delovna mesta. Komisija si bo zato zdaj prizadevala za začrtanje poti do leta 2050 za prehod Evropske unije na nizkoogljično gospodarstvo.
To bo vključevalo zmanjšanje naših emisij za 80 % do 95 % do leta 2050, kot je že bilo dogovorjeno, EU pa se je - kot ta parlament dobro ve - zavezala zmanjšanju svojih emisij do leta 2020 za najmanj 20 % pod ravnmi iz leta 1990 in večjemu zmanjšanju v višini 30 %, če bodo pogoji ugodni. Popolnoma se strinjam z željo, ki so je izrazil Parlament, da mora EU preseči cilj 20 %. Naše zmanjšanje moramo bolje uskladiti s tem, za kar nam znanost pravi, da je potrebno, da bi izpolnili cilj Københavnskega dogovora, da globalno segrevanje ne bo preseglo dveh stopinj Celzija. Kot ste prav tako navedli v svoji resoluciji, je kriza olajšala izpolnitev ciljev. Če hočemo biti danes tako ambiciozni, kot smo bili pripravljeni biti, ko smo leta 2007 in 2008 sprejeli podnebni in energetski sveženj, bi morali preseči 20 %. Zato z veseljem napovedujem, da bo Komisija pred junijskim Evropskim svetom pripravila analizo, katere praktične politike bi bile potrebne za dosego 30-odstotnega cilj zmanjšanja emisij do leta 2020. Komisija bo prav tako pripravila analizo mejnikov na naši poti do leta 2050, vključno s potrebnimi scenariji ravni ambicij za leto 2030. Za to bodo potrebne ustrezne strategije za ključne sektorje, ki izpuščajo emisije, te pa morajo biti skladne s strategijo EU 2020. V skladu z rokom, dogovorjenim v Direktivi o sistemu trgovanja z emisijami, bo Komisija pripravila tudi svojo analizo položaja v zvezi z energetsko intenzivnimi industrijami v primeru selitve virov CO2.
Nazadnje, to sporočilo predlaga, da se o načrt za naslednje korake v procesu ZN dogovori letos spomladi v Bonnu, ko se bodo ponovno začela pogajanja. Tehnična srečanja v Bonnu morajo začeti postopek vključevanja političnega vodstva, ki ga zagotavlja Københavnski dogovor, v pogajalska besedila ZN in tudi obravnavanja nerešenih vrzeli. Menim, da je najpomembneje ugotoviti, kaj so lahko posebni izzivi za Cancun. Vključevanje ciljev razvitih držav in ukrepov držav v razvoju, določenih v skladu z dogovorom, ter političnega vodstva v zvezi s sistemi spremljanja, poročanja in preverjanja v uradni pogajalski postopek ZN bo ključnega pomena, toda tudi odločitve o vprašanjih, ki so bila v dogovoru zanemarjena, kot je na primer razvoj mednarodnega trga z ogljikom, zmanjšanje emisij mednarodnega letalstva in pomorstva z ICAO in EIMO, kmetijstvo in druge zadeve. V uradnih pogajanjih je bilo dosežen precejšen napredek v Københavnu glede prilagoditvenega okvira, tehnološkega okvira, gozdarstva, ki bi prav tako predstavljali poseben izziv za Mehiko.
Nihče ne bi bil srečnejši od mene, če bi Cancun prinesel tudi pravno zavezujoč svetovni dogovor in če bi se tam rešila tudi pravna vprašanja - in ne zmotite se, Evropska unija je pripravljena. Vendar pa moramo priznati, da lahko preostale razlike med stranmi odgodijo sporazum do naslednjega leta. Zato morajo biti pričakovanja previdna. Menim, da vsi izmed vas vedo, da velika pričakovanja za Mehiko brez določenih ciljev pomenijo zelo veliko tveganje, da bomo na koncu proces uničili. Zato je za vse izmed nas, ki se nam zdi zelo pomembno doseči mednarodni dogovor, verjetno zelo pomemben tudi ta postopni pristop in tudi, da storimo vse, kar lahko, da bi svet dobil pravno zavezujoč dogovor pred letom 2012.
Nazadnje nekaj besed o okoljski celovitosti. Okoljska celovitost mora biti naš ključni pojem v pogajanjih in vem, da se Parlament s tem strinja. Zato je treba obravnavati pomanjkljivosti Kjotskega protokola. S tem mislim omejeno število držav, ki jih zajema - kar ustreza samo 30 % današnjih emisij -, in resne šibke točke, ki jih vključuje, kot so pravila za obračunavanje emisij iz gozdarstva in obravnava presežnih emisijskih pravic iz obdobja 2008-2012, kar je bilo tudi poudarjeno v vaši februarski resoluciji.
Nazadnje mora Evropa okrepiti svoja prizadevanja, da bi spodbujala podporo procesa ZN in ponovno vzpostavila zaupanje, da je svetovni sporazum mogoč. Bolje moramo razumeti stališča naših partnerjev glede ključnih vprašanj in pojasniti, kaj EU zahteva od svetovnega sporazuma. Komisija bo okrepila svoja prizadevanja v tesnih stikih s Svetom in predsedstvom Sveta. Ta mesec bom opravila pogovore v Washingtonu in Mehiki ter nameravam aprila med drugim obiskati Indijo, Maldive, Kitajsko in Japonsko.
članica Komisije. - Gospa predsednica, najprej bi odgovorila gospodu Seeberju glede IPCC in zakaj nismo kritizirali ali karkoli že bi morali storiti v tem dokumentu: povedati moram, da čeprav mislim, da je ključnega pomena, da IPCC resno vzame kritiko in poskuša popraviti zadeve, kjer jih je treba popraviti, doslej nisem ugotovila ničesar, kar bi spremenilo moje globoko razumevanje in občutek, da moramo obravnavati podnebne spremembe. Obstajajo zadeve, podrobnosti, elektronska pošta, ki je prišla v javnost, in vse te stvari. Ugotovila nisem ničesar pomembnejšega, kar bi spremenilo moj odnos, in menim, da to velja za mnoge, torej je to premišljeno. Menim, da si mora sam IPCC zdaj prizadevati in biti previden pri ponovnem vzpostavljanju zaupanja v karkoli pride iz IPCC.
Gospa Ulvskog, omenili ste, da sem več govorila o letu 2050 kot 2010. To je strategija do leta 2012. V Evropski uniji že imamo svojo politiko za zdaj, leto 2010, to pa je strategija za prihodnost. Menim, da je ena izmed novih zadev, ki ji moramo posvetiti pozornost, opredelitev poti med leti 2020 in 2050, zato bom povedala nekaj, kar bi morali doseči do leta 2030.
Vsekakor nočem zmanjševati pričakovanj, vendar pa sem zelo previdna, da jih ne dvignem tako visoko, da bi tisti, ki si ne želijo uspeha mednarodnih pogajanj, lahko proces uničili po Mehiki, če ne dosežemo ničesar. Zato moramo biti praktični. Pred komerkoli bom zagovarjala, da je bilo do Københavna prav imeti velika pričakovanja, da bi ohranili pritisk in bi to prinesli na vrh dnevnega reda voditeljev držav. Naredilo jih je odgovorne; nastajajoča gospodarstva in Združene države je pripravilo k določitvi domačih ciljev; bilo je pomembno. Vendar pa lahko samo enkrat storite nekaj takšnega in potem tega ne dosežete v celoti. Bojim se, da tega ne moremo storiti dvakrat.
Naj nazadnje odgovorim Chrisu Daviesu, da, imeli ste prav. Odvisni smo od drugih, da napredujemo, zato moramo tudi doseči povprečje in analizirati informacije, ki jih dobimo. Kaj se dogaja v Pekingu? Kaj se dogaja v Delhiju? Kaj se dogaja v Washingtonu? Kaj se dogaja v ameriškem kongresu? In potem si poskušajte ob upoštevanju teh zadev predstavljati, da lahko hkrati zagotovimo, da bo naš cilj še vedno izpolnjen, da bomo namreč imeli pravno zavezujoč, resnično mednaroden sporazum.
Če naj EU dejansko obdrži svojo vodilno vlogo v varstvu podnebja, bi morali svoj cilj dvigniti na najmanj -30 %, kar ste že omenili. Dodala bi, da spremembe situacije, ki jih je prinesla recesija, pomenijo, da se -20 % ne razlikuje prav veliko od običajnega scenarija. Če hočemo biti ambiciozni, moramo zaostriti naše cilje in jih povišati na najmanj -30 %, še bolje -40 %.
Seveda nihče ne sme biti naiven. Seveda moramo poskrbeti za svojo industrijo. Vedeti moramo, kaj delamo, in ne smemo biti naivni. Povedati hočem samo, da menim, da bi bilo, če to storimo na pameten in skladen način, mogoče izbirati orodja, ki bi lahko sočasno koristila podnebnim spremembam in zmanjšanju emisij, energetski učinkovitosti, energetski varnosti ter inovacijam in ustvarjanju delovnih mest. Za to si bomo prizadevali. Ne pravim, da bo lahko. Ne smemo misliti, da bo prehod na 30 % enostaven, čeprav moramo vedeti, kakšen bi bil potencial, kakšne bi bile posledice, to pa bo tema analize, ki jo bom pripravila pred junijskim zasedanjem Evropskega sveta. Tako bi pozneje letos imeli analizo poti do leta 2050, vključno s to perspektivo do leta 2030, za katero mislim, da moramo začeti razmišljati o njej, razlog za to pa je seveda, da smo se zavezali zmanjšanju za 80 % do 95 % do leta 2050. Če ne bomo začeli, bo v zadnjem desetletju ali dveh pred letom 2050 zelo težko.
Ali je lahko hipoteza, ki je odvisna od manipulacije podatkov, ustrezna podlaga za upravičevanje ogromnih odhodkov in zaprtje tovarn kot je tovarna Corus plant v Middlesbroughu? Evropska unija plačuje ogromne subvencije okoljskim skupinam, ki se strinjajo, da bodo svetovale EU, naj se drži politike, ki ji je že zavezana. Ali je primerno, da Evropska unija uporablja javna sredstva za subvencioniranje okoljskih skupin? To je razsipanje javnega denarja, lažna podpora politikam Evropske unije in ogroža neodvisnost organizacij, ki vodijo kampanje.
(DE) Toplo vas pozdravljam v Parlamentu. Izguba zaupanja v Københavnu je bila po mojem mnenju eden izmed glavnih problemov. To bi se lahko teoretično nadaljevalo po vsem svetu, toda tudi znotraj Evropske unije. Moje vprašanje, ki vam ga zastavljam, je naslednje. Kaj se dogaja z instrumenti, ki smo jih sprejeli lani? Zaskrbljen sem zaradi sistema za trgovanje z emisijami (ETS), ker nisem povsem prepričan, kaj Komisija trenutno dela glede na odločitev v Københavnu, glede meril, toda tudi glede selitve virov CO2.
Ko slišim, "ali ni čas, da se ustavimo", moram povedati samo, da so bila mednarodna podnebna pogajanja na številne načine precej dolgo ustavljena. Menim, da je tu še vedno potreben precejšen napredek. Enostavno ne razumem, zakaj bi nekdo zaradi nekaj zadev, ki so pricurljale v javnost, dvomil o celotnem projektu. To ni moj pristop. Sem političarka. Ne morem soditi o delu znanstvenikov, vendar pa lahko uporabim svoj razum in preberem njihove glavne ugotovitve in vidim, kakšna so dejstva. Nato lahko pretehtam, ali želim tvegati, da ne naredim nič, z zelo velikimi posledicami, ki bi jih to lahko imelo - ali pa se bom namesto tega odzvala na izziv?
Nekoliko sem zaskrbljen, da bi lahko podnebna pogajanja doletela enaka usoda kot pogajanja v Dohi, ki se jih leto za letom nenehno prelaga. Moje vprašanje se zato glasi, kakšen je vaš načrt B, da bi morda dosegli rezultate v delih nekaterih sektorjev? Imam tudi vprašanje v zvezi s Kjotskim protokolom. Ena izmed strateških napak, ki smo jih storili v Bangkoku, je bila ta, da smo dajali vtis, da ga bomo opustili. Kaj se bo zgodilo, če ne sprejmemo nečesa do leta 2011 ali 2012? Kakšna je prihodnost Kjotskega protokola?
Prepričana sem, da mora Evropa zavzeti bojevitejše stališče in raje pokazati svoje orožje namesto svojih namer. Moje vprašanje, na katerega boste zlahka odgovorili, je nekoliko podobno vprašanju predsednika Odbora za okolje, javno zdravje in varnost hrane, saj sem tudi jaz prepričana, da mora Evropa zagotoviti, da bo to podnebno razsežnost vedno vključevala v vse svoje trgovinske sporazume s tretjimi državami, z evropskim davkom na ogljik, če je to edini jezik, ki ga razumejo tisti, ki nočejo priznati obsega izziva.
Imam dve vprašanji, komisarka; eno je o zagonskem denarju. Kako se boste povezali z gospodom Piebalgsom, da bi resnično zagotovili, da gre ta denar za učinkovitost, obnovljive vire in na decentraliziran način za decentralizirano proizvodnjo energije, ter to povezali tudi z energetsko revščino? Drugo vprašanje je, kako boste v igro vključili velika evropska mesta in napredne regije, tudi mednarodno? Resnično sem bil razočaran, da v dokumentu o strategiji EU 2020 iz prejšnjega tedna države in regije praktično ne obstajajo. Kako si sploh drznemo pomisliti, da bomo Evropo premaknili naprej, če se ne menimo za regije državljanov v Evropi in vpliv, ki bi ga lahko imele z mednarodnega vidika?
članica Komisije. - Gospa predsednica, najprej odgovor gospodu Leinenu, da menim, da je zelo dobra ideja, da morajo imeti delegacije, kadarkoli vodijo pogovore, čas tudi, da na svoj dnevni red prednostno vključijo tudi podnebje. To je zelo pomembno in morda bi bilo koristno primerjati podatke, tako da bi se, ko dobite informacije v eni državi in jaz dobim informacije mesec kasneje, včasih dobili in primerjali naše informacije, da bi resnično lahko gradili na informacijah, ki jih prejmemo.
Tveganje, da končamo v procesu, podobnem procesu iz Dohe, je bil pravi razlog za to, da smo izvajali tako močan pritisk v zvezi s Københavnom, da bi storili vse, kar je v naši moči, da se izognemo takšni situaciji. Prav imate tudi, da je zdaj nevarno: če nam v Københavnu ne bi uspelo, ali bi se to lahko potem vleklo neskončno dolgo? Zato si želim načrt s točnimi izzivi za vsak dogodek in točen datum, ko ga moramo zaključiti. Menim, da je to zelo dobra pripomba.
Nismo problem nasproti Kjotskega protokola. Svoje obljube smo izpolnili pred drugimi. Izpolnili in dosegli smo naše uradne obveznosti v orvem obdobju od leta 2008 do leta 2012. Izpolnili bomo, karkoli smo se obvezali izpolniti, pripravljeni pa smo tudi nadaljevati Kjotski protokol. EU v tem okviru ni problem. Problem tu so druge strani in morale bodo ugotoviti, ali hočejo alternativo, če obstaja, ali kako se bodo spopadle z nadaljevanjem, drugim obdobjem obveznosti.
Razumem vašo pripombo v zvezi z velikimi mesti. Menim, da so C40 in mnoge druge pobude zelo dobre, in prav imate tudi, da bo veliko emisij povezanih z mesti in življenjskim slogom v mestih. Izziv tu je, da je veliko načrtovanja in drugih vrst orodij, ki lahko resnično obravnavajo ta vprašanja, v rokah držav članic, vendar pa se strinjam z vami in sem pred Københavnom tudi delala z nekaterimi velikimi mesti. To je vidik, na katerega ne smemo pozabiti, in ugotoviti moramo, kako ga lahko naprej razvijamo. Ko gre na primer za prevoz in dekarbonizacijo prevoza, ni treba povedati, da bodo velika mesta ključna pri iskanju rešitve.
Močno se ne strinjam s strategijo, ki temelji na tem, da v tej zgodnji fazi sprejmemo, da v Mehiki ne bomo sklenili sporazuma. Moje vprašanje je zato, ali je to nekaj, o čemer ste se preprosto odločili, ali je to ukaz, ki ste ga dobili - in če je tako, kdo vam je to ukazal? Voditelji držav? Ali postopek soodločanja ali kaj drugega? Upam, da je to strategijo mogoče popraviti. Kaj dobrega lahko prinese, da rečemo: "Kaj če ustvarimo velik zagon in so pričakovanja velika, in potem iz vsega tega ni nič - kako lahko potem pojasnimo dva poloma?". Poslušajte, to ni nekaj, kar bi vas moralo skrbeti. ZDA in Kitajska ter drugi bodo verjetno zagotovili, da se od Mehike ne bo pričakovalo veliko. Vloga EU ne sme biti, da zmanjša pričakovanja - njena vloga mora biti povečanje pričakovanj. Če že pred začetkom vrha rečemo: "Poslušajte, pripravljeni smo sprejeti, da ne bo preveč dober sporazum" in tako dalje, potem uničite vse možnosti za uspeh, preden ste sploh začeli. Določa povsem novo izhodišče, sporazum pa bo zaradi tega samo slabši.
članica Komisije. - Gospa predsednica, glede zadnje točke o IPCC je moj "ne" jasen. Če bi se hotela distancirati od vsega, kar ni v tem dokumentu, bi se distancirala od številnih zadev. To je poskus, da se ima za samoumevno, da se soočamo z izzivom, da ga moramo rešiti in da mora EU prevzeti vodstvo v smislu njegovega reševanja. To je razmišljanje, ki se skriva za dokumentom.
Vendar pa smo v Københavnu videli nekaj povsem novega: medtem ko je EU v preteklosti imela samo nekaj partnerjev, ko se je udeležila mednarodnih pogajanj in hotela opraviti stvari, so tokrat voditelji, ki predstavljajo več kot 80 % svetovnih emisij, v Københavnu obljubili, da bodo odslej sodelovali tudi oni. To precej spremeni celotno dinamiko. Naj vas spomnim, da je bila pridobitev gospodarstev v vzponu in to, da se jih pripravi k soodgovornosti, dolga leta evropska prednostna naloga, to pa je bilo dejansko doseženo v Københavnu.
Gospe Carvalho: da, seveda se strinjam, da se moramo pripraviti tehnično in politično in da moramo to storiti bolje vsaj zato, da ne bomo, ko se bomo usedli za pogajalsko mizo, povedali samo, kaj hočemo, in potem, ko se preostanek sveta ne bo strinjal z nami, ne bomo vedeli, kaj storiti, ker smo potrošili vso svojo energijo za skupno trdno in podrobno oblikovano stališče. Biti moramo prožnejši glede tega, kako se pogajamo.
(DA) ...in nazadnje Danu Jørgensenu: seveda ne verjamem, da v Mehiki ne smemo skleniti sporazuma. Razpravljamo o tem, ali menimo, da se lahko v Mehiki dogovorimo o vseh podrobnostih, vključno o obliki sporazuma. To je moj pomislek. Gledano tako menim, da bomo povečali pritisk na ZDA in Kitajsko ter druge prav s tem, da rečemo, da moramo imeti zelo določene cilje in da je treba v Cancunu doseči zelo dobre rezultate. Ne moremo samo odlašati.
Prizadevam si otežiti jim, da v Mehiki ne izpolnijo obljub. Menim, da moramo, če hočemo to doseči, zagotoviti, da se ne osredotočamo preveč na pravno obliko, saj bi to lahko oviralo dosego dogovora o dejanski vsebini. Upoštevati je treba veliko dejavnikov: "Kaj mislimo? Kaj slišimo? Ali menimo, da je mogoče doseči strinjanje ZDA samo tri tedne po tem, ko so imeli vmesne volitve?", na primer. Tu je treba upoštevati številne dejavnike, vendar pa menim, da me gospod Jørgensen pozna dovolj dobro, da ve, da ne gre za to, da mislim, da v Mehiki ne smemo biti ambiciozni. Enostavno moramo opredeliti, kaj je največ, kar lahko dobimo od Mehike. To je osrednja točka strategije, ki sem jo danes poskušala predstaviti tu.
v pisni obliki. - (RO) EU je imela priložnost voditi pri ukrepanju za zmanjšanje emisij CO2. Vrh v Københavnu je morda mnoge razočaral zaradi nekaterih udeležencev, ki se niso obvezali k nobenemu dokončnemu cilju za preprečevanje podnebnih sprememb. Indija in Kitajska sta nedavno poslali pismi ZN, v katerih sta nakazali svojo odločenost izpolniti cilje, h katerim sta se zavezali v skladu s Københavnskim dogovorom, ne glede na to, kako nejasen je bil. To je pomemben znak in EU lahko prevzame pobudo na svetovni ravni in spravi vse države nazaj za pogajalsko mizo, zlasti azijske države, katerih industrijska sposobnost se vsak mesec poveča. Podnebne spremembe so gotovost, tako kot je gotovost, da jih onesnaževanje pospešuje. To opravičuje ambicije EU, da postavi zgled v svojih ukrepih za zmanjšanje onesnaževanja. Naš cilj, da postanemo najmanj onesnažena regija na svetu, nam lahko samo koristi. Koristi tega vključujejo več kot samo takojšnjo korist zaradi čistejšega okolja. Preusmeritev Evrope proti zelenemu gospodarstvu in industriji bo ustvarila delovna mesta, odprla nove poti za raziskave in nenazadnje zmanjšala porabo vsake države.
Medtem ko mora biti ohranjanje zemljinega ozračja skupna odgovornost različnih držav, je jasno tudi, da sta vpliv, ki ga je imela vsaka izmed teh držav na ozračje v preteklosti, in vpliv, ki ga ima danes, dve popolnoma različni stvari, kar pomeni, da je treba njihove odgovornosti razlikovati že samo na podlagi osnovne pravičnosti. Poleg tega mora opredelitev odgovornosti vsake države v svetovnih prizadevanjih za zmanjšanje emisij upoštevati njihovo prebivalstvo, prav tako zaradi poštenosti. Emisije Kitajske na prebivalca so trenutno štirikrat manjše kot emisije ZDA in predstavljajo približno polovico emisij EU. Indija ima približno desetino emisij EU in dvajsetkrat manj kot ZDA. Trenutno je v Indiji okoli 500 milijonov ljudi (približno število prebivalcev EU) brez dostopa do električne energije. Zato so poskusi okrivljenja teh držav za neuspeh Københavna nerazumljivi in nepravični, da ne omenjam smešnega okrivljenja držav Bolivarske zveze za narode naše Amerike v resoluciji tega parlamenta. To stališče upravičuje samo politično strankarstvo, ki spodkopava in sprevrača, kar se je dejansko zgodilo v Københavnu.
Zelo vztrajno lobiranje Evropske komisije in njenega predsednika v zvezi z "ambiciozno" podnebno in energetsko politiko, ki se je odvijalo leta dolgo, ni nič drugega kot poskus uničenja industrije EU. Ta politika je bodisi posledica omejenosti, ki jo je poslabšal Medvladni odbor za podnebne spremembe, ali gole neumnosti ali pa tudi posledica pretiranega cinizma, ki je vodil h gospodarski sabotaži. Škoda je, da levičarski poslanci niso ugotovili, da to ni nič drugega kot past zanje, saj se največje število zagovornikov trgovanja z emisijami dobiva prav med tistimi, ki so že povzročili eno krizo. Vendar pa bo tokrat "finančni balon" precej večji. Škoda, ki jo je že povzročila ta samomorilska politika, je velika, zlasti v moji državi Poljski. Ne potrebujemo vojne. Državo je lažje uničiti kot jo ponovno zgraditi. Komisijo pozivam - zavejte se, saj to kar počnete, ni usmerjeno samo proti Evropi, ampak tudi proti ljudem. Potreben je takojšnji pregled podnebnega in energetskega svežnja. Spravite se na delo v zvezi s tem in prenehajte prepričevati druge, naj storijo gospodarski samomor. Zeleno gospodarstvo - da, seveda, vendar to pomeni recikliranje materialov in energije, soproizvodnjo, modernizacijo ogrevanja, trajnostno energijo, kjer ni drugega vira, ponovno uporabo odpadne vode, jedrsko energijo, močnejše energetsko gospodarstvo, večjo energetsko učinkovitost in druge zadeve. Ali so torej emisije CO2 kakorkoli povezane z gospodarstvom, ki je tako "zeleno"? Da, so, toda paradoksalno je, da ko se emisije povečajo ... je to dobro.
v pisni obliki. - (FI) Gospa predsednica, hvaležna sem komisarki Hedegaard, da je nakazala, da razume osnovno dilemo podnebne politike: EU ne more sama zmanjševati emisij, saj potem ne bodo nični samo naši rezultati, ampak bomo ustvarili tveganje, da trpi okolje. Če se proizvodnja zaradi naraščajočih cen trgovanja z emisijami ne more nadaljevati v Evropi in če se zaradi tega jeklo ali papir proizvaja na krajih, kjer so posledično emisije večje kot v Evropi, se bodo emisije povečale povsod. Enostranske ambicije niso ambicije: samo ko bomo ukrepamo skupaj v skladu z istimi pravili, bomo zlahka zategnili naše pasove. Podlaga za to mora biti podnebna strategija drugačne vrste: dosledno zmanjšanje določenih emisij. To predstavlja sistem dekarbonizacije, ki je neodvisen od poslovnega cikla in ki vedno nagradi stran, ki uvaja zmanjšanje, prav nasprotno od našega trenutnega sistema trgovanja z emisijami. Kitajska, Japonska in Združene države Amerike so med drugimi zainteresirane za takšen sistem, zato bi morala tudi EU posodobiti svojo strategijo, da bi odražala trenutno situacijo. Vprašala bi tudi, ali ima kakšen smisel držati se sistema trgovanja z emisijami po letu 2012, saj se zdaj zdi, da se po sveti ne bodo pojavili takšni sistemi, ki bi jih bilo mogoče povezati z našim. Če specifikacije in dodeljevanje pravic do emisij niso sorazmerne, se bo nemogoče izogniti izkrivljanju konkurence. Ko smo pred malo manj kot desetimi leti začeli oblikovati direktivo o trgovanju z emisijami, nam je bil celoten sistem prodan kot priprava za trgovanje z emisijami na svetovni ravni. Pridobili smo strokovno znanje in izkušnje. Izkušnje so nas zagotovo drago stale, koristi za okolje pa vsekakor niso očitne. Emisije bi lahko zmanjšali na način, ki jih manj izpostavlja tržnim neuspehom in špekulacijam. Ali Komisija meni, da obstajajo dobri razlogi za to, da nadaljujemo sami?
Gospa predsednica, gospa Hedegaard, vrh v Københavnu, ki smo se ga udeležili kot voditelji na področju podnebnih sprememb, je bil poraz in je pokazal, da je samo Evropa zainteresirana za zmanjšanje emisij CO2. Gospa Hedegaard je povedala, da bo kljub temu polomu boj proti globalnemu segrevanju še vedno v središču evropske politike. Zdaj pred vrhom v Mehiki gradimo novo strategijo, zato moramo odgovoriti na vprašanje, kje smo se zmotili, in pregledati svoja mnenja in pričakovanja, ker svet danes ni pripravljen sprejeti tako velikih omejitev. Zato imam za gospo Hedegaard tri vprašanja. Prvič, kako se bomo pogajali in kakšne cilje si bomo zastavili, da se vrh v Mehiki ne bo končal kot vrh v Københavnu? Drugič, ali je Evropska komisija potrdila informacije o globalnem segrevanju in taljenju ledenih gora v okviru zavajajočih in neresničnih informacij, ki so jih dajali nekateri znanstveniki? Tretjič, ali se strinjate z mojo ugotovitvijo, da bodo brez strinjanja z znatnimi zmanjšanji emisij ZDA, Kitajske, Rusije in Indije prizadevanja Evropske unije in stroški, ki jih povzročamo, zaman?
Osnovni izziv za Evropsko unijo po vrhu v Københavnu je čim prej sestaviti nekaj, kar je ključnega pomena - skupni načrt za vrh COP 16 v Mehiki. Zaradi Københavna smo spoznali, da dobri nameni ne zadostujejo. Zaradi Københavna lahko potegnemo naslednje štiri zaključke. Prvič, Evropska unija ne bo docela učinkovita, če bo samo določila okvire, ki se jih je treba držati. Evropa mora državam v razvoju zagotoviti pravo podporo, ki zagovarja ambiciozne cilje Skupnosti za zmanjšanje emisij. Drugič, Evropska unija mora ponovno začeti pogovore z ZDA kot del čezatlantskega vodstva ter z drugimi vodilnimi svetovnimi silami. Tretjič, Evropska unija mora sprejeti razumnejši pristop k strategiji za zmanjšanje emisij CO2, pri čemer si mora prizadevati za zmanjšanje emisij ter se izogibati visokim stroškom prilagajanja. Četrtič, Evropska unija mora okrepiti svoja prizadevanja za izgradnjo učinkovitega gospodarstva z nizkimi emisijami. Gospa Hedegaard, vprašanje je enostavno - ali je v Evropi primerno ozračje za takšno spremembo?
Poudariti je treba dva njegova vidika. Prvič, naložbe v bolj zelene, nizkoogljične tehnologije so pomemben instrument. Te naložbe bodo varovale okolje, hkrati pa ustvarile tudi nove poslovne priložnosti in nova delovna mesta. Evropska unija lahko v tem sektorju na globalnem trgu odigra pomembno vlogo. Drugi vidik je pomen vodilne pobude "Evropa, gospodarna z viri". Del rešitve zagotovo predstavlja poziv Komisije državam članicam, naj za naložbe v gradnjo energetsko učinkovitih javnih stavb uporabljajo strukturne sklade. Vendar pa menim, da moramo vsaj toliko pozornosti posvetiti stanovanjskemu sektorju, natančneje skupnim stanovanjskim stavbam, zgrajenim v preteklosti, ki so bile velike porabnice energije v nekaterih državah članicah, zlasti v vzhodni Evropi.
Ključen napredek je bil v Københavnu dosežen tudi glede spremljanja, poročanja in preverjanja. Ti so neposredno povezani s krepitvijo zaupanja, ker nam bo tak sistem omogočil razpoznati, da vsi igrajo svojo vlogo, in nam omogočil opredeliti učinkovitost naših politik in kako jih moramo prilagoditi v prihodnosti. Evropska unija mora še naprej izvajati sistem trgovanja z emisijami in druge pobude, kot je zmanjšanje porabe energije v stavbah. Izpolniti moramo svoje cilje za zmanjšanje emisij in pokazati, kako imamo lahko vsi koristi od prihranka energije. Zagotavljanje uspešnega primera politike zmanjšanja emisij, ki pomeni koristi za navadne ljudi, je najboljši način, da se druge prepriča, naj sledijo.
Pomembni sta obe točki, vendar pa želim poudariti, da je tudi zelo pomembno, kako se bodo ti problemi reševali. Bodimo iskreni - po mnogih letih nejasnih političnih izjav in neaktivnosti nekateri izmed nas čutimo veliko potrebo po tem, da se končno lotimo izvajanja dejanskih ukrepov. Sem neizprosna zagovornica človekovih pravic in vse moje izjave v Evropskem parlamentu v zadnjih šestih letih so bile vedno podane v tem okviru. V teh šestih letih sem bila prisotna na več razpravah o diskriminaciji proti romski etnični skupnosti in potrebi po reševanju problemov te skupnosti. Kljub tem številnim razpravam nismo uspeli narediti nikakršnega pomembnejšega koraka proti dejanskim rešitvam in menim, da je to predvsem posledica dejstva, da smo se formalno osredotočili na tehnični izraz diskriminacija, ne da bi obravnavali prave razloge, ki so vzrok za današnji položaj, v katerem živijo naši romski sodržavljani.
Če želimo torej v resnici obravnavati problem Romov, se bomo morali predvsem osredotočiti na usklajenost z mednarodnimi pogodbami o domači zakonodaji in mednarodnimi konvencijami. S tem zlasti mislim na Konvencijo o otrokovih pravicah, določbe katere krši veliko romskih družin. Govorim o Slovaški republiki, kjer imajo zagotovljeno brezplačno zdravstveno oskrbo in brezplačno šolanje v osnovnih in srednjih šolah. Vse to zagotavlja in financira država. A tudi v teh dveh politikah se temeljne pravice otrok ne spoštujejo.
Ta položaj, v katerem se nahaja 10 milijonov ljudi sredi Evropske unije, ki ima svojo Listino o temeljnih pravicah in ki bo kmalu podpisala Evropsko konvencijo o človekovih pravicah, meče veliko senco dvoma nad politiko nediskriminacije in učinkovitost pravic tako na ravni EU kot na ravni držav članic. Po rasističnem nasilju v Italiji decembra 2007 je obsežna evropska mobilizacija na visoki ravni končno pripeljala do organizacije prvega evropskega vrha v septembru 2008.
Tretje vprašanje se glasi, ali ima predsedniška trojka strateški predlog ali strateški program za to zadevo. Lahko potrdim, da je socialno in ekonomsko vključevanje Romov izrecno obravnavano v programu, ki ga je sestavilo trojno predsedstvo. Ta namera je opredeljena v programu, ki ga je soglasno sprejel Svet za splošne zadeve, zato je usklajena s strategijo za naslednjih 18 mesecev, torej za obdobje, ki ga pokriva program predsedniške trojke.
Na koncu, kar zadeva vprašanje nediskriminacije, vsi vemo, da špansko predsedstvo v svojem mandatu, kakor tudi predsedniška trojka, namerava podpreti sprejetje direktive, ki v Evropski uniji še ni bila sprejeta oziroma dokončana: celovito direktivo o boju proti diskriminaciji in spodbujanju enakih pravic; to je ključnega pomena prav za tiste skupine, ki so žrtve določene oblike diskriminacije, in zlasti za romsko skupnost.
podpredsednica Komisije. - Gospod predsednik, želela bi se zahvaliti gospodu Swobodi in njegovim kolegom za predložitev tega vprašanja za ustni odgovor o evropskem vrhu o Romih. Komisiji omogoča, da izrazi svojo zavezo zagotavljanju zaščite temeljnih pravic na eni strani ter celovitemu socialnemu in ekonomskemu vključevanju v našo družbo na drugi. Pravkar smo slišali, da Svet dejansko poziva države članice, naj naredijo nadaljnje korake in to vključijo v svoje politike.
Takšnega vprašanja se ne da rešiti s samo enim sloganom. Potrebno je veliko konkretnega dela. Komisija zato spodbuja države članice, da izkoristijo ves potencial teh skladov za podporo vključevanja Romov. Zaradi tega smo sprožili niz dvostranskih obiskov na visoki ravni v države članice, kjer živi veliko število Romov. Ti obiski bi morali pripeljati do konkretnih zavez z dogovorjenimi cilji. Prvi takšen dogodek se je zgodil oktobra 2009 na Madžarskem ob polnem sodelovanju vlade. Drugi bodo organizirani v prihodnosti.
Še en konkreten primer zavzemanja Komisije za uporabo strukturnih skladov za reševanje izključenosti Romov je predlog spremembe člena 7(2) Uredbe o Evropskem skladu za regionalni razvoj. V začetku prejšnjega meseca je zelo velika večina v tem parlamentu podprla poročilo vašega kolega, gospoda van Nistelrooija: gre za ukrep, ki odpira priložnosti za novo politiko in financiranje na stanovanjskem področju v korist skupnostim, ki so odrinjene na rob družbe in kjer se lahko predvsem, vendar ne izključno, usmerimo v Rome.
Na koncu imamo zahvaljujoč Evropskemu parlamentu pilotne projekte o vključevanju Romov, katerih proračun je v zadnjih dveh letih znašal 5 milijonov EUR. Ta pilotni projekt se nanaša na izobraževanje v zgodnjem otroštvu, samozaposlovanje z mikro posojili in javno ozaveščanje. Oceno tega pilotnega projekta bosta skupaj opravila UNDP in Svetovna banka. Te ocene se zelo veselim, saj nam bo ponudila informacije o tem, kje smo delali dobro in kje so pomanjkljivosti, da bi lahko nato gradili na tem in pozneje nadaljevali z zelo usmerjenimi ukrepi.
Kot skupna pobuda Komisije in češkega predsedstva je bila aprila 2009 vzpostavljena Evropska platforma za vključevanje Romov. Njen cilj je povezati ustrezne akterje na evropski, nacionalni in mednarodni ravni, kakor tudi akterje iz civilne družbe, ter poskrbeti za večjo skladnost obstoječih politik. Na podlagi te platforme so bila izdelana skupna osnovna načela za vključevanje Romov, ki so priložena sklepom Sveta o vključevanju Romov, ki so bili sprejeti junija lani. Ti sklepi pozivajo Komisijo, naj 10 skupnih osnovnih načel za vključevanje Romov upošteva pri oblikovanju in izvajanju politik. V okviru španskega in belgijskega predsedstva bodo organizirana naslednja srečanja platforme, zato ne gre za enkratno potezo, temveč bo sledilo nadaljevanje. Zelo pozdravljam močno zavezanost predsedniške trojke temu cilju, saj moramo drugi drugim iti na roko, če želimo doseči napredek. Komisija bo še naprej prispevala k ukrepom trojke prek svojih politik in instrumentov, seveda v tesnem partnerstvu z državami članicami in civilno družbo.
v imenu skupine PPE. - (HU) Poleg učinkovitejšega izvajanja mednarodnih in nacionalnih zakonov proti diskriminaciji, kot smo pravkar slišali od gospe komisarke Reding, je treba v Córdobi posebej izpostaviti gospodarski vidik vključevanja Romov, saj je njihovo vključevanje na trg dela in v izobraževanje glavni gospodarski interes držav članic. V zadnjih nekaj letih so številne mednarodne organizacije razvile napredne načrte, vendar se slednji na ravni držav članic še ne izvajajo, ker niso dovolj zavezujoči, ker ne opredeljujejo političnih sankcij in ker jim niso bila dodeljena ustrezna sredstva.
Evropska unija lahko zagotovi razvoj, ustrezno izvrševanje in oceno na podlagi jasnih kazalnikov neobvezujoče strategije Skupnosti, ki presega ukrepe "mehkega prava". Kot poročevalka Evropskega parlamenta o evropski strategiji o Romih menim, da je za strategijo še posebej pomembno, da se opredelijo krizna področja v državah članicah, ki zahtevajo takojšnje reševanje. Socialna prikrajšanost je neenakomerno razširjena po geografskih regijah, skrajna revščina in socialna izključenost pa sta koncentrirani v nekaterih mikro regijah, ki so gosto poseljeni z romskim in neromskim prebivalstvom. To ustvarja ovire na poti socialnega razvoja Evrope. Iz teh regij bi bilo treba umakniti nepošteno konkurenco in začeti njihov razvoj z uporabo intenzivnih programov, ki so prilagojeni prav njihovim potrebam.
V skladu z načelom subsidiarnosti morajo biti za nadzor in spremljanje strategije odgovorne lokalne organizacije. Predlagam tudi izvedbo obširnih anket o potrebah lokalnih ciljnih skupin, ki bi bile podobne kmetijskim projektom na Irskem. Za oceno rezultatov programa je nepogrešljivo tudi zbiranje statističnih podatkov, razčlenjenih po etničnih skupinah, in njihova neodvisna ocena. Po besedah Evropske ljudske stranke so to temeljna vprašanja, ki jih je treba obravnavati na vrhu v Córdobi.
v imenu skupine ECR. - (NL) Gospod predsednik, dobro in potrebno je, da ta parlament obravnava usodo Romov. V zadnjih nekaj desetletjih je bila diskriminacija verjetno najmanjše od vsega zla, ki jih je doletelo. Evropske sklade in evropske direktive je treba uporabiti, da bi se spodbudilo vključevanje Romov in da bi se odpravil njihov prikrajšan položaj. Mislim tudi, da je pomembno, da razvijemo dobro strategijo, s katero bi zagotovili, da bodo evropski milijoni res prišli v roke tistih ljudi, ki jih potrebujejo. Pri tem je treba poseben poudarek nameniti izobraževanju. Romske otroke moramo pripraviti, da bodo prekinili negativen krog nesrečne resničnosti.
Gospod predsednik, ko sem bila decembra 2009 v Prištini in Mitrovici in sem videla, kako tam ljudje živijo v mahalah in predvsem v s svincem onesnaženih taboriščih, sem bila precej pretresena, predvsem nad bedo otrok. Iz skoraj vsakega pogovora, ki sem jih imela, sem izvedela, da so razmere enega izmed najstarejši prebivalstev Evrope, torej Romov, strahotne, pa ne samo na Kosovu, temveč tudi v mnogih drugih državah Evrope. V Dokumentacijskem centru za Rome in Aškale v Prištini sem spoznala Bekima Syla, ki nas je pričakal z besedami: "Dovolj nam je pogovarjanja".
Treba je ukrepati, zato je absolutno največ, kar pričakujemo od vrha v Córdobi, da se bo tam zgodilo kaj več kot zgolj pogovarjanje in da se bodo takoj sprejeli ukrepi. Takojšnje ukrepanje pomeni, da ne bomo več počivali na lovorikah direktiv EU o izvajanju načela enakega obravnavanja, torej enakega obravnavanja posameznikov ne glede na raso ali etnično poreklo, in tudi Okvirne direktive o zaposlovanju, kajti to ne bo prav nič koristilo. Za namen takojšnjega ukrepanja je treba priznati in domnevati, da te direktive ne zadostujejo, da bi se Romi v Evropski uniji v zadostni meri zaščitili pred ponižujočim in diskriminatornim ravnanjem in - kar je najpomembneje - da bi se jim zagotovilo trajno vključevanje. Kar torej potrebujemo, je evropska strategija o Romih, ki bo sestavni del vseh področij politike - sestavni del vseh politik.
Vendar pa večina vlad izvaja projekte, ki niso nič več kot zgolj posamični ukrepi. Potrebujemo srednjeročne in dolgoročne politične pobude. Nujno potrebujemo ukrepe za gospodarski razvoj romskih skupnosti. EU z oblikovanjem prožnega strukturnega in regionalnega financiranja ne sme čakati do leta 2014; to mora storiti takoj, da bi tudi Romi od tega imeli koristi. V to so vključena mikro posojila, za katera je potrebno čim manj birokracije: na primer pri posojilih za obnovo romskih naselbin. V to so vključeni zelo specifični ukrepi za spodbujanje zdravja in za izobraževanje, usposabljanje ter razvoj trga dela. Povsem jasno bi želela poudariti, da noben otrok ne bi smel biti soočen z neuspehom zaradi ovir v izobraževanju ali jezikovnih ovir. Konfederalna skupina Evropske združene levice - Zelene nordijske levice se ne zavzema za šole za Rome, temveč za šole za vse, v katere bodo lahko torej hodili tudi Romi in se tam učili.
Želela bi dodati, da pri tem ne gre samo za denar, temveč tudi za odločno ukrepanje v boju proti rasizmu. Anticiganizem ne sme veljati za ali ostati nepomemben prekršek, temveč ga je treba kaznovati kot kaznivo dejanje. EU nosi veliko mero odgovornosti za obseg za skorajšnje, tako vsaj upamo, doseganje pravic za več kot 10 milijonov Romov v Evropi, kajti vse skupaj se začne s pravicami in se mora nadaljevati z enakostjo. Za to potrebujemo zelo jasen političen "da" in odločno, močno okvirno evropsko strategijo, poleg tega pa - čisto odkrito - moramo tudi mi, kot poslanci Evropskega parlamenta in tudi kot ljudje, dati iskreno zavezo tej skupini prebivalcev: Romom in Sintom. Ukrepajmo zdaj.
Zgodovinarji pravijo, da so Romi prišli v Evropo med 5. in 9. stoletjem našega štetja in mnogi evropski narodi vse od takrat iščejo najboljše možnosti sobivanja z njimi. Objektivno je treba priznati, da tudi po tisoč letih iskanja takšnega modela nismo najti primernega načina za vključitev Romov v našo družbo. Ne vem, ali smo za nenehne probleme krivi mi ali druga stran, vendar sem na podlagi izkušenj v moji državi prepričan, da je popolnoma nesmiselno, če jim pomagamo samo tako, da jim dajemo.
In kakšen je rezultat? Sodobna stanovanja so bila uničena, kopalnice in druga oprema razstavljene in ukradene. Ljudje, ki živijo v teh stanovanjih, mečejo odplake in smeti skozi okno naravnost na ulico. Ne želijo v službo, tudi če jim lokalne vlade ponujajo delo. Zdravstveni delavci, ki jim prinašajo zaščito pred nalezljivimi boleznimi, so pregnani iz romskih naselij. Otroci so zanemarjeni, lačni in pogosto tudi ne gredo v šolo. Zato sem prepričan, da bomo morali, če želimo Romom zares pomagati, romske otroke najprej naučiti civiliziranega, kulturnega in dostojnega življenja.
Več generacij ciganov v nekaterih regijah Madžarske je odraslo v družinah, ki so živeli od podpor in ne od zaslužka. Brez ustvarjanja delovnih mest ni izhoda. Zato moramo prekiniti z neoliberalnimi gospodarskimi politikami. Kršenje zakonov ne more upravičiti niti težek socialen položaj. Cigani na Madžarskem so vpleteni v zelo visok odstotek kaznivih dejanj. Proti temu se moramo boriti, ne samo zaradi večinskega dela družbe, temveč tudi zaradi poštenih ciganov. Genetskih ali etničnih oznak nismo nikoli opredeljevali kot razlog. Zato tudi ne omenjamo rasizma, smo pa omenjali posebne družbeno-kulturne okoliščine kot ozadje. Če bi na ta način sistematično stigmatizirali ljudi kot rasiste, bi si zatiskali glavo v pesek.
(ES) Gospod predsednik, najprej bi želel čestitati gospe Járóka, ker zagovarja romsko prebivalstvo v institucijah Evropske unije. Treba je poudariti, da sta gospa Járóka in Skupina Evropske ljudske stranke (Krščanskih demokratov) oblikovali prvo evropsko strategijo za vključevanje romske manjšine, pri tem pa predlagali posebne ukrepe Skupnosti, ki bodo koristili več kot devet milijonom državljanom, ki živijo v Evropski uniji. Položaj romskega prebivalstva je drugačen od položaja drugih nacionalnih manjšin v Evropi, zato moramo zanje sprejeti posebne ukrepe.
Na koncu pa je naloga držav članic ta, da spodbujajo ukrepe za boj proti diskriminaciji, ki jo Romi tako pogosto trpijo. Dostop do zdravstvenega varstva, kakovostnega izobraževanja, nadaljnjega usposabljanja in poklicnega preusposabljanja so nujni cilji za Rome, ki jim lahko omogočijo dostojno zaposlitev in polno vključitev v civilno družbo. Zato je zelo pomembno, da se udeležijo tudi lokalni organi in zelo dobro vem, o čem govorim. Zanje moramo storiti vse, kar je v naši moči, vendar pa ničesar ne moremo storiti brez njih, v tej dvorani, gospod predsednik, pa že imamo nekaj odličnih romskih poslancev.
(HU) Menim, da je drugi vrh o Romih v Córdobi odlična priložnost za pregled dosežkov iz zadnjih nekaj let na področju vključevanja največje in najranljivejše etnične manjšine v Evropi, tj. Romov. Najprej bi želela poudariti, da smo naredili nekaj zelo pomembnih korakov, da je to postalo evropsko vprašanje. To namreč ni zgolj srednjeevropsko ali vzhodnoevropsko vprašanje, ampak je predvsem vseevropsko. Da bi lahko zanj našli rešitve, moramo enak pristop uporabljati tudi v prihodnosti. Evropski parlament je ustvaril pomemben dosežek s potrditvijo resolucije o nujnosti strategije o Romih. Žal ta še ni bila sprejeta in iskreno upamo, da bodo v teku mandata predsedniške trojke in te Komisije narejeni nadaljnji pomembni koraki. Pomemben mejnih je bilo poročilo Evropskega parlamenta o socialnem položaju Romov in njihovem boljšem dostopanju do trga dela iz leta 2009, poleg tega pa smo opravili tudi polovico dela na pobudi Desetletje vključevanja Romov, ki je tudi pomemben program. Da bi bila naša strategija uspešna, moramo ugotoviti, v kolikšnem obsegu so bili uporabljeni strukturni in kohezijski sklad ter ali in v kakšnih okoliščinah so ti skladi prispevali k socialnem vključevanju Romov. Potrebujemo podatke, vendar se zavedamo, da so podatki o etničnem poreklu vedno občutljivi, zato moramo biti previdni, ko zanje prosimo in ko jih obdelujemo. Poleg številnih pozitivnih korakov, ki so bili že storjeni, opažamo tudi, da je veliko problemov povzročilo izvrševanje sporazumov o ponovnem sprejemu. Pri tem je bilo že omenjeno Kosovo. Iskreno upam, da bo vrh prispeval k reševanju teh vprašanj.
(FR) Gospod predsednik, romsko vprašanje je v moji regiji, zahodni Franciji, močno prisotno. V Nantesu je več kot 1 000 Romov izobčenih iz različnih prostorov, ker za njihovo naselitev ni lokacij, ki bi jih urejala vlada. Nekaj občin, v katerih bi se Romi lahko naselili, na primer Rezé in Indre, ki se nahajata v somestju Nantesa, je preobremenjenih in nima podpore javnih organov. Najbolj proaktivni in odprti župani se zato soočajo z ogromnimi težavami. Odgovori ne morejo biti lokalni. Morajo biti globalni. Vključevanje Romov mora biti del vsake politike Evropske unije, da bi se končno ustavila diskriminacija, ki jo trpijo ti evropski državljani.
Pozornost bi želela usmeriti tudi k posebnem položaju žensk. Problemi, s katerimi se spopadajo romske ženske, so še posebej izstopajoči in na primer povezani z nasiljem v zakonski zvezi ali neželeno nosečnostjo. V Franciji bo po ugotovitvah organizacije Médecins du monde vsaka druga romska ženska ali 43 % te skupine splavilo do 22. leta. Povprečna starost prve nosečnosti je 17 let. Samo 10 % romskih žensk uporablja kontracepcijo. Evropska unija mora zato vidik spola vključiti v vse študije in zakone, ki se nanašajo na Rome. Izobraževanje mora biti glavna prednostna naloga. Nujno moramo ukrepati skupaj z romskimi skupnostmi, da bi slednje seznanili z njihovimi temeljnimi pravicami ter jim olajšali dostop do javnih storitev.
(MT) Tudi jaz bi želel izraziti svojo podporo, predvsem poslanki Evropskega parlamenta Lívii Járóka, ki si je nenehno prizadevala za to občutljivo in pomembno temo. Gospod predsednik, kot je dejal moj kolega poslanec, položaj romskega prebivalstva v Evropi ne zadeva samo omejenega števila držav. Gre za položaj, ki zadeva celotno Evropsko uniji, saj je romska skupnost največja etnična manjšina v Evropi. Zaradi tega moramo oceniti, kaj Evropska unija trenutno počne, da bi ugotovila, kako bi stvari lahko bolje delovale. Z zadovoljstvom sem poslušal podpredsednico Evropske komisije Viviane Reding, ki nam je zadevo v celoti pojasnila. In to je pravi čas za to, ker bo prihodnji mesec v Córdobi potekal vrh o Romih. Položaj moramo vsekakor spremeniti, saj se sam ne bo rešil, in če ne sprejmemo potrebne ukrepe, bodo ti ljudje še naprej potisnjeni na rob družbe in ostali bodo ujeti v pasti revščine. Zato moramo sprejeti politiko vključevanja, ki bo romski skupnosti resnično omogočila vse priložnosti, ki jih imajo drugi. Tem ljudem je treba predvsem zagotoviti priložnost do zaposlitve, izrabo vseh njihovih zmogljivosti, dostojno življenje in uspeh. Na ta način bodo lahko poskrbeli sami zase in hkrati tudi dati prispevek družbi, v kateri živijo. A da bi to dosegli, moramo sprejeti potrebne ukrepe, da bi odpravili obstoječe ovire. Upam, da bo naše sporočilo, ki ga pošiljamo iz te dvorane, iz tega parlamenta, naše sporočilo o solidarnosti z Romi, upoštevano na vrhu v naslednjem mesecu.
To je še en razlog, zakaj mora biti ta parlament aktiven pri tem vprašanju. Vendar pa Zeleni menijo drugače in ne bomo ponosni, če ne bodo vse države članice priznale, da lahko pri vprašanju o Romih storimo več. Vprašanja, kot je to, morajo biti del skupne zahteve za evropsko strategijo za vključevanje Romov. To strategijo potrebujemo; potrebujemo jo zato, ker Evropska unija izgublja tudi verodostojnost na mednarodni ravni. Mnoge države nas izločajo prav zaradi tega vprašanja. To je pomembno tudi zato, ker smo v preteklosti razumeli, da gre pri tem za nekaj, kar ima opraviti s človekovimi pravicami in socialno vključenostjo.
Otroci tvorijo 46 % romskega prebivalstva zaradi skupnega učinka visoke stopnje rodnosti in, na žalost, nizke pričakovane življenjske dobe. Dostop do izobraževanja bi jim omogočil pravo priložnost. Kljub temu da dostop in pravico do izobraževanja zagotavljajo evropski predpisi, večina otrok iz revnih romskih skupnosti sploh ne hodijo v šolo ali pa se iz šol izpišejo. Eden izmed posebnih ukrepov bi bil vključitev teh otrok in mladih ljudi v sistem obveznega izobraževanja, kar bi jim preprečilo, da bi se izpisali. V šolskem letu 2009-2010 je romunski minister za izobraževanje odobril 7 483 posebnih mest v državnih srednjih šolah, na katera se je prijavilo samo 2 460 dijakov, od teh pa jih je bilo sprejetih 2 246.
Eden, vendar ne edini primer, je ločevanje romskih otrok od njihovih družin in njihova preselitev v posebne internate. Ti ukrepi ne rešujejo problemov: vodijo namreč v še večjo segregacijo in globoko in negativno vplivajo na življenje romskih družin. Evropa potrebuje učinkovito dolgoročno strategijo o Romih. Ta vrh je nova priložnost za pozitivno ukrepanje in bo drugačen od prvega vrha o Romih, ki ni vključeval pravih političnih zavez v EU. EU bi morala začeti z dajanjem dobrega zgleda, tako da bo Romom ponudila več položajev in jih skupaj s civilno družbo vključila v strategijo.
(HU) Kot oblikovalec prvega srednjeročnega vladnega programa za Evropo o romskem vprašanju in kot poročevalec poročila Sveta Evrope o Romih iz leta 2002 se strinjam s tistimi, ki pravijo, da je to eno izmed najbolj zapletenih vprašanj današnje Evrope. Komisarki Reding ne zavidam njenega položaja, saj je to trenutno najbolj zapleteno vprašanje v Evropi. Romi seveda niso samo etnična in nacionalna manjšina, temveč so tudi razširjena prikrajšana socialna manjšina. Vendar pa porazdelitve odgovornosti med večino in manjšino ni videti. Socialna odgovornost je med večino in manjšino neenakomerno porazdeljena, ker ima večina veliko več odgovornosti, vendar pa ima svojo odgovornost tudi manjšina, v tem primeru Romi. Četrta in posebej pomembna točka je, da potrebujemo vključevanje brez asimilacije.
Na koncu to ni samo proračunsko vprašanje in ni odvisno samo od sredstev. Gre za vprašanje o tem, ali imamo ljudi in mehanizme, tako v večinskem delu družbe kot med samimi Romi. Kot nekdanji državni sekretar moram reči, da so bili rezultati doseženi v regijah, v katerih so se lokalni voditelji večine zavzemali za to vprašanje, verodostojni lokalni voditelji manjšine pa so uspeli spodbuditi manjšino in so dobili podporo NVO. Tu ne gre za vprašanje financiranja. Potrebujemo evropsko raven, a uspeh je treba doseči na ravni držav članic in lokalni ravni. Zato strategijo Unije podpiram.
Po mojem mnenju je pomanjkanje obetov za mlado generacijo eden izmed največjih problemov, s katerim smo soočeni. Romsko prebivalstvo je mlado prebivalstvo, katerega velik delež je mlajši od 20 let. Če ne bomo takoj ukrepali, se bo v družbi, ki temelji na znanju in inovacijah in ki jo Evropa želi razviti, prepad med mladimi Romi in ostalim prebivalstvom povečal. Zelo malo obstoječih politik in strategij vključuje otroke in mlade ljudi, kljub temu da veliko število romskih otrok in mladih ljudi predstavlja generacijo sprememb. Proces trajnostnega razvoja se mora začeti z generacijo otrok, ki ima dostop do izobraževanja, zdravstvene pomoči in vseh drugih možnosti, ki so jih deležni otroci večinskega prebivalstva.
Zato vas želim opozoriti na dejstvo, da predlog Komisije o strategiji EU 2020 ne vsebuje nobenih ciljev v zvezi z reševanjem problemov romske skupnosti. Če ne bomo sprejeli posebnih ukrepov in če ne bomo opravili večjih sprememb v smislu pristopa, bo na milijone mladih Romov še naprej vse svoje življenje soočeno s socialno izključenostjo in potisnjenostjo na rob družbe. Brezup bo te skupnosti spremenil v območja negotovosti za njihove prebivalce in ostalo prebivalstvo. Romski skupnosti moramo ponuditi pravo priložnost za nove obete. Solidarnost je temeljna vrednota v osrčju evropskega projekta. Zato moramo seči naprej od politične volje za sprejemanje ukrepov in te ukrepe dejansko začeti izvajati.
(CS) Gospe in gospodje, na podlagi nedavne javnomnenjske raziskave 76 % Čehov ne želi imeti Rome za sosede. V zadnjih 10 ali več letih mojega političnega življenja sem kot županja govorila o problemih sobivanja in sosedskih odnosov med romskimi in neromskimi meščani mojega domačega mesta. Zato sem trdno prepričana, da finančne rešitve niso odgovor, kar pa je tudi jasno razvidno iz neimpresivnih skupnih rezultatov dosedanjih projektov, ki jih je financirala EU in katerih cilj je bil izboljšati socialno-ekonomski položaj Romov.
Po mojem mnenju je rešitev lahko samo v povezanosti lokalnih skupnosti v mestih in vaseh, ki morajo sprejeti Rome kot polnopravne državljane v dobrem in slabem. Vendar pa enako velja tudi obratno. Tudi Romi morajo imeti občutek pripadnosti svoji skupnosti in sprejeti morajo pravila in standarde. Njihovi pozitivni primeri in zgledi so izrednega pomena za odnose z večinsko skupnostjo in za učinkovito delo znotraj romske skupnosti. Temeljnega pomena pa je, da se dosledno in nepopustljivo borimo proti ksenofobiji in rasizmu v družbi na splošno. Povsem jasno povejmo, z vsemi možnimi sredstvi, dejanskimi ukrepi in stališči, da sta ksenofobija in rasizem za nas popolnoma nesprejemljiva. V prihodnosti bi se morali za to skupaj prizadevati.
(SL) Spoštovani gospod predsedujoči, spoštovana gospa komisarka, špansko predsedstvo! Najprej bi čestital Španiji, da je uvrstila summit med njihove prioritete, in istočasno Komisiji, da se je odločila, da bo pripravila celovito poročilo o položaju Romov v Evropi, kar priča, da se aktualnosti tega vprašanja zavedamo, aktualno pa je postalo šele zadnja leta s širitvijo Evropske unije.
Prihajam iz države, v kateri živi velika romska skupnost, in vesel sem, da danes potrjujemo, da je romsko vprašanje tisto, ki ga mora reševati celotna Evropa. V Romuniji se izvaja strategija, ki sega še v čas, preden se je država pridružila EU, in katere cilj je izboljšati položaj Romov. Na državnih univerzah so zanje na voljo brezplačni prostori, kar je v veliko pomoč pri dviganju stopnje izobrazbe in kulturne ravni med pripadniki te skupnosti. Nacionalni in lokalni javni organi si prizadevajo za spodbujanje socialnega vključevanja Romov in za njihovo vključitev na trg dela, da bi premagali hudo revščino in jim zagotovili dostop do storitev zdravstvenega varstva. Vendar pa je potrebna dosledna finančna podpora iz Evrope, da bi dosegli želene rezultate.
(HU) Edini način, da ciganski otroci, romski otroci ubežijo svojemu položaju, je, da začnejo redno hoditi v šolo. Na žalost znova in znova poslušamo izgovore, ki se kot izraz politične korektnosti iz različnih razlogov iščejo za starše, ki svojih otrok ne spodbujajo k vpisu v šolo ali jim to celo preprečujejo. V tem smislu so žrtve diskriminacije predvsem deklice, ciganske deklice, saj njihovi neodgovorni starši od njih pogosto zahtevajo, da pazijo na številne brate in sestre in opravljajo gospodinjska dela, namesto da bi hodile v šolo. Edini pristop, ki bi bil v skladu z mednarodnimi standardi človekovih pravic, je, da vlade začnejo v takšnih primerih krepiti in braniti otrokove pravice s kaznimi, sankcijami ali po potrebi ukinitvi družinskih dodatkov ali drugih oblik pomoči, da bi tako prisilili starše k spoštovanju otrokovih pravic.
Strinjam se tudi, da je treba odpraviti tako prikrito kot odkrito diskriminacijo Romov. Podpiram pa tudi odkrit pogovor o tem, kako pravice romskih otrok kršijo prav njihovi lastni starši. Vsak posameznik ima pravico do dostojnega življenja. Romski otroci te pravice v glavnem nimajo. Na naslednjem vrhu bi morali govoriti tudi o tem, kako se morajo predvsem sami Romi aktivno vključiti v reševanje svojih problemov; najprej v zvezi z izobraževanjem njihovih otrok, a tudi v zvezi z osebnim vključevanjem v proces izboljšanja lastnih življenjskih razmer. In ker v prihodnosti ne želim biti komisarka, bi želela tukaj, v tej dvorani, reči, da bi na naslednjem vrhu morali govoriti tudi o tem, kako podporo, ki je namenjena Romom, zlorabljajo prav sami Romi.
Po mojem mnenju bi se ti ukrepi morali osredotočiti na posebne probleme, s katerimi so soočeni Romi: na diskriminacijo, ki jo trpijo kot Romi, kot so na primer težave, ki jih imajo pri dostopu do javnih storitev in zaposlovanja. Obravnavati moramo tudi vprašanje romskih žensk, ki se spopadajo s posebnimi problemi revščine, dostopa do stanovanj, diskriminacije in nasilja; tu pa je še poseben problem mladih Romov, saj jima pomanjkanje usposobljenosti v teh časih gospodarske krize še bolj onemogoča, da dobijo dostop do zaposlovanja. Tu je tudi vprašanje romskih otrok: njihova pričakovana življenjska doba naj bi bila 10 let krajša od pričakovane življenjske dobe povprečnega evropskega otroka.
Obenem pa moramo sprejeti splošne ukrepe, ki bodo koristili ronskemu prebivalstvu v celoti; Romi so namreč ena izmed skupnosti, ki trpi najhujšo diskriminacijo, zato jim bo vsaka protidiskriminacijska politika samo pomagala. To velja tudi za ukrepe proti nasilju na podlagi spola, zato je tudi tako pomembno, da čim prej dobimo direktivo o odredbi o zaščiti, ki se bo borila proti nasilju na podlagi spola, saj bo ta ukrep predvsem prinesel koristi romskim ženskam; to velja tudi za direktivo o nediskriminaciji, ki bo predvsem prinesla koristi romskemu prebivalstvu.
Imamo instrumente in imamo politike. Vprašanje je, kako jih uporabiti? Kako naj v te instrumente in politike vključimo romsko vprašanje in probleme? Mislim, da ne potrebujemo direktive o Romih ali sklada za Rome. Kar moramo storiti, je, da v celoti upoštevamo romska vprašanja pri uporabi prava EU in izvajanju skladov EU. Ključ za to - kar so rekli tudi mnogi izmed vas - sta partnerstvo in sodelovanje vseh glavnih akterjev. Komisija sledi temu pristopu v Evropski platformi za vključevanje Romov in v svojih notranjih postopkih.
Želela pa bi tudi zelo jasno poudariti, da se izključevanje Romov, ki je seveda močno povezano s temeljnimi pravicami, predvsem navezuje na socialna in gospodarska vprašanja. Želela bi na primer navesti študijo Svetovne banke o gospodarskem strošku izključenosti Romov in poskrbeti, da bo to postal zelo pomemben dokaz, ki bo pokazal, da moramo najti rešitve v korist celotne naše družbe. Da bi torej razpoložljive instrumente uporabili na najučinkovitejši možen način, potrebujemo seveda strateški pristop - vključevanje, kot ste rekli nekateri. Ta pristop temelji na sodelovanju, uporabi potrebni sredstev in strategiji, ki se uči tako iz uspehov kot neuspehov.
Izogniti pa se moramo oblikovanju strategije, ki obstaja samo na papirju. Potrebni so rezultati; rezultati, ki vodijo k vključevanju Romov v vsem dostopne šole. Veliko vas je govorilo o šolanju. Z veseljem pričakujem podrobnosti o našem ukrepanju na področju predšolske vzgoje, o tem, kako to deluje. Vsem dostopen trg dela; pri tem bo moj kolega gospod Andor poiskal natančno določene cilje, ki jih je treba doseči, za vključujočo družbo pa so odgovorne vse naše politike.
(HU) Gospod predsednik, imamo tehnično težavo. Pravkar sem opazil, da me je računalnik kloniral, saj se je moj priimek Tabajdi pojavil pri kolegih, ki so vstavili kartončke. To sem opazil pri gospe Gomez in tudi pri drugih. Očitno imamo neko težavo z računalnikom. Na kartončku moje kolegice poslanke gospe Kinge Göncz se je prav tako prikazal priimek Tabajdi. Prosim, da to preverite, ker ne želim imeti toliko klonov v Evropskem parlamentu. Prosim, da o tem obvestite tehnično službo. Hvala. Zoli, se to dogaja tudi pri tebi?
v pisni obliki. - (LT) Želela bi poudariti, da je z delitvijo odgovornosti za preprečevanje diskriminacije proti Romom in omogočanju njihovega vključevanja v družbo romsko vprašanje postalo del evropske politike o človekovih pravicah. Zato moramo pred drugim evropskim vrhom o Romih v Córdobi spregovoriti o socialnih problemih, s katerimi se soočajo Romi, in o sredstvih za reševanje teh problemov. Veseli me, da bo ta vrh potekal pod španskim predsedstvom, saj moramo odpreti romska vprašanja in jih priznati. Želela bi podariti, da je za demokratično in svobodno družbo nesprejemljivo, da je skupina ljudi izolirana iz družbe in da se temeljne pravice in svoboščine ljudi tako očitno kršijo. Pripadniki romske skupnosti so žrtve rasističnih napadov, soočeni so z neenakopravnim dostopom do javnih storitev in socialne pomoči ter ogromno segregacijo tako v življenju kot izobraževanju. Poleg tega moramo opozoriti na dejstvo, da Romi niso samo žrtve neposredne diskriminacije, temveč tudi prikrite, posredne diskriminacije, kot sta na primer nezaposlovanje Romov in obenem njihovo izključevanje iz družbenega življenja. Zato se strinjam, da moramo Evropsko komisijo pozvati, da spodbudi vlade držav članic ter regionalne in lokalne organe k boljšemu izvajanju projektov EU, ki so povezani z Romi. Komisijo tudi pozivam, da sprejme konkretne ukrepe in pobude za boj proti neposredni in posredni diskriminaciji Romov v Evropi.
v pisni obliki. - Statistični podatki kažejo, da so Romi na žalost najbolj osovražena in diskriminirana etnična manjšina v Evropi. Videli smo, kakšne težave je imelo več držav članic, vključno z mojo, v zvezi s socialnim vključevanjem Romov. To jasno kaže, da gre pri tem za širše evropsko vprašanje, ki ga moramo reševati skupaj. Boljši dostop do izobraževanja in zaposlovanja je ključnega pomena za to, da se pri Romih izognemo nagnjenosti k drugim, lažjim, vendar bolj škodljivim načinom služenja denarja. Protidiskriminacijsko zakonodajo moramo v celoti uporabiti za Rome in sprejeti nadaljnje pobude za njihovo vključevanje v družbo. Do zdaj nismo imeli nikakršne dosledne strategije. Upam, da bo na tem drugem evropskem vrhu o Romih oblikovana prava strategija EU za Rome. Za financiranje takšnih pobud je treba učinkoviteje uporabiti strukturne in predpristopne sklade. Vztrajam tudi pri tem, da mora biti ta strategija orodje za usklajevanje in spodbudo državam članicam. Pobude je treba sprejeti na lokalni ravni, vanje pa vključiti strokovnjake lokalnih NVO in same Rome, ki poznajo glavne težave: na ta način bo ta strategija zares lahko izpolnila potrebe Romov.
v pisni obliki. - (RO) Opravili smo polovico poti v desetletnem obdobju (2005-2015), namenjenem vključevanju Romov. Kar lahko vidimo, je, da se veliko govori o romski manjšini, oblikovanju različnih programov in forumov, a rezultatov je malo. Problemi, povezani z izobraževanjem, zaposlovanjem, regionalnim razvojem itd. so še vedno prisotni in se v nekaterih državah članicah tudi stopnjujejo. Namen drugega vrha o Romih, ki bo letos potekal v Córdobi, je osvežiti evropski vidik in poiskati nove načine ukrepanja. Strinjam se, da je treba ponovno opredeliti načela, vendar menim, da bi namesto tega morali razviti prečno, horizontalno strategijo, ki bo probleme te manjšine reševala na celovit, vendar ne izključen način. Najpomembnejše pri tem je, da je treba ustrezno uporabiti predpristopne in strukturne sklade ter ustvariti rezultate, ki si jih želimo tako mi, kot oblikovalci političnih odločitev, kakor tudi civilna družba in predvsem romska manjšina.
Prvi vrh o Romih je dosegel vsaj en pozitiven rezultat: to je bil sklep, sprejet na ravni Skupnosti, da je izobraževanje prvi korak proti socialnem vključevanju Romov. V tem pogledi pozdravljam tudi drugi vrh Evropske platforme za vključevanje Romov, ki je izključno namenjen vprašanju izobraževanja Romov v Evropi. V reformo izobraževanja se morajo vključiti tako državne institucije kot tudi nevladne organizacije, katerih glavni cilj ni več odkrivanje dejanj diskriminacije, ampak izobraževanje etničnih skupin. Zmanjšanje nepismenosti, zagotavljanje otrokom, da bodo dokončali šolanje, in potreba po poklicnem usposabljanju in preusposabljanju nudijo priložnosti za dostop do trga dela in so hkrati sredstva socialnega vključevanja. Jasno je, da nujno potrebujemo pozitiven razvoj znotraj te manjšine, vendar je to nekaj, za kar so odgovorni tako organi oblasti kot sama romska skupnost. Drugi vrh o Romih mora spodbuditi Evropsko komisijo, da bo sestavila zakonodajne predloge, namenjene doseganju otipljivih rezultatov na tem področju. Evropska komisija mora tudi pregledati Socialni sklad in predlagati povečanje finančnih sredstev za projekte, namenjene izboljšanju socialno-ekonomskega položaja največje manjšine v Evropski uniji.
Vrh o Romih, ki bo potekal v Córdobi, naj bi bil priložnost za odkrit pogovor o vzporednih družbah v Evropi, to pa mora temeljiti na učinkovitem vključevanju na vseh ravneh. Spodbujati ga je treba tako na nacionalni kot na evropski ravni. Vendar pa pri tem ne smemo pozabiti na eno stvar, to pa je, da morata obe strani sodelovati, če želita doseči učinkovito vključevanje. Tudi Romi morajo opraviti svoj del naloge za namen vključevanja in delati od znotraj, da bi preprečili nastanek vzporednih družb. V tem smislu me predvsem skrbi za šolsko izobraževanje otrok in predvsem deklic. Ne smemo dovoliti, da sredi Evrope obstajajo otroci, ki so komaj ali sploh niso vključeni v obstoječi šolski sistem in da v velikem številu zgodaj opuščajo šolanje. Njihov prihodnji položaj na trgu dela je zato precej ogrožen in zato se še bolj umikajo na rob družbe ter se izolirajo. Problemi, povezani s socialno varnostjo in njihovimi življenjskimi razmerami so tako določeni vnaprej in začaran krog je sklenjen. Zato je zelo pomembno, da Rome v Evropi spodbudimo, da spremenijo svoj zastarel odnos do šolskega izobraževanja in pravic žensk, da se začnejo aktivno boriti proti lastni izključenosti in da si prizadevajo za vključevanje v družbo in zlasti na trg dela.
Čeprav so države članice že porabile precejšen deleže sredstev EU in nacionalnih sredstev za ustvarjanje delovnih mest za Rome, ki so že dalj časa brezposelni, usklajene rešitve na evropski ravni še nismo našli: države članice so se s tem spopadale na različne načine in v različni meri. Mislim, da je pomembno, da izdelamo dosledno in učinkovito strategijo za reševanje romskega vprašanja, ki ga še do danes nismo rešili in ki predstavlja skupen problem Evropske unije kot pravnega subjekta ter držav članic. Najpomembnejše vprašanje evropskega vrha o Romih, ki bo potekal 8. aprila v Córdobi, bi moralo biti oblikovanje načel strategije na evropski ravni, da bi se preprečilo nadaljnje "premeščanje" romskega vprašanja in da bi se vsem državam članicam omogočilo, da poiščejo rešitev, ki bo temeljila na skupni evropski strategiji. Prepričan sem, da je izobraževanje glavno orodje za reševanje tega problema. Mislim, da je treba razviti celovit sveženj programov, ki bo podpiral in spodbujal vračanje mladih romskih intelektualcev v skupnost in njihovo delov v okviru skupnosti in za skupnost. Oblikovanje tesnega partnerstva med različnimi organizacijami za pomoč Romom, odgovornimi državnimi institucijami, civilno družbo in sodelujočimi institucijami EU bi lahko temu dalo veliko podporo. Pomembnejšo vlogo je treba nameniti metodam dodeljevanja subvencioniranih mikro posojil ali odplačilu obresti s strani države. Pomemben cilj v okviru kmetijskih subvencij mora biti ustvarjanje pogojev za romske skupnosti, ki so potrebni, da si lahko sami služijo za življenje. Položaj je veliko resnejši, kot si mislimo: delež Romov, ki so dalj časa brezposelni, je skokovito narasel in čedalje več teh ljudi je potisnjenih na rob družbe.
Devet let pozneje torej razpravljamo o dejstvu, da 21 držav članic do oktobra 2009 ni uspelo sprejeti teh direktiv, zato jim je bilo poslano obrazložitveno mnenje. Naravnost neverjetno je, da zdaj, ko se približujemo spremembi prvega železniškega paketa, številne države - vključno s tako imenovanimi vplivnimi državami, vključno z državami, ki nas rade seznanjajo s svojimi proevropskimi priporočili - še vedno niso uspele sprejeti tega pomembnega dela evropske zakonodaje. Te države bi morale skloniti glavo od sramu in se spomniti ter spoštovati obveznosti, h katerim so se v tem Parlamentu zavezale leta 2001.
To vprašanje za ustni odgovor izhaja se je porodilo iz nezadovoljstva, da se zakoni namerno ne upoštevajo in da Komisija držav članic do zdaj še ni poklicala na odgovornost. Zdaj bi radi vedeli, kateri vidiki vsake posamezne direktive se v vsaki posamezni državi članici, niso izvršili. Radi bi vedeli, zakaj nekatere države članice niso ustrezno izvajale teh direktiv. Radi bi vedeli, katere države članice se še vedno upirajo konceptu poštene konkurence v železniškem sektorju in namerno ščitijo lastna državna podjetja.
Zaskrbljeni smo zaradi moči in neodvisnosti regulatorjev in upravljavcev infrastrukture v nekaterih teh državah članicah. Prepričani smo, da pomanjkanje preglednosti in usklajevanja uporabnin za infrastrukturo vodi k protekcionističnim praksam in pomeni oviro za uvedbo enotnega trga v železniškem sektorju, obenem pa tudi zavira čezmejno dejavnost. Če k temu dodate različne nacionalne ukrepe, kot so davki na vozni park, potem je treba vprašati, ali so nekatere države članice sploh kdaj nameravale izvajati te direktive.
Namen liberalizacije je bil omogočiti vstop na trg novim akterjem. To je bila teorija. V praksi so stvari tudi v tej zvezi videti drugačne. Danes smo v položaju, ko - ne glede na to ali liberalizacijo na tem področju podpiramo ali ne - moramo to liberalizacijo oceniti, problem, ki je pred nami, pa je, da ta v veliki meri še ni bila prenesena. Podjetja sama - kar smo videli v različnih državah - so v imenu liberalizacije sprejemala kadrovske in tehnološke odločitve, ki niso bile vedno prijetne, kljub temu, da liberalizacije še niso prenesli.
Gospod predsednik, gospod komisar, na zaslišanju v Odboru za promet in turizem sem vas z velikim zadovoljstvom poslušal, ko ste rekli, da je najboljša stvar, ki smo jo lahko dosegli v Evropi, mobilnost in svoboda gibanja oseb. V zvezi s svobodo gibanja in notranjim trgom ste omenili tudi, da je možnost gibanja od točke A do točke B pomembna ne samo za ljudi, temveč tudi za blago. Leta 1992 smo v Evropskem parlamentu sprejeli de facto notranji trg, s prvim železniškim paketom pa smo leta 2001 ustvarili tudi pogoje za prosti notranji trg v železniškem sektorju. Slišali smo že, da je zdaj leto 2010 in da to še vedno ni sprejeto. Sramotno je, da 21 držav še vedno ovira ta proces. Gre za protekcionizem - ki je bil tudi že omenjen - in skrajno žalostno je, da se to dogaja.
Zelo rad bi videl tudi, kdaj boste lahko opravili spremembo direktive. Posebej pa vas želim pozvati - kar sta dejala že predhodna govornika -, da bodite strogi z državami članicami. Res je, da prihajamo iz različnih držav članic, vendar smo se vsi strinjali, da je zelo pomembno, da se v prometni sektor končno vpelje nekakšen red. Ste nov komisar, zato vas ne moremo kriviti za to, kar se je - ali kar se ni - zgodilo v preteklosti. Zato imate edinstveno priložnost, da razmeroma hitro dosežete napredek v železniškem sektorju in da popeljete notranji trg naprej, z njim pa tudi vse evropske državljane. Računam na to in se že veselim, da bom videl, kaj boste storili v bližnji prihodnosti.
Gospod komisar, medtem ko čakamo na vaše odgovore, vas lahko samo pozovem, da zavzamete preudarno stališče brez pritiskov na zadevo, stališče, ki bo temeljilo na celostnem pristopu, ki ste ga omenili, in na podlagi katerega bo opravljena celovita in objektivna ocena predhodnih paketov, obenem pa bo celovita ocena opravljena še pred sprejetjem naslednjega ukrepa. Ta ocena mora torej biti temeljita in mora vključevati vprašanja, povezana z delovnimi pogoji, varnostjo in zaščito, obveznostmi javnih služb in pomanjkanjem internalizacije zunanjih stroškov, še preden se doseže nadaljnji napredek v procesu liberalizacije.
Zato me zanima, katere so vaše prednostne naloge v zvezi s to zadevo glede na to, da je nek napredek že bil dosežen - to je treba priznati in o tem so govorili tudi drugi - in sicer, boljša preglednost v računovodskih poročilih, napredek pri interoperabilnosti, uskladitev usposabljanja in licenc ter izboljšani signalizacija in varnost. Vendar pa je treba še veliko storiti in vztrajala bom na preudarni, temeljiti oceni, ki bo prosta tabujev, da ne bomo prehitro napredovali na naslednje stopnje.
v imenu skupine ECR. - (CS) Gospe in gospodje, ko je bil odobren evropski ureditveni okvir za železnice, smo vsi upali, da bo pripeljal do večje preglednosti v financiranju tega sektorja gospodarstva in da se bodo ustvarile nove priložnosti za vključitev novih akterjev. Kazalo je, da evropski sektor železniškega prometa stoji na pragu nove dobe. Vendar pa se liberalizacija trga, na katero smo tako upali, ni uresničila. Kot vsi vemo, se v 21 državah članicah, vključno s Češko republiko, prvi železniški paket ni ustrezno izvajal, odprta pa ostajajo predvsem vprašanja, ki so povezana z odprtjem železniškega trga za gospodarsko konkurenco.
Razmere v Češki republiki so dokaz, da imamo resničen problem. Čeprav je država zdaj naredila prve korake in dovolila vstop drugim upravljavcem železniškega prometa na trg, pa v resnici primanjkuje politične volje za dopuščanje prave konkurence v železniškem sektorju. To potrjuje tudi drža voditeljev socialistov iz različnih regij, ki so konec lanskega leta brez kakršnega koli javnega razpisa s češkim železniškim podjetjem České dráhy sklenili desetletne sporazume za opravljanje regionalnih železniških storitev z možnostjo podaljšanja za dodatnih pet let. Lokalni voditelji, ki so na volitvah dobili štiriletni mandat, so železniški trg torej dejansko zaprli za 15 let. Monopolist České dráhy zdaj ne bo več na noben način prisiljen izboljšati svoje storitve, kar bo imelo nepopravljive posledice za železnice.
V tem okviru se zato poraja vprašanje, ali ni res, da trenutna razprava o obdavčenju dodatkov na plačo, ki so jo v Češki republiki sprožili sindikati, ter z njim povezanimi grožnjami stavke, služi v resnici samo za to, da bi se pozornost preusmerila z dejanskih problemov. Rezultat tega je, da se železniškemu prometu namenja čedalje manj socialnega in gospodarskega premisleka, medtem ko, ravno nasprotno, cestni promet, ki ga Zeleni tako ostro kritizirajo, samoumevno postaja čedalje bolj priljubljen. Zato želim pozvati Evropsko komisijo, da poveča svoja prizadevanja za spodbujanje prave liberalizacije železniškega sektorja in da pozorno spremlja, ali je netržna drža različnih akterjev v skladu z evropskim pravom.
Na začetku bi želel reči, da se nikakor ne strinjam z gospodom Vlasákom, katerega vlada je tudi sodelovala pri tem, kar zdaj kritizira. Sedaj pa k omenjeni zadevi. Ker je bil cilj tega železniškega paketa odprtje trga železniškega prometa z ločevanjem infrastrukture, potniškega prometa in tovornega prometa, je mogoče dokaj preprosto ugotoviti, ali so države članice po različno dolgih prehodnih obdobjih izpolnile uradne zahteve direktive. Česar pa ni mogoče tako preprosto ugotoviti in na kar se direktiva ne osredotoča, pa so različni varnostni predpisi posameznih držav, minimalno upoštevanje delovnih pogojev za posadko, ki upravlja z vlaki, ter delavce, ki skrbijo za delovanje infrastrukture, ter mnoge razlike v tehničnih predpisih. Sistem ERTMS naj bi bil čarobna formula, ki bi morala tehnično poenotiti tako infrastrukturo kot vozni park. Zato pričakujem jasen odgovor v zvezi z združljivostjo železniškega omrežja EU s standardom ERTMS. Tega še nisem slišal.
Temeljnega pomena pri vsaki oceni je, da se pripiše pomen sami varnosti. Ali smo se iz nedavnih negativnih izkušenj kaj naučili in ali bomo to upoštevali? To je moje vprašanje. V zvezi s tem je Komisija čisto preveč zadržana do javnosti, ki je izredno zaskrbljena. To velja tudi za kakovost. Komisijo bi prosil, naj premisli, na kakšen način bi bilo mogoče določiti splošno zavezujoča merila kakovosti. O neprimerni kakovosti je bilo že veliko povedanega, vendar tega ni mogoče zanesljivo izmeriti. Obžalovanja vredno je tudi pomanjkanje naložb, kar ste že omenili, gospod komisar. Kljub sofinanciranju iz Kohezijskega sklada so v večini držav naložbe v ceste še vedno precej višje od naložb v železniški sistem. V tej zvezi bi želel omeniti ERTMS - ta sistem je treba odločno vpeljati tako v omrežje kot v vozni park po vsej Evropi, da bi se izboljšala varnost poti.
Želel bi vas opozoriti na dejstvo, da je zaradi krize bilo v železniškem prometnem sektorju odpuščenih na tisoče presežnih delavcev, kar bi lahko negativno vplivalo na evropski železniški promet. Sistem ERTMS je bil konec lanskega leta vgrajen na približno 2 700 km železniških prog v Evropski uniji, do leta 2020 pa bo vgrajen na 24 000 km železniških prog. To pomeni, da so potrebne zelo visoke naložbe, in, gospod komisar, pričakujemo tudi nove rešitve in finančne instrumente, ki bodo lahko ponudili ustrezna sredstva, kakor tudi naložbe v ustrezno posodobitev voznega parka.
Če tega prvega paketa ne bi uvedla samo ena ali dve državi članici, bi lahko danes naložili sankcije in to kritizirali v tej dvorani, glede na to, da tega paketa ni uvedlo nekaj več kot dvajset držav članic, potem ta paket mogoče - milo rečeno - ni ravno najboljši. Mogoče sta vzrok oziroma problem prav v tem. Ko slišim toliko kritike, ki jo je pred nekaj trenutki izrekel moj kolega poslanec iz Združenega kraljestva, ki je dejansko država, ki je paket uvedla, se vprašam, ali je uporaba tega paketa sploh dejansko popolnoma primerna.
Seveda ima kovanec tudi drugo plat - če pomislimo na nesreče, o katerih smo tudi govorili tukaj pred dvema urama v okviru točke Čas za vprašanja Komisiji. Mislim na varnost. S tega vidika je varnost zares večja. Podpredsednik Komisije, gospod Kallas, je opozoril na velik problem, ko je dejal, da številne države članice ne vlagajo v železnice in da možnosti za vlaganja v infrastrukturo niso izkoriščene. Ena izmed takšnih držav je moja država Poljska, kjer smo bili v zadnjih dveh letih priča propadu na področju financiranja železnic z vsemi rezultati, ki jih je to prineslo.
Temu smo priča vsak dan zapored: ločevanje infrastrukture od prometa, ki ga vsiljujejo direktive, da bi se sistem lahko odprl za neusmiljeno konkurenco, je tehničen in organizacijski nesmisel, ki ga bodo drago plačali tako davkoplačevalci kot uporabniki. To sicer koristi velikim korporacijam, vendar tudi ovira javni prevoz in povzroča čedalje slabše stanje omrežja in zmanjšanje varnosti. Omenjene direktive obenem tudi uničujejo delovna mesta in predstavljajo krajo državne lastnine v korist zasebnih interesov.
Nobenega dvoma ni, da lahko uvajanje novih železniški predpisov v različne nacionalne zakone povzroči nekatere probleme in porast cen. Vendar pa je zagotovo v našem skupnem interesu, da imamo dobro organiziran promet in dobro delujočo železniško prometno strukturo, ki bosta predstavljala predvsem pomembno drugo možnost za cestni promet, ki nedvomno zelo močno obremenjuje naše okolje. Zato je edino pravilno, da odprto spregovorimo o problemih, ki so ovirali hitrejši razvoj železniškega prometa. V našem interesu niso samo predpisi, temveč tudi vpogled v prihodnost.
Evropske železnice se po treh točkah na kompasu končajo v pristaniščih, medtem ko železniške proge, ki peljejo v vzhodno smer, segajo vse do Pacifika. Dobre povezave med evropskimi železnicami in vzhodno mejo EU bi lahko ponudile nove možnosti za evropske prevoznike pri prevozu blaga. Če bi se torej hitre železniške proge v bližnji prihodnosti lahko uspešno podaljšale od Pariza do Dunaja in Bratislave in če bi se obenem širokotirna proga lahko razširila od kraja Čierna nad Tisou na ukrajinski meji do Bratislave in Dunaja, potem bi se trije različni železniški sistemi - klasični tirni, hitri in širokotirni - srečali na presečišču med Bratislavo in Dunajem. Skupaj z dvema letališčema - na Dunaju in v Bratislavi, dvema pristaniščema na Donavi - spet na Dunaju in v Bratislavi, ter križišči avtocest v samem središču Evrope nastaja nov in pomemben logistični in prometni center.
Prva, po mojem mnenju, je liberalizacija železniškega prometa za namen ustvarjanja konkurence in spodbujanja konkurenčnosti, očitno z jasnimi in preglednimi pravili za vse, kot je bilo že omenjeno. Druga ključna točka je interoperabilnost med državami članicami in različnimi notranji modeli železniškega prometa. Tretja točka pa je seveda varnost, varnostno certificiranje pa mora biti predpogoj za pridobivanje dovoljenja za obratovanje. V zvezi z varnostjo in notranjim trgom pa ni dovolj, da se kaznuje neučinkovitost držav, ki je odvisna od regulativnih organov: pristojnosti Evropske železniške agencije je treba razširiti, da bi lahko dobila več pooblastil pri inšpekcijskih pregledih in nadzorih.
Vendar vas, gospod komisar, želim vprašati naslednje: kadar oddaljeno državo od Evrope ločuje gorska veriga, ki je daljša od 500 kilometrov - to so Pireneji - in ki jo železnica lahko prečka samo na enem ali drugem koncu in zaradi katere se mora na vsakem vlaku, ki prečka mejo, zamenjati os zaradi različne širine tirov, ki smo jih podedovali v dolgi zgodovini avtokracij, kako je sploh mogoče spodbuditi druge upravljavce, da prečkajo francosko mejo, če so soočeni s toliko ovirami? Čeprav je Deutsche Bahn kupil Transfeso, ima še vedno veliko preglavic.
Zavedam se, da UKIP ne ve prav ničesar o vljudnosti in parlamentarnem postopku; to se je pred kratkim pokazalo v Bruslju. A kot demokrat, ki se držim demokratičnih načel in postopkov, sem to vprašanje za ustni odgovor vložil v imenu Odbora za promet in turizem kot njegov predsednik, kar sem lahko naredil s ponosom. Kot takšno sem ga tudi predstavil, zato menim, da res ne bil smel biti izpostavljen takšnim žalitvam, ki so prišle z druge strani dvorane iz tiste barabinske skupine.
(DE) Gospod predsednik, gospod komisar, gospe in gospodje, dovolite mi, da vam v nekaj preprostih besedah opišem svoje osebne izkušnje. Živim na pomembni železniški liniji - med prelazom Brenner in Verono. Italijanske nacionalne železnice na tem delu že leta zanemarjajo tako tovorni kot potniški promet. Avstrijske železnice zdaj tukaj vozijo petkrat na dan. Vendar pa na italijanskih železniških postajah ni na voljo nobenih voznih redov, pa tudi vozovnic ne prodajajo. Trenutno se preučuje možnost obnove te linije, kar naj bi stalo približno 20 milijard EUR, Evropska unija pa je v to prav tako vložila veliko denarja. Torej lahko vidimo, kako so stvari na tem področju včasih nesmiselne. Niso vedno velike reči tiste, ki zadevo zapletejo; včasih so to male reči.
Tako kot v drugih primerih liberalizacije se ta proces začenja tako, da se čim bolj izkoristi dejstvo, da nekaj v določenem času ne deluje dobro, pri čemer pa se zanemarjajo pravi vzroki za to, predvsem leta vztrajnih politik razkrajanja in zanemarjanja javnega sektorja, da bi se upravičili ukrepi liberalizacije in spodbudila prej omenjena konkurenca brez vsakega pravega premisleka o tem, kako ali zakaj bo to zadeve izboljšalo. Kot smo danes že slišali, izkušnje kažejo, da je rezultat ravno nasproten: liberalizacija je vzrok in ne rešitev glavnih problemov sektorja, kar najbolj očitno velja za vse tiste, ki so povezani s kakovostjo in dostopnostjo storitev in pravicami delavcev.
Namen prvega železniškega paketa je zelo dober: odpraviti ovire in izboljšati pogoje za boljše delovanje prometa. Za isti cilj si bomo prizadevali tudi pri prenovitvi paketa. Problem ni v tem, da je paket slab, temveč v tem, da je bilo njegovo izvajanje pomanjkljivo. Ovire še vedno obstajajo in upiranje njihovi odstranitvi je še vedno zelo močno. Spremeniti moramo star sistem monopolov v državni lasti z velikimi ugodnostmi in brez interoperabilnosti. Spremeniti moramo ta sistem in izboljšati interoperabilnost. To je namen te reforme železnic.
Ta vprašanja morajo biti in bodo obravnavana pri prenovitvi železniškega paketa, mogoče pa tudi v drugih strateških dokumentih. Ustrezno financiranje je še vedno zelo velik problem in najti moramo povsem nove načine za financiranje ozkih grl. Veliko poslancev je omenilo potrebo po naložbah. Združiti moramo vsa možna orodja in poiskati nova, da bi natančno opredelili sredstva za naložbe v železnice, vključno s sodobnimi sistemi za upravljanje prometa, sistemi rezervacij za nakup vozovnic, kakršne pozna zračni promet, in tudi boljšo povezavo med vzhodno in zahodno Evropo, ki predstavlja še en zelo velik problem.
Pozdravljam dejstvo, da je Evropska komisija z napovedjo prvega železniškega paketa pričela proces, ki lahko velja za prvi korak pri usklajevanju železniških storitev v Evropi. Vendar pa je dejstvo, da je prenos treh direktiv, ki so vključene v paket, 21 državam članicam povzročil resne probleme, ustvarilo resne težave, ki bi lahko ovirale ustrezen prenos vseh nadaljnjih paketov. Evropsko komisijo opozarjam na protislovje med visokimi gospodarskimi zahtevami in zahtevami glede učinkovitosti, ki so določene za železniške sisteme v Evropi, ter pozitivnim učinkom železnic na regionalni razvoj, izboljšanje mobilnosti podeželskega prebivalstva ter invalidov in na okolje. Predlagam, da Komisija to protislovje reši tako, da poišče ustrezno ravnovesje in kompromis, pri tem pa ne pozabi na pojasnitev načela delitve stroškov med državami članicami in Evropsko unijo, ter na pomen vzpostavitve usklajenega prometa znotraj EU. Oblikovati je treba zdravo konkurenco, ki vključuje vse industrijske udeležence in pri kateri gre za dejansko konkurenco med zasebnim in javnim prevozom in ne med različnimi oblikami javnega prevoza.
Problem ustreznega delovanja železniškega trga v novih državah članicah in tudi dejavnik, ki ovira liberalizacijo trga, je neustrezno financiranje železnic ali, z drugimi besedami, pomanjkanje zadostnih sredstev za vzdrževanje železniške infrastrukture. Rezultat tega so visoke cene za dostop, kar posledično omejuje konkurenčnost te panoge prevoznega sektorja zaradi visokih stroškov prevoza. Dodaten problem je pomanjkljivo financiranje storitev, ki so javne storitve, zaradi česar prihaja se podjetja v sektorju potniškega prometa zadolžujejo. S tem se manjšajo možnosti za naložbe na primer v nov vozni park. V okviru ustrezne ureditve evropskega železniškega trga je bistveno, da se okrepi vloga nacionalnih regulatorjev trga. S to krepitvijo mislim na povečanje neodvisnosti in učinkovitosti, izboljšanje kakovosti osebja itd. Legitimno bi bilo tudi ustanoviti evropskega regulatorja trga, ki bi spremljal ustrezno izvajanje nalog, dodeljenih nacionalnim regulatorjem, in ki bi v primeru ugotovljenih nepravilnosti poročal neposredno Evropski komisiji.
Naslednja točka je razprava o vprašanju za ustni odgovor Komisiji o Uredbi o uporabi sheme splošnih tarifnih preferencialov, ki so ga vložili Daniel Caspary v imenu skupine PPE, Kader Arif v imenu skupine S&D, Niccolò Rinaldi, v imenu skupine ALDE, Yannick Jadot v imenu skupine Verts/ALE, Joe Higgins, v imenu skupine GUE/NGL, in Robert Sturdy, v imenu skupine ECR - B7-0018/2010).
Kakšno je naše izhodišče? Od 1. januarja 2012 naprej bomo potrebovali novo uredbo, ker bo stara že nehala veljati. Potrebujemo čas za ustrezen postopek, da bi lahko imeli dve obravnavi. Zato v imenu svoje skupine pričakujem, da bo Komisija čim prej podala nov predlog. Kot sem rekel, potrebujemo dovolj časa za postopek z dvema obravnavama, saj bi bilo nesprejemljivo, če bi moral Evropski parlament sprejemati negotove odločitve pod pritiskom. Potrebujemo tudi oceno obstoječega sistema. Upam, da bomo kmalu prejeli dejstva, številke in podatke, ki bodo razkrivali, kako uspešen je bil obstoječi sistem v praksi. Ali je obstoječi sistem res olajšal trgovino državam, ki so od njega imeli koristi? Ali so se povečale tudi izvozne številke? Ali ta sistem prinaša koristi pravim državam? Tole vprašanje bom namenil vsem: ali je z obstoječim sistemom vse v redu? Na primer, če so države, kot je Katar, v katerih je dohodek na prebivalca višji od dohodka v 25 državah članicah Evropske unije, vključene v shemo SSP, potem moramo zagotovo temu pristopiti zelo kritično, ko bomo spreminjali celoten sistem.
V prvem primeru smo naleteli na vrsto napak, tudi nekaterih resnih, ki jih je zagrešila Šri Lanka, država, ki ima to olajševalno okoliščino, da je za njo zelo dolga državljanska vojna proti strahotni teroristični organizaciji. Komisija je po mojem mnenju v tem primeru ravnala dokaj prenagljeno, zato je hitro prišlo do predloga, da se SSP+ prekine. Ker Šri Lanka v Svetu nima nobenih "varuhov", če lahko tako rečemo, je bila odločitev sprejeta. Evropski parlament pa pri tem ni imel nobene vloge: nihče ga ni vprašal za mnenje.
V drugem primeru gre za državo, ki je v strašni notranji gverilski vojno in kjer prihaja do resnih kršitev človekovih pravic, vključno s pogostimi uboji sindikalistov. Komisija do zdaj še ni izrazila mnenja o tem, kdaj bi bil pravi čas za začetek preiskave, in je dejansko šla naprej po poti sporazuma o prosti trgovini, s čimer se osebno strinjam. Kot vemo, so v Svetu prisotne vlade, ki zelo aktivno ščitijo interese kolumbijskih organov, vloga Evropskega parlamenta pa je ponovno manjkala: nihče nas ni prosil za mnenje kljub dejstvu, da moramo skoraj vsak dan poslušati mnenja drugih.
V obeh primerih nismo imeli nobenih študij vplivov, ki bi preučevale poklicne in gospodarske posledice možne prekinitve. Pri vseh teh nedoslednostih pa obstaja en skupen element: obrobna vloga Evropskega parlamenta. Te odločitve pa so očitno politične in ne tehnične, zato je to nesprejemljivo. Zato potrebujemo novo uredbo, pri čemer lahko izkoristimo rok veljavnosti, ki se izteče konec leta 2011, in mislim, da ta dva konkretna primera to dokazujeta. Medtem pa bi bilo dobro, če bi spregovorili o tem, kaj se je v teh državah dogajalo v zadnjih mesecih.
Gospod komisar, prosimo za naslednje: nov predlog, po možnosti do junija; jasna merila v zvezi z upravičenostjo držav upravičenk ob upoštevanju, da je SSP razvojni instrument in da imamo na seznami nekatere države, ki, roko na srce, niso ravno države v razvoju; podpis in uporaba 27 konvencij Mednarodne organizacije dela v državah upravičenkah; preglednost pravil o njihovem ravnanju; sistem, ki bo ocenil vpliv SSP in sporočilo Parlamentu. Kot je rekel tudi gospod Martin, mora Parlament imeti polnopravno vlogo v primeru prekinitve, saj gre pri tem, ponavljam, za očitno politično odločitev.
In, gospod komisar, kaj lahko še pričakujejo delovni ljudje Afrike, Azije in Južne Amerike, ko pa se je vaša Komisija v zadnjih nekaj tednih strahopetno uklonila kriminalnemu špekuliranju plenilskim trgovcem v hedge skladih, ki iščejo ogromne hitre dobičke z nezaslišanim špekuliranjem proti evru in predvsem Grčiji?Vi pa ste delavski razred Grčije in revne ljudi Grčije izročili na milost in nemilost tem parazitom - pravzaprav kriminalcem. Kaj lahko glede na vse skupaj pričakujejo ljudje in delavci zunaj meja Evrope?
Kot človek, ki imam veliko prijateljev in sorodnikov v več takšnih revnih državah, mislim, da nam ni treba iti dlje od vlad mnogih izmed teh držav: problemi slabega upravljanja, državni monopoli in podkupljive vlade, ki podjetnikom v teh državah onemogočajo ustvarjanje bogastva, dejstvo, da se podjetniki soočajo s težavami pri uvozu materialov, ki jih potrebujejo za namen dodajanja vrednosti in ustvarjanja bogastva, in tudi dejstvo, da številni državljani teh držav nimajo dostopa do blaga in storitev, ki so za nas v EU in v mnogih bogatejših državah samoumevni.
Seveda bi si lahko prizadevali, da bi bili bolj prilagodljivi pri naši uporabi SSP+, ki bi mogoče lahko bil druga možnost za sporazume o gospodarskem partnerstvu. To lahko rešujemo na veliko načinov. Državam, ki ne izpolnjujejo standardov, lahko naložimo sankcije, ali pa pričnemo trajen dialog, da bi zagotovili izboljšanje razmer v teh državah, pri čemer moramo razumeti, da Rim ni bil zgrajen v enem dnevu in da to velja tudi za nadpovprečno visoke standarde Evrope. Čas je, da se lotimo dela in pomagamo podjetnikom v državah v razvoju, namesto da preveč politiziramo o tem vprašanju.
član Komisije. - Gospod predsednik, trenutna shema SSP se bo iztekla 31. decembra 2011. Komisija že dela na temeljitem posodabljanju in spremembi obstoječe sheme. Kasneje tega meseca bom odprl široko javno posvetovanje o možnih izboljšavah in spremembah, ki mu bo sledila temeljita ponovna ocena vpliva. Lahko torej pričakujete, da bo predlog Komisije za naslednjo uredbo pripravljen v prvem četrtletju 2011. Ta predlog bo seveda predmet rednega zakonodajnega postopka, ki bi se lahko raztegnil tudi v čas po izteku veljavne sheme, torej po 31. decembru 2011.
Tretjič, Parlament bi moral biti vključen tudi v proces spremljanja spoštovanja - ne samo ratifikacije, temveč tudi učinkovitega izvajanja - 27 konvencij MOD in Združenih narodov v državah upravičenkah do SSP. Komisija bi se morala s Parlamentom o tem vprašanju najmanj posvetovati, naša dolžnost v Parlamentu pa je seveda, da poskrbimo za oblikovanje mehanizmov v naših ustreznih telesih, torej v naših odborih, da bi pomagali pri takšnem spremljanju. Na koncu bi želela ponoviti poziv, ki je vsebovan v osnutku resolucije, o kateri bomo glasovali jutri. Komisija mora čim prej pripraviti osnutek nove uredbe o SSP.
Na drugi strani pa mora nova uredba upoštevati naslednje zahteve, ki so do zdaj temeljile na praksi. Prvič, zagotavljanje sheme splošnih preferencialov mora ostati začasno, da bi jo bilo mogoče umakniti, ko ne bo več potrebna. Drugič, poglobiti in izboljšati je treba metode razlikovanja in izbiranja držav upravičenk, ki temeljijo na stopnji razvoja vsake izmed njih in njihovi zunanji konkurenčnosti. Tretjič in zadnjič, izboljšati je treba mehanizme za spremljanje skladnosti s pogoji, ki se nanašajo na shemo splošnih preferencialov, zlasti v zvezi s spoštovanjem človekovih pravic.
Toda, gospod komisar, kako Komisija nadzoruje izvajanje teh meril? Ali se umik privilegijev izvaja dosledno v primeru izvoza blaga, ki je bilo proizvedeno s prisilnim ali suženjskim delom, kadar pride do razkritja nepoštenih trgovinskih praks in kadar ni mogoče zagotoviti nadzora nad proizvodi s poreklom? Poleg tega, ali izboljšanje položaja človekovih pravic, ki naj bi bilo doseženo s SSP+, vključuje tudi večje države? Mislim na primer na Kitajsko. Vse naše resolucije, protesti in dvostranska pogajanja med EU in Kitajsko niso uspele izboljšati položaja človekovih pravic. Zaradi tega bo več sto tisoč ljudi jutri, na svetovni dan spomina na Tibet zasedlo ulice, v deset tisoč mestih in skupnostih v Evropski uniji pa bodo razobešene tibetanske zastave. Izrazili bomo solidarnost z ljudmi, ki se borijo za kulturno, jezikovno in versko avtonomijo.
(IT) Gospod predsednik, gospe in gospodje, to je pomembna priložnost, da predvsem ponovno potrdimo pomen splošnega sistema preferencialov. Tako osnovni sistem SSP kot sistem SSP+, ki sta oba povezana s pobudo "Vse, razen orožja", prispevata k zmanjševanju revščine in pri tem strogo upoštevata temeljno obveznost zagotavljanja spoštovanja človekovih pravic. In prav zaradi kršenja teh osnovnih načel sobivanja je Evropska unija po temeljiti preiskavi, ki jo je opravila Komisija, Šri Lanki odvzela ugodnosti tarifnih preferencialov.
Učinkovitost resolucije je odvisna od njene verodostojnosti, objektivnosti meril, na katerih temelji, in doslednosti njene uporabe. V Evropi, kjer se velika večina državljanov ne strinja s prisilnim izvažanjem demokracije, sta trgovina in z njo povezana pomoč temeljni orodji za širjenje načel sobivanja, ki temeljijo na spoštovanju temeljnih človekovih pravic. Naša dolžnost je, da ne postanemo ravnodušni - kar bi bilo narobe -, vendar pa se moramo tudi izogibati prenagljenim sodbam o nekaterih straneh, sodbam, ki zvenijo kot nepreklicne obsodbe, kot se na primer kaže pri Kolumbiji.
Splošni sistem preferencialov je seveda tudi dober način, da se od držav zahteva, da spoštujejo mednarodne sporazume in konvencije, pa tudi zaveze o človekovih pravicah in tako dalje. Ne smemo pa pozabiti, da je cilj sistema razvoj. EU mora seveda imeti možnost, da zavrne ali umakne preferencialno obravnavo pri tistih državah, ki ne izpolnjujejo svojih zavez, vendar ne smemo pozabiti, da stopamo po tanki niti. Država, ki ne bo imela večje svobode v trgovini in novih izvoznih priložnosti, bo imela težave pri izpolnjevanju obveznosti in zahtev, ki jih ji nalagamo mi.
(RO) Za gospoda komisarja imam eno lahko vprašanje. V skladu z Uredbo (ES) št. 732/2008 države, ki želijo pridobiti preferencialne pogoje v okviru sistema SSP+, lahko zanje zaprosijo do konca aprila letos. Ker se ta rok bliža, želim vprašati komisarja, ali je ima podatek o tem, katere države so za to do zdaj zaprosile in ali bi preferencialne pogoje morali dodeliti tudi nekaterim novim državam, ko se pripravljamo na spremembo zahtevanih meril. Podpiram tudi moje kolege poslance, ki so poudarili, da se je pri uporabi splošnega sistema preferencialov treba posvetovati s Parlamentom.
V primeru Kolumbije rezultati spremljanja, ki so ga opravili Združeni narodi in MOD, kažejo, da je raven učinkovitega izvajanja nekaterih konvencij ZN in MOD še vedno vprašljiva, vendar pa je tudi jasno, da je Kolumbija sodelovala z organi MOD in Združenih narodov in da je svoj pravni sistem precej spremenila, te ukrepe pa je sprejela vlada, da bi spremenila zakonodajo in izboljšala njeno izvajanje v sami državi. Še vedno poteka tudi dialog v sodelovanju z Združenimi narodi in MOD.
Želel bi spomniti tudi na zavezo, ki sem jo med mojim zaslišanjem in kasneje dal Odboru za mednarodno trgovino, in sicer da bom sestavil časovni okvir naših zakonodajnih predlogov, ki ga bom odboru predložil v prihodnjih mesecih. Kot veste, je jutri na urniku naše srečanje. Skupaj bomo poskusili poiskati rešitev, kar daje Parlamentu vse možnosti za odprto razpravo o različnih dokumentih, vključno z novo uredbo o SSP in sistemom prenosa, ki bi ga morali predstaviti že aprila.
Ni boljšega načina za počastitev spomina na te politične zapornike in zapornike vesti, kot je aktivno spodbujanje širjenja svobode in demokracije tam, kjer se je zdela nedosegljivi luksus. Pozivi Evropske unije do zdaj niso naleteli na odziv. Vendar sem globoko zaskrbljen nad položajem političnih zapornikov na Kubi in zato pozivam Svet in Komisijo, da sprejmeta učinkovite ukrepe, ki so potrebni za izpustitev političnih zapornikov, in naj podpreta in zagotovita njihovo delo v vlogi varuhov človekovih pravic. Za državljane Kube ...
(PL) Gospod predsednik, podprl sem sprejetje predloga resolucije o Kubi. Odkrito rečeno, ne razumem, zakaj evropski prijatelji Fidela Castra tako zagrizeno branijo zamisel propadle in demoralizirane revolucije. Ali gre morda za to, da se bodo ljudje samo ob smrtnih žrtvah režima, ki naj bi bil napreden, zavedli, da je na Kubi potrebna sprememba? Včasih posamezne žrtve prispevajo k zgodovinskim spremembam. Upam, da bo tudi tokrat tako. Hkrati pa ne bi rad, da bi bilo tam še več žrtev, ki bi jih povzročil dogmatizem oblasti ali njihova nesposobnost, da bi analizirali lastno stališče in se spremenili.
Komunistični režim na Kubi ohranjata dve stvari. Prva je napačno usmerjena ameriška blokada, ki je dovoljevala Castru in njegovemu režimu, da je za vse pomanjkanje sodržavljanov raje krivil zunanji imperializem kot napačno vodenje gospodarstva v komunizmu; in druga je prizanesljivost nekaterih v Evropi, vključno s tem parlamentom, ki imajo odvratne dvojne standarde, po katerih opravičujejo zlorabo človekovih pravic in zanikanje demokracije na Kubi z utemeljitvami, da od tam prihajajo zdravniki in balerine.
(PL) Gospod predsednik, v podpori predlogu resolucije sem želel izraziti podporo vlaganju v razvoj tehnologij z nizkimi emisijami. Načrt SET je lahko učinkovit in verodostojen samo, če se pravilno financira in to vključuje financiranje iz zasebnih virov. Argumenti v prid nujnosti takih ukrepov so predvsem sedanji gospodarski položaj, v katerem se je znašla Evropa, nevarne podnebne spremembe in grožnje energetski varnosti. Zahvaljujoč najnovejšim raziskavam in tehnologijam se je pojavila priložnost, da se ta kriza premaga, hkrati pa podpira tudi ukrepe, povezane s podnebnimi spremembami. To je tudi priložnost za evropsko kmetijstvo in način za ustvarjanje novih delovnih mest na podeželju v nekmetijskem sektorju, zlasti na področju ustvarjanja virov obnovljive energije.
(CS) Tudi jaz sem glasoval za predlog resolucije o vlaganju v razvoj tehnologij z nizkimi emisijami ogljika (načrt SET), ker je to po mojem mnenju ključni instrument za preoblikovanje Unije v inovativno gospodarstvo, sposobno izpolnjevati zahtevne cilje. V tem smislu menim, da je bistveno, da Komisija v tesnem sodelovanju z Evropsko investicijsko banko najpozneje do leta 2011 predloži celovit predlog o instrumentu za vlaganje v energijo iz obnovljivih virov, energetsko učinkovite projekte in razvoj inteligentnih omrežij. Z roko v roki s tem bi morala potekati krepitev vloge Evropske investicijske banke pri financiranju projektov na področju energije in zlasti projektov z višjimi stopnjami tveganja.
(PL) Ne morem podpreti resolucije, čeprav je izjemno pomembna za evropsko gospodarstvo. Treba je opozoriti, da resolucija zagotavlja ogromno koncentracijo denarja le na nekaterih področjih in le v nekaterih vejah energetske industrije - na "zelenih" področjih. To se bije s pojmom energetske solidarnosti z državami, ki se zanašajo v glavnem na premog. Poljske energetske potrebe temeljijo na premogu, zato je gladek prehod na zeleno gospodarstvo za nas izredno pomemben. Rezultat takih ukrepov na Poljskem ne bi bilo ustvarjanje delovnih mest, temveč bi jih morali zapirati. V času krize je to izredno težko in za Poljsko bi bilo škodljivo.
Resolucija Evropskega parlamenta, ki ima za izgovor smrt kubanskega zapornika Orlanda Zapate Tamaya, ki je umrl po gladovni stavki kljub prizadevanjem kubanske zdravstvene službe, je provokativni in nesprejemljiv napad na socialistično vlado in prebivalstvo Kube in del protikomunistične strategije, ki jo usmerja EU in vodi Evropski parlament z namenom, da bi zrušil socialistični režim. Obsojamo hinavščino in provokativna prizadevanja dela desnosredinskih, levosredinskih in zelenih predstavnikov kapitala v Evropskem parlamentu, ki izkoriščajo ta dogodek.
Grška komunistična stranka obsoja resolucijo Evropskega parlamenta in glasuje proti njej. Poziva narode, naj izrazijo svojo solidarnost z vlado in ljudmi na Kubi. Naj zahtevajo, da se skupno stališče proti Kubi prekliče. Naj obsodijo prizadevanja EU, da uporablja človekove pravice kot izgovor za izvajanje imperialističnega pritiska in prisile na prebivalce Kube in njihovo vlado. Naj zahtevajo, da se zločinski embargo ZDA proti Kubi takoj odpravi. Naj zahtevajo, da se takoj izpusti 5 Kubancev, ki so v ameriških zaporih. Naj branijo socialistično Kubo.
v pisni obliki. - Brez zadržkov obsojam slabo ravnanje z ljudmi na Kubi (ali kjer koli drugje). Vendar sem se v celoti vzdržal glasovanja o resoluciji proti Kubi. Eden od razlogov je to, da resolucija trdi, da daje pristojnost Evropski uniji in njenim funkcionarjem, da govorijo in delujejo v imenu držav članic. Drugi razlog je to, da številne države članice Evropske unije preganjajo in zapirajo ljudi zaradi uveljavljanja nenasilne svobode izražanja, krivoverskega mnenja ali sodelovanja v nasprotujoči dejavnosti. Izredno hinavsko je, da stranke, ki podpirajo politično zatiranje v Evropi, s prstom kažejo na države, kot je Kuba, ki imajo enaka represivna in protidemokratična mnenja in dejavnosti.
Pri današnjem glasovanju sem podprl resolucijo o položaju političnih zapornikov in zapornikov vesti na Kubi. Kot Evropski parlament moramo nedvoumno obsoditi prakso režima v Havani in se zavzeti za pravice neodvisnih novinarjev, miroljubnih oporečnikov in zagovornikov človekovih pravic. V resoluciji, ki je bila sprejeta, smo izrazili globoko solidarnost z vsemi Kubanci in podprli njihova prizadevanja za doseganje demokracije in spoštovanja ter varstvo temeljnih pravic. Prihajam iz države, kjer je ljudsko gibanje - gibanje Solidarnost - zraslo iz nasprotovanja komunističnemu režimu. Poljska in druge države v srednji in vzhodni Evropi, ki danes pripadajo Evropski uniji, so pustile za seboj boleče izkušnje komunističnega režima, zato še toliko bolj ne moremo pozabiti tistih, ki so zaprti in preganjani, ker si tako zelo želijo demokracijo, prostost in svobodo govora.
Glasoval sem proti Resoluciji o Kubi, ker sem prepričan, da pomeni akt vmešavanja, ki krši mednarodno pravo. S svojim glasom sem izrazil obsojanje te vaje iz politične manipulacije, katere edini cilj je izražanje nestrinjanja s kubansko vlado. Poslanci, ki so glasovali za to besedilo, so tisti, ki so vedno znova zavračali predložitev resolucije v tem parlamentu, ki bi obsodila prevrat, ki se je zgodil v Hondurasu. Ta resolucija poziva Evropsko unijo, naj pokaže odkrito podporo spremembi političnega režima v Republiki Kubi in predlaga tudi uporabo evropskega mehanizma sodelovanja za dosego tega cilja, ki pomeni nesprejemljivo dejanje vmešavanja v nasprotju z mednarodno zakonodajo. Združene države Amerike že več kot 50 let vzdržujejo gospodarski, trgovinski in finančni embargo proti Kubi in s tem grobo kršijo mednarodno zakonodajo z več resnimi posledicami za gospodarske in življenjske razmere Kubancev. Kljub temu kubanska vlada še naprej jamči svojim državljanom splošen dostop do zdravstvenega varstva in izobraževanja.
Glasoval sem za skupni predlog resolucije o Kubi, ker je pomembno, da tudi EU jasno izrazi misel, da je v državi, ki je še vedno pod komunistično vladavino, nujno potrebna demokratizacija. Zapiranje oporečnikov in političnih nasprotnikov je tipična značilnost komunističnih držav, vendar se na Kubi izvaja čezmerno. Dejstvo, da oblasti ne dovoljujejo niti družini zapornika, ki je umrl zaradi gladovne stavke, da bi organizirala pogreb, je poseben škandal.
v pisni obliki. - (SV) ZDA imajo trgovinski embargo proti Kubi že 48 let. Embargo vpliva na kubansko prebivalstvo in je nenehno in vedno znova izgovor za pomanjkljivosti Castrovega režima. Za vsako stvar naj bi bil kriv ameriški embargo in posledica je, da ljudje na Kubi krivde ne morejo jasno pripisati komunističnemu režimu in se odmakniti od te teme. Demokratična opozicija na Kubi hoče, da se embargo odpravi. Dne 29. oktobra 2009 je 187 držav članic ZN glasovalo za odpravo embarga. Tri so glasovale za to, da ostane in dve sta se vzdržali. Nobena država članica EU ni glasovala za ohranitev embarga. V preteklosti je Evropski parlament obsodil embargo proti Kubi in pozval, naj se nemudoma konča v skladu z zahtevami, ki jih je Generalna skupščina ZN izrazila ob številnih priložnostih (P5_TA(2003)0374). Evropski parlament je navedel tudi, da je embargo škodil lastnemu cilju (P6_TA(2004)0061). Sedanja resolucija se sklicuje na položaj političnih zapornikov in zapornikov vesti na Kubi. Med razpravo pred glasovanjem sem predložil predlog, da bi morali Kubi dati ultimat. Embargo naj se odpravi in v šestih mesecih naj se izpustijo vsi zaporniki vesti ter uvedejo reforme. Če se režim ne bi uskladil s temi pogoji, bi ZDA, EU in Kanada uvedle nove in inteligentnejše sankcije, namenjene kubanskemu vodstvu, kot je prepoved potovanja v državo in zamrznitev kubanskih sredstev in tujih naložb.
v pisni obliki. - (PT) Bistveno je, da se vztraja pri koreniti spremembi družbe, ki temelji na trajnosti mest, decentralizirani proizvodnji energije in konkurenčnosti industrije. To je bistvena politika za uspešno in trajnostno družbo, ki je pripravljena na izzive podnebnih sprememb, varnost energetske oskrbe in globalizacijo s svetovnim vodstvom na področju čistih tehnologij. Načrt SET prispeva predvsem k razvoju čistih tehologij. Pozdravljam temeljne smernice, ki jih predstavlja sporočilo o tem, kako organizirati logiko posredovanja med javnim in zasebnim sektorjem, med financiranjem Skupnosti ter nacionalnim in regionalnim financiranjem. Seveda je bistveno, da se poveča javno financiranje za znanstveno raziskovanje na področju čistih tehnologij. Evropa mora še ustvariti razmere, v katerih bo več zasebnega vlaganja v znanstveno raziskovanje, tehnološki razvoj in predstavitve na energetskem področju. Bistveno je, da se preide od besed k dejanjem. Naslednje finančne perspektive EU in Osmega okvirnega programa za raziskave in tehnološki razvoj bodo morale dati prednost energetski varnosti, boju proti podnebnim spremembam in okolju. Samo na ta način bo mogoče ohraniti konkurenčnost naše industrije, spodbujati gospodarsko rast in ustvarjati delovna mesta.
v pisni obliki. - (PT) Pozdravljam cilje načrta SET (strateškega načrta za energetsko tehnologijo), ki vztraja pri razvoju družbe z nizkimi emisijami ogljika. Načrt SET si prizadeva pospešiti razvoj in uvedbo tehnologij z nizkimi emisijami ogljika. Ta načrt vključuje ukrepe, ki se nanašajo na načrtovanje, izvajanje, vire in mednarodno sodelovanje na področju inovativnih tehnologij v energetskem sektorju. Več študij ocenjuje, da bo spodbujanje evropskega cilja uveljavitve 20-odstotnega deleža energije iz obnovljivih virov povzročilo na milijone novih delovnih mest do leta 2020. Poleg tega bo približno dve tretjini teh delovnih mest ustvarjenih v malih in srednje velikih podjetjih. Rešitev zahteva razvoj zelenih tehnologij. Zato potrebujemo več financiranja za načrt SET in zavzemam se za to, da ga zagotovimo v naslednjem pregledu finančne perspektive. Prav tako moramo spodbujati zelene tehnologije in usposobljeno delovno silo z vlaganjem v izobraževanje in raziskave. Prej ko bomo začeli dosegati družbo z nizkimi emisijami ogljika, prej bomo prišli iz krize.
v pisni obliki. - Gospod predsednik, trajnostne in učinkovite tehnologije z nizkimi emisijami ogljika so ključno bistvo ogromne naloge dekarbonizacije, s katero se srečujemo v EU in v svetu. Zaradi tega dejstva pozdravljamo hiter postopek, v katerem je Parlament pripravil resolucijo o tej temi z jasno navedbo komisiji in svetu, da je načrt SET pravočasen in pomemben. Če mislimo resno z našo misijo, je očitno, da potrebujemo vse oblike tehnologij z nizkimi emisijami ogljika, vključno s trajnostno jedrsko energijo. Zato me veseli, da smo uspeli črtati besedilo uvodne izjave i, ki je bila še en poskus, da bi postavili jedrsko energijo v luč, ki si je danes ne zasluži. Ta uvodna izjava bi lahko imela negativne posledice za pojem "trajnostne tehnologije z nizkimi emisijami ogljika" in je nakazovala, da jedrska energija ni del tega. Dejstvo pa vsekakor je, da si v EU ne moremo privoščiti, da je ne bi uporabljali, če želimo resno jemati podnebne spremembe. Dokler obnovljive energije ne morejo dajati zares učinkovitih rezultatov in zagotoviti stalnega dotoka energije, se moramo zanašati na take tehnologije z nizkimi emisijami ogljika.
Vzdržal sem se glasovanja o predlogu resolucije o "vlaganju v tehnologije z nizkimi emisijami ogljika", kajti, čeprav vsebuje številne razumne pristope, podpira nadaljnji razvoj jedrske energije, to pa je nekaj, kar zavračam zaradi velikih tveganj, ki so povezana z njo. Predlog resolucije pravilno poudarja, da je imelo raziskovanje do zdaj na voljo premalo financiranja. A, da bi Evropa ostala konkurenčna glede na druge svetovne akterje, je treba financiranje raziskovalnih projektov občutno razširiti, zlasti na področje novih virov energije. Razvoj novih tehnologij v energetskem sektorju z nizkimi emisijami ogljika bo, upam, ne samo zavaroval obstoječa delovna mesta na tem področju, ampak tudi ustvaril številna visoko kvalificirana delovna mesta. Vsekakor verjamem, da so v tem pogledu potrebna vlaganja na področju sončne energije in zajema ter shranjevanja ogljika. Glede na možnost resnih posledic morajo biti vlaganja v jedrsko energijo ponovno premišljena in prerazporejena. Ta nova usmeritev politike v energetskih vprašanjih bo tudi izboljšala zanesljivost oskrbe z energijo znotraj EU in vzpostavila trdnejšo neodvisnost od tujih dobaviteljev.
Tako kot Skupina Zelenih/Evropske svobodne zveze sem glasoval proti predlogu resolucije o vlaganju v razvoj tehnologij z nizkimi emisijami ogljika (načrt SET) zaradi številnih razlogov; zlasti, ker je bila sprejeta sprememba, ki zahteva črtanje uvodne izjave I - ki je za nas ključna; v tem odstavku je bilo predlagano, da bi se šesta evropska industrijska pobuda o "trajnostni jedrski energiji" preimenovala preprosto v "jedrsko energijo". Menimo, da je zamisel o "trajnostni jedrski energiji" nesmiselna, ker je v najboljšem primeru mogoče grožnjo za okolje in človeško zdravje ter nevarnosti širjenja, ki izhajajo iz razvoja in uporabe jedrske energije, samo zmanjšati, nikakor pa ne odpraviti.
Glasovala sem za predlog resolucije o hudih naravnih nesrečah, ki so se zgodile v avtonomni regiji Madeiri in posledicah nevihte Xynthia v Evropi. Menim, da mora Evropska unija pokazati solidarnost s tistimi, ki trpijo zaradi teh naravnih nesreč. Prizadete so Portugalska, zahodna Francija, različne regije v Španiji, zlasti Kanarski otoki in Andaluzija, pa tudi Belgija, Nemčija in Nizozemska. V zahodni Franciji je nevihta povzročila smrt približno 60 ljudi in izginotje številnih ljudi, da ne omenjam uničenja več tisoč domov. Evropska komisija lahko zagotovi finančno podporo za prizadete regije prek Solidarnostnega sklada Evropske unije. Izjemno pomembno je, da obstaja v primeru hudih naravnih nesreč med državami članicami občutek solidarnosti. Med oblastmi na lokalni, nacionalni in evropski ravni je treba uskladiti prizadevanja za obnovo prizadetih območij. Tudi politike učinkovitega preprečevanja se ne smejo spregledati. V tem primeru in v prihodnje moramo zagotoviti, da bodo evropski skladi čim prej dosegli prizadete regije in pomagali tistim, ki jih prizadenejo naravne nesreče.
v pisni obliki. - (PT) Nevihta, ki je 20. februarja opustošila Madeiro, je povzročila ogromne človeške in materialne izgube v regiji. Vloga EU je ključnega pomena, ker ima na voljo mehanizme in instrumente, kot so Solidarnostni sklad, strukturni skladi - Evropski sklad za regionalni razvoj in Evropski socialni sklad - ter Kohezijski sklad, ki jih je treba aktivirati in uporabiti na hiter, prožen in poenostavljen način. Pozdravljam predlog resolucije, v katerem se naproša Evropsko komisijo, naj takoj, ko prejme zahtevek portugalske vlade, sproži potrebne ukrepe, da bi čim hitreje, čim prožneje in v največji možni meri uporabili Solidarnostni sklad Evropske unije. Pozivam k solidarnosti institucij Evropske unije za hitro in prožno uporabo Kohezijskega sklada ob upoštevanju posebnega statusa Madeire kot otoške in najbolj oddaljene regije EU. Apeliram na dobro voljo Evropske komisije v zvezi s pogajanji pri reviziji regionalnih operativnih programov INTERVIR+ (ESRR) in RUMOS (ESS) pa tudi poglavja o Madeiri v tematskem operativnem programu za ozemeljsko izboljšanje (Kohezijski sklad).
v pisni obliki. - (PT) Dne 20. februarja letos je bila na Madeiri velika tragedija, za katero so bili značilni nalivi brez primere, močni vetrovi in ogromni valovi. Povzročila je najmanj 42 mrtvih, nekaj jih je izginilo, na stotine jih je ostalo brez domov in na ducate ranjenih. Rad bi poudaril takojšnja prizadevanja regionalne vlade na Madeiri in njenih institucij v hitrem in usklajenem odzivu na to tragedijo. Dne 27. in 28. februarja 2010 je bila v zahodni Franciji - predvsem v regijah Poitou-Charentes in Pays de la Loire - zelo močna in rušilna nevihta, imenovana Xynthia. Za seboj je pustila več kot 60 mrtvih, nekaj pogrešanih in na tisoče ljudi brez domov. Ob teh tragedijah bi rad pokazal globoko žalost in močno solidarnost z vsemi prizadetimi regijami, izražam sožalje družinam žrtev in izrekam pohvalo iskalnim in reševalnim ekipam. Pozivam Komisijo, naj začne takoj, ko jo države članice zaprosijo, izvajati potrebne ukrepe za uporabo čim večjega deleža Solidarnostnega sklada Evropske unije. Pri ocenjevanju teh zahtevkov mora Komisija upoštevati posebno naravo posameznih regij, zlasti krhkost izoliranih in obrobnih regij.
Podprla sem ta predlog resolucije o ukrepih, ki bi jih bilo treba sprejeti ob uničujočem in smrtonosnem pohodu nevihte Xynthia po našem ozemlju, ker moramo brez poskusov iskanja krivde pokazati predvsem vso evropsko solidarnost in podpreti žrtve te nesreče, ki je udarila več evropskih držav. Ne samo, da moramo izkoristiti Solidarnostni sklad, pomoč mora priti tudi iz Kohezijskega sklada, Evropskega sklada za regionalni razvoj, Evropskega socialnega sklada in Evropskega kmetijskega sklada za razvoj podeželja. Nazadnje, spodbuditi moramo zavarovalnice, da bodo čim hitreje posredovale in se nato iz teh dogodkov tudi kaj naučiti o izdajanju gradbenih dovoljenj.
v pisni obliki. - (PL) Gospe in gospodje, podprl sem predlog resolucije o hudi naravni nesreči v avtonomni pokrajini Madeira in posledicah nevihte "Xynthia" v Evropi. Osredotočimo se na Madeiro, kajti tam je katastrofa zahtevala največji davek. Veliko in močno skupnost ustvarjamo iz številnih razlogov, a tudi zato, da lahko drug drugemu pomagamo v stiski. Danes so v stiski Madeira in druge regije, ker so jih hudo prizadele posledice nevihte. Naša dolžnost je, da pomagamo tistim, ki potrebujejo našo pomoč. Upam, da bo predlog resolucije prispeval k učinkoviti odpravi posledic tragedije. Globoko sočustvujem z vsemi žrtvami in njihovimi družinami. Hvala lepa.
v pisni obliki. - (FR) V zadnjih tednih so več regij EU prizadele naravne nesreče: Madeiro, nato zahodno Francijo in različne regije v Španiji. Človeške in materialne posledice, ki jih je povzročila silovitost teh meteoroloških pojavov, so pustile na nas poslancih globok vtis. To pojasnjuje predlog resolucije o naravnih nesrečah, o katerem smo danes glasovali v Evropskem parlamentu; izraža naše "najgloblje sožalje" in "solidarnost" z žrtvami opustošenih regij. Evropska solidarnost se mora odražati v finančnem smislu z uporabo Solidarnostnega sklada Evropske unije in s pomočjo drugih evropsko financiranih projektov. A ko gre za Solidarnostni sklad, moram poudariti, da sedanja zakonodaja ne omogoča dovolj prožnega in hitrega odziva; obstaja priložnost, da ta predpis spremenimo in zdaj je odvisno od Evropskega sveta, če bo kak napredek v tej zadevi. Glasovala sem tudi za spremembo, ki podpira predlog gospoda Barnierja iz leta 2006 za ustanovitev evropske civilne zaščite. Žal mi je, da ni bila sprejeta; uveljavitev tega predloga bi izboljšala sposobnost EU za odziv v krizi.
Dne 20. februarja je huda naravna nesreča z nalivi v obsegu brez primere skupaj z močno nevihto in zelo visokimi valovi prizadela Madeiro, umrlo je 42 ljudi, veliko pa jih še vedno pogrešajo. Poleg tega je na stotine ljudi ostalo brez domov. Nekaj dni pozneje je nevihta Xynthia šla mimo francoske atlantske obale in povzročila skoraj 60 smrti, predvsem v regijah Poitou-Charentes, Pays de la Loire in Bretanji. Tudi tam je veliko pogrešanih ljudi.
Evropska unija, ki ima 27 držav članic in pol milijarde državljanov, se mora spopasti ne samo s pojavom podnebnih in okoljskih sprememb, temveč mora poskrbeti tudi za svoje državljane in jim zajamčiti najboljše možne razmere za preživetje po krizi. Naša prizadevanja pa se ne smejo osredotočiti zgolj na dajanje pomoči po dogodku. Temeljni razlog za obstoj Evropske unije je, da daje svojim državljanom občutek varnosti. Glede na to morajo institucije EU sprejeti posebne ukrepe za nadzor regij in njihove sposobnosti za izvedbo preventivnih ukrepov.
v pisni obliki. - Vzdržal sem se glasovanja o resoluciji o hudi naravni nesreči v avtonomni regiji Madeira in posledicah nevihte Xynthia v Evropi, ker sta bili zavrnjeni dve od naših ključnih sprememb. Konkretno, sprememba, ki se je sklicevala na dejstvo, da so v Franciji dovoljevali gradnjo na poplavnih ravnicah in naravnih mokriščih in da so stanovanjske špekulacije povzročile gradnjo stavb na ranljivih območjih, in sprememba, ki je navajala, da morajo biti vsa sredstva Skupnosti za izvajanje takih načrtov, zlasti iz strukturnih skladov, EKSRP, Kohezijskega sklada in Evropskega solidarnostnega sklada, pogojena s trajnostnimi ukrepi.
Vendar postavlja tudi štiri pomembne zahteve. Poziva Mehiko, naj zagotovi pravico do svobode tiska, ker so se pojavljali napadi na novinarje; naj zajamči varstvo za organizacije, ki branijo človekove pravice, ker so bile te organizacije napadene in so jim grozili; naj zajamči varstvo žensk, ki so doživele nasilje, ker je bilo veliko žensk umorjenih; in naj se izogne nekaznovanosti in zlorabam oblasti s strani svojih policijskih organov. To Parlament zahteva od Mehike v duhu prijateljstva, ki temelji na dobrem odnosu z Mehiko.
Hkrati se zdi, da so ženske v pravosodnem sistemu priljubljene žrtve. Na noben drug način ni mogoče razložiti, kako je mogoče, da sta bili dve avtohtoni ženski, Alberta Alcántara in Teresa González, obsojeni na 21 let ječe, in sta zdaj preživeli v zaporu že tri leta, ker sta ugrabili šest moških iz zvezne preiskovalne agencije - in to povsem sami - med izgredom v trgovini. Upajmo, da bo sodnik, ki bo naslednji teden odločal o pritožbi žensk, spoznal, kako smešen in nepravičen je ta položaj.
Oblasti v Mehiki, predvsem predsednik Felipe Calderón, zdaj že več let bijejo krvavi boj proti tolpam z drogami. Pri tem je sodelovalo več kot 40 000 vojakov in doseženih je bilo nekaj uspehov. Ti uspehi nedvomno vključujejo prijetje vodij kartelov Sinaloa in Juarez, uničenje več kot 23 000 hektarov opijevih nasadov in 38 000 hektarov marihuane, zaprtje več kot 50 nezakonitih laboratorijev, ki so proizvajali droge, in prijetje več kot 45 000 ljudi, ki so sodelovali v tem procesu.
Moramo se zavedati, da mehiški mamilarski karteli ustvarjajo letni prihodek več milijard dolarjev, kar je neprimerljivo več od zneskov, ki jih namenja mehiška vlada za boj proti problemu drog. Tolpe tako porabijo ogromne vsote za podkupovanje politikov, sodnikov in policistov. Prav zato oblasti izgubljajo vojno. Od leta 2006 je bilo ubitih skoraj 15 000 ljudi in od teh so jih več kot 6 000 ubili od lanskega oktobra. Še posebno so v nevarnosti novinarji, saj je bilo ubitih več kot 60, med njimi pred kratkim Jorge Ochoa Martínez.
avtor. - (ES) Gospod predsednik, gospe in gospodje, Mehika ima velik problem s trgovino s prepovedanimi drogami in nasiljem, ki je povezano z drogami. Za obravnavo tega stanja je vlada predsednika Felipeja Calderóna sprejela trdno stališče, da bo dosegla njegovo izkoreninjenje. Sprejela je odločitev, da bo začasno mobilizirala oborožene sile in to je bil ukrep, ki je imel velik učinek na število prijetih ljudi, uničenje drog in zaplembo orožja. Vojska je sprejela vsa priporočila Nacionalne komisije za človekove pravice, vključno s tistimi, ki se nanašajo na preiskavo pritožb o njihovem lastnem vedenju.
Od takrat so se nasilna dejanja, ki jih zagrešijo te vojaške enote in v enaki meri tudi policijski organi, povsem nekaznovano povečala. Nevladne organizacije pripravljajo vedno več poročil in govorijo o zločinih države. Posebno prizadeti so novinarji, avtohtone skupnosti in zlasti ženske, avtohtone in neavtohtone. Srečala sem nekaj teh žensk iz San Salvadorja Atenco; posilili in mučili so jih policisti. Bila sem zgrožena nad tem, kar so mi povedale. Storilci teh dejanj, ki so bila storjena maja 2006, so še vedno povsem nekaznovani.
Gospod predsednik, prizori brutalne uporabe nasilja na odprtih ulicah v tako imenovani vojni z drogami v Mehiki redno prihajajo do nas skozi javna občila. Umori na stotine žensk, v glavnem delavk na severu države, se pojavljajo na naslovnicah in so povzročili izraz "ženomor". Evropski parlament je pripravil o tem svoje lastno poročilo. Kljub temu, da mehiška vlada ve za veliko povečanje hudih kršitev človekovih pravic, se zdi, da ne more ali ne želi storiti ničesar v zvezi s tem. Poudarjanje potrebne neizprosnosti v boju proti preprodajalcem drog ni nikakršno nadomestilo za dosledno ukrepanje vlade. Velika razširjenost vojaške navzočnosti in moči, pristojnost vojaških sodišč za zločine, ki jih zagrešijo vojaki, skoraj popolna nekaznovanost - to so pravi vzroki za strmo naraščanje nasilja v državi. Celo mehiška nacionalna komisija za človekove pravice je večkrat dokumentirala naraščanje nasilnih kaznivih dejanj vojske.
Vlada sama ne želi priznati stanja. Prav tako nenehno prikriva zločine. Včeraj, na primer, je po medijih krožila zgodba, da je ministrstvo za obrambo izplačalo ogromno denarja družinam žrtev nasilja, da bi kupili njihov molk. Kdo so bili storilci? To so bili vojaki. EU se mora lotiti boja proti nekaznovanosti v vseh svojih odnosih z Mehiko. Glede na resnost kršitev človekovih pravic je nujno, da EU ne posodobi globalnega sporazuma z Mehiko. Tega ne sme storiti, dokler ne bo znatnega izboljšanja glede stanja človekovih pravic v tej državi.
Gospod predsednik, v tem parlamentu sem hip nazaj slišal poziv, naj se ne podpiše sporazum z mehiškimi oblastmi. Ne razumem tega predloga. Navsezadnje smo pohvalili mehiškega predsednika - in tudi tisti, ki so govorili tik pred menoj, so to storili - za njegov odločen boj proti mamilarskim baronom in mafiji. Zato bi torej morali pohvaliti mehiške oblasti za njihove ukrepe, hkrati pa seveda poudariti, da ne smejo skupaj s slabim zavreči tudi dobrega in da si morajo v tem boju še vedno prizadevati za spoštovanje človekovih pravic. To je očitno. Moramo razumeti položaj države, ki se že desetletja spopada z združbami ogromnega organiziranega kriminala in z mafijo. Če predsednik države razglasi vojno na tem področju, mu je treba dati polno podporo. Seveda pa smo tu govorili o novinarjih in govorili smo tudi o drugih žrtvah. Treba je poudariti, da iz teh ljudi ne bi smeli narediti žrtev diskriminacije.
Prvič, kot smo slišali, je nasilje letos naraslo. Mehika je v primežu velikih mamilarskih kartelov in nasilje, ki ga izvajajo, naj bi po ocenah terjalo že 15 000 življenj. Razmere so posebno slabe blizu meje med Mehiko in Združenimi državami Amerike. Mehiška vlada poskuša spraviti razmere pod nadzor s pomočjo množičnih vojaških in policijskih operacij. Strategija je pritegnila tudi veliko kritik. Očitno se odgovornost za trgovino s prepovedanimi drogami, pranje denarja in problemi, ki jih to povzroča, razširjajo tudi na druge države in Mehiki je treba ponuditi pomoč in sodelovanje.
